༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5823
ImageGroup:
13CN5833
LCCN:
In/a
ISBN:
n/a
Title:
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
|rgyal po mdo bcu'i rtsa 'grel phyogs bsgrigs/
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
9
Total Volumes:
10
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཐར་ལམ་གསལ་སྒྲོན།
༄༅། །རྒྱལ་པོ་མདོ་བཅུའི་རྩ་འགྲེལ་ཕྱོགས་
བསྒྲིགས་བཞུགས་སོ། །
དེབ་དགུ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སི་ཁྲོན་དུས་དེབ་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP) 数据
十大王经本注:全10册:藏文/降洛主编,一成都:四川民族出版社,
2014.12
(觉悟之道)
ISBN 978-7-5409-5726-1
I. 0十.. II. 0降. III. 0大乘一佛经一藏语
N. DB942.1
中国版本图书馆CIP数据核字(2014)第309191号
觉悟之道
十大王经本注(9卷)
降落主编
策划:土登尼玛泽仁扎西
责任编辑:扎西
封面设计:朱儿甲
技术设计:白玛次成
责任印制:林么周
地印成印字版印印书定
出版发行:四川党建期刊
集团 四川民族出版社
址:成都市三洞桥路12号
刷:四川嘉创印务有限责任公司
成品尺寸:170mmX240mm
张:225.25
数:2920 千
次:2014年12月第一版
次:2014年12月第一次印刷
数:0001~ 2000 册
号:ISBN 978-7-5409-5726-1
价:450.00 元(1-10卷)



རྣམ་འདྲེན་སྟོང་ལས་པད་དཀར་ལྟར། །ཡོངས་བསྔགས་སྟོན་མཆོག་ཤཱཀྱའི་ཏོག །



སུམ་ཉིས་ས་ལ་དབང་བྱས་པའི། །གངས་ཅན་མི་རྗེ་ཁྲི་སྲོང་མཆོག །



དེཀིར་ཚིག་
༼༡༠བཟང་པོ་སྤྱོད་པ་རྒྱ་ཆེན་སྨོན་ལམ་མདོ།༽
བཟང་སྤྱོད་ནས་འབྱུང་བའི་སྣང་བ་མཐའ་ཡས་བ་
ས་བསྒོམ་དོན། ཆོས་རྗེ་ས་སྐྱ་པཎྜིཏ། 1
འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་
དད་པ་རྒྱ་མཚོའི་འཇུག་ངོགས།
པཎ་ཆེན་ཤཱཀྱ་མཆོག་ལྡན། 3
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་
མཆོག་རྣམས་ཀྱི་གསང་བའི་མཛོད།།
རྗེ་བཙུན་ཏཱ་ར་ནཱ་ཐ། 54
འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་
རྣམ་པར་ཐར་པ་མཐའ་ཡས་ལ་འཇུག་པའི་སྒོ།
ལོ་ཆེན་དྷརྨ་ཤྲཱི། 140
འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་
རྒྱ་མཚོའི་གནད་དོན་གསལ་བར་བྱེད་པའི་ཉི་མ། ཅོ་ནེ་གྲགས་པ་བཤད་སྒྲུབ། 165
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་
མཐོང་ནས་མངོན་པར་དགའ་བ།
ངོར་ཆེན་སངས་རྒྱས་ཕུན་ཚོགས། 201
འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་
བཟང་པོའི་དགོངས་པ་གསལ་བར་བྱེད་པའི་རྒྱན།
.. ལྕང་སྐྱ་རོལ་བའི་རྡོ་རྗེ། 250
ལ 1ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་
སྲས་སྤྱོད་པའི་འཇུག་ངོགས།
འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་། --དུལ་མོ་བཀྲ་ཤིས་འོད་ཟེར། 371
“ལྕང་ལུང་པཎྜི་ཏ། 325
ལ2



མཐའ་ཡས་
༄༅། །བཟང་སྤྱོད་ནས་འབྱུང་བའི་སྣང་བ་མཐ་
བསྒོམ་དོན་བཞུགས།
ཆོས་རྗེ་ས་སྐྱ་པཎྜིཏ།
བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །བཟང་སྤྱོད་ནས་འབྱུང་བའི།
བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །
མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ།
དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་བར་ཤོག །
ཅེས་གསུངས་པ་ལ་བརྟེན་ནས་མཛད་པའི་སྣང་བ་མཐའ་ཡས་ཀྱི་བསྒོམ་དོན་ནི།
དགོངས་མོ་ཉལ་བའི་དུས་སུ། གློ་གཡས་པ་འོག་ཏུ་བཅུག་ནས་ཉལ་ལ། སྐྱབས་འགྲོ་
སེམས་བསྐྱེད་བྱས་ལ། ས་ཕྱོགས་འདི་བདེ་བ་ཅན་གྱི་ཞིང་ཁམས་ཡིན་སྙམ་དུ་བསམས་ལ།
རང་ཡི་དམ་དུ་བསྒོམ། མདུན་དུ་པདྨ་དང་ཟླ་བའི་སྟེང་དུ་སྣང་བ་མཐའ་ཡས་སྐུ་མདོག་
དམར་པོ་ཕྱག་མཉམ་གཞག་གི་ཕྱག་རྒྱའི་སྟེང་ན་ལྷུང་བཟེད་བདུད་རྩིས་གང་བ་བསྣམས་པ།
ཞབས་སྐྱིལ་ཀྲུང་དུ་བཞུགས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་ཅིག་བསྒོམ།
དེའི་མཐའ་མ་ན་ཕར་བླ་མ་རྣམས་ཀྱིས་བསྐོར་ནས་བཞུགས་པར་བསམ། དེའི་ཕྱི་རོལ་
1



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་ནས་བཞུགས་པར་
བསམས་ལ། ཡིད་ཀྱིས་ཕྱག་གསུམ་དེ་རྣམས་ལ་བཙལ། བཟང་སྤྱོད་ནས་འབྱུང་བའི་ཡན་
ལག་བདུན་པའམ། དེ་མེད་ན་ཁོ་བོས་བྱས་པའི་ཆོས་སྤྱོད་བཅུ་པ་ཚར་གསུམ་འདོན། དེ་
ནས་དབུགས་ཕྱིར་རྒྱུ་བ་དང་བསྟུན་ལ་རང་གི་སེམས་རྒྱལ་བའི་ཐུགས་ཀར་ཐིམ་ནས་རྒྱལ་
བའི་ཐུགས་དང་དབྱེར་མེད་དུ་བསམ། དབུགས་ནང་དུ་འཇུག་པའི་དུས་སུ་རྒྱལ་བའི་
ཐུགས་ཀ་ནས་འོད་བྱུང་བདག་གི་ངག་གི་ལམ་ནས་ཞུགས་ནས་སྙིང་གར་ཐིམ་པས་རྒྱལ་
བའི་ཐུགས་དང་རང་སེམས་དབྱེར་མེད་དུ་བསམ། དེ་འདྲ་འཁོར་གསུམ་བྱས་པའི་ཐ་མ་ལ་
སངས་རྒྱས་དང་བྱང་ཆུབ་སེམས་དཔའ་རྣམས་བླ་མ་ལ་ཐིམ། བླ་མ་རྣམས་སྣང་བ་མཐའ་
ཡས་ལ་ཐིམ། སྣང་བ་མཐའ་ཡས་འོད་དུ་ཞུ་ནས་བདག་ལ་ཐིམ། བདག་ཀྱང་འོད་དུ་ཞུ་ནས་
དེར་སངས་རྒྱས་ཡི་དམ་རང་སེམས་གསུམ་དུ་དབྱེར་མེད་དུ་འདྲེས་པར་བསམས་ལ། སྨོན་
ལམ་འདི་གདབ། རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་
མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་
བདག་གིས་དེར་ཐོབ་ཤོག །
ཅེས་སྨོན་ལམ་དེ་བཏབ་ལ། དེའི་ངང་ལ་ཡིད་གཞན་དུ་མི་འགྱུར་བར་གཉིད་ལོག་
པར་བྱའོ། །དེ་ལྟར་བྱས་པས་ཕྱི་མ་ལ་ལུས་འདི། སྦྲུལ་ཤུན་པ་བརྗེས་པ་ལྟར་བོར་ནས་
ནུབ་ཕྱོགས་བདེ་བ་ཅན་དུ་པདྨོ་ལས་བརྫུས་ཏེ་སྐྱེས་ནས་སྣང་བ་མཐའ་ཡས་ལས་ཆོས་ཉན་
པར་དཀོན་མཆོག་བརྩེགས་པ་ལས་གསུངས་སོ། །སྣང་བ་མཐའ་ཡས་ཀྱི་བསྒོམ་དོན་ཆོས་
ཀྱི་རྗེ་ས་སྐྱ་པཎྜི་ཏས་མཛད་པའོ།། །།
ག



༄༅། །འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་
རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས་ཞེས་བྱ་བ།
པཎ་ཆེན་ཤཱཀྱ་མཆོག་ལྡན།
ན་མས་མནྟ་བྷ་དྲྭ་ཡ། རབ་དཀར་སྨོན་ལམ་ནོར་བུའི་ཁོར་ཡུག་ཅན། །ཕྱིན་དྲུག་
ནོར་འཛིན་མཚར་བའི་ཕང་བ་ན། །ཐུབ་ཆེན་རྣམ་སྣང་གངས་ཅན་མཚོ་ཆེན་པོས། །ངེས་
སྟོན་འདོད་དགུའི་གཏེར་ཁྱོད་ཕྱག་གི་གནས། །རྒྱལ་བའི་སྲས་ཀྱི་སྨོན་ལམ་བགྲང་ཡས་པ། །
སྡུད་མཁས་ཀུན་ཏུ་བཟང་པོའི་སྨོན་ལམ་ནི། །བརྩེ་ཆེན་སྟོན་པ་མཆོག་གིས་དེང་འདིར་
གསུངས། །གང་འདིའི་རྣམ་བཤད་འགའ་ལ་ཕན་ཕྱིར་རོ། །
དེ་ལྟར་མཆོད་པར་བརྗོད་ཅིང་རྩོམ་པར་དམ་བཅའ་སྔོན་དུ་བཏང་ནས། འཕགས་
པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོ་ཞེས་བྱ་བ་འདི་འཆད་པ་ལ། དོན་
གསུམ་སྟེ། དགོས་པའི་དོན། བསྡུས་པའི་དོན། ཚིག་གི་དོན་ནོ། །དང་པོ་ལ་གསུམ་སྟེ།
སྨོན་ལམ་འདི་མདོ་གང་ལས་འབྱུང་བ། སྨོན་ལམ་འདི་དང་པོར་འདེབས་པ་པོའི་གང་ཟག་
གང་གིས། ཆེད་དུ་བྱ་བའི་གདུལ་བྱ་གང་ལ། དགོས་པ་གང་གི་ཕྱིར་བཏབ་པ། སྨོན་ལམ་
འདི་དུས་ནམ་གྱི་ཚེ་བཏབ་པའོ། ། དང་པོ་ནི། བྱང་ཆུབ་སེམས་དཔའི་སྡེ་སྣོད་ཀྱི་ནང་ནས།
ལ3



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྡོང་པོས་བརྒྱན་པ་ཞེས་བྱ་བའི་ཆོས་ཀྱི་རྣམ་གྲངས་ཆེན་པོ་ལས། ནོར་བཟང་གིས་དགེ་
བའི་བཤེས་གཉེན་བཀུར་བའི་སྤྱོད་པ་ཕྱོགས་གཅིག་པའི་ལེའུ་ལས་འབྱུང་བའོ། །སྨོན་
ལམ་འདི་དང་པོར་འདེབས་པ་པོའི་གང་ཟག་གང་གིས།
གཉིས་པ་ནི། གཞི་དང་སྙིང་པོ་མེ་ཏོག་གིས་བརྒྱན་པའི་འཇིག་རྟེན་གྱི་ཁམས་ཞེས་
ཀྱང་བྱ། འོག་མིན་སྟུག་པོ་བཀོད་པའི་ཞིང་ཁམས་ཞེས་ཀྱང་བྱ་བ་དེར། སངས་རྒྱས་ཐམས་
ཅད་ཀྱི་ཆོས་ཀྱི་སྐུ་གཅིག་ཏུ་བསྡུས་པའི་རྟེན་ལོངས་སྤྱོད་རྫོགས་པའི་སྐུ་ནི། རྣམ་པར་སྣང་
མཛད་གངས་ཆེན་མཚོ་ཆེན་པོ་ཞེས་བྱ་བ་དེ་ཡིན་ལ། དེའི་ཐུགས་ཀ་ནས་བྱུང་བའི་སྲས་ནི།
རྒྱལ་བ་ཀུན་གྱི་སྲས་ཀྱི་ཐུ་བོ་ཀུན་ཏུ་བཟང་པོ་ཞེས་ཡོངས་སུ་གྲགས་པ་དེ་ཉིད་དོ། །རྒྱལ་བའི་
སྲས་པོ་དེས་གནས་དེ་ཉིད་དུ། སྨོན་ལམ་དེ་ལྟར་བཏབ་པ་དེ་རང་རེའི་སྟོན་པས་ཤིན་ཏུ་རྒྱས་
པའི་སྡེ་སྣོད་ཀྱི་ནང་དུ་བཀོད་པའོ། །དེ་ལྟ་མོད་ཀྱི། སྨོན་ལམ་འདིའི་ཐོག་མའི་མཐའ་ནི་
རྙེད་པ་མ་ཡིན་ཏེ། སྟུག་པོ་བཀོད་པའི་ཞིང་ཁམས་རྟེན་དང་བརྟེན་པར་བཅས་པ་དེ་ཐམས་
ཅད་ཀྱང་སྨོན་ལམ་འདི་ཉིད་ཀྱི་དབང་གི་འབྲས་བུ་ཡིན་པའི་ཕྱིར་དང་། ཇི་སྐད་དུ། ཇི་ཙམ་
ཉོན་མོངས་ལས་དང་མཐའ་འགྱུར་པ། །བདག་གིས་སྨོན་ལམ་མཐའ་ཡང་དེ་ཙམ་མོ། །
ཞེས་བཤད་པས་སོ། །ཆེད་དུ་བྱ་བའི་གདུལ་བྱ། ཆེད་དུ་བྱ་བའི་གདུལ་བྱ་ནི། ཚོང་དཔོན་
གྱི་བུ་ནོར་བཟང་ལྟ་བུ། བྱང་ཆུབ་སེམས་དཔའི་སྤྱོད་པ་རླབས་པོ་ཆེ་མྱུར་དུ་རྫོགས་པར་
བྱས་ནས་ཡང་དག་པར་རྫོགས་པའི་སངས་རྒྱས་ཀྱི་མཛད་པ་མངོན་དུ་བྱེད་པར་འདོད་པ་
དེ་དག་གོ། །
དགོས་པ་ནི། མ་དག་པའི་ཞིང་རྣམ་པར་སྦྱངས་ནས་སྟུག་པོ་བཀོད་པའི་ཞིང་ཁམས་
ཡོངས་སུ་བཟུང་བའི་ཕྱིར། རྣམ་སྣང་གངས་ཅན་མཚོ་ཞེས་བྱ་བ་བསོད་རྣམས་ཀྱི་ཚོགས་
ཡོངས་སུ་རྫོགས་པའི་རྣམ་སྨིན་གྱི་སྐུ་དེ་མངོན་དུ་བྱ་བའི་ཕྱིར་དུའོ། །དོན་དེ་དག་ཀྱང་ཕལ་
སྨ4



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
པོ་ཆེའི་མདོ་དེ་ཉིད་ལས་འབྱུང་བ་ཡིན་ནོ། །ཇི་སྐད་དུ། ཚོང་དཔོན་གྱི་བུ་ནོར་བཟང་དེས་
བྱམས་པ་དང་། འཇམ་དཔལ་ལ་སོགས་པ་དགེ་བའི་བཤེས་གཉེན་བརྒྱ་རྩ་བརྒྱད་བསྟེན་
ཞིང་། བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་བསླབས་པའི་མཐར། །དེ་དག་གི་
མཐུ་དང་བྱིན་གྱིས་བརླབས་ཀྱིས། རྒྱལ་བའི་སྲས་པོ་ཀུན་ཏུ་བཟང་པོའི་རྫུ་འཕྲུལ་དང་
རྣམ་པར་ཐར་པ། བསམ་གྱིས་མི་ཁྱབ་པ་དང་བཅས་པ་གཞི་དང་སྙིང་པོ་མེ་ཏོག་གིས་
བརྒྱན་པའི་འཇིག་རྟེན་གྱི་ཁམས་ན་དེ་བཞིན་གཤེགས་པ་རྣམ་པར་སྣང་མཛད་ཀྱི་སྤྱན་སྔ་
ན། སེངྒེའི་ཁྲི་པདྨའི་སྙིང་པོ་ཅན་ལ་འདུག་པ་མཐོང་ངོ༌། །དེ་བཞིན་དུ་ཕྱོགས་བཅུ་རེ་རེ་
ཞིང་སངས་རྒྱས་ཀྱི་ཞིང་ཐམས་ཅད་ཀྱི་རྡུལ་ཤིན་ཏུ་ཕྲ་བ་དེ་སྙེད་ཀྱི་གྲངས་དང་མཉམ་པའི་
ཞིང་གི་དེ་བཞིན་གཤེགས་པ་ཐམས་ཅད་ཀྱི་དྲུང་ན། ཀུན་ཏུ་བཟང་པོ་རྣམ་པར་ཐར་པ་
བསམ་གྱིས་མི་ཁྱབ་པ་དང་བཅས་ཏེ། སེངྒེའི་ཁྲི་ལ་འཁོད་པ་མཐོང་ངོ་། །དེའི་ཚེ་ཀུན་ཏུ་
བཟང་པོ་ཇི་སྙེད་པ་དེ་སྙེད་ཀྱི་ཕྱག་གཡས་པ་གླང་པོ་ཆེའི་སྣ་ལྟར་བརྐྱང་བ་ནོར་བཟང་གི་
སྤྱི་བོར་རབ་ཏུ་བཞག་སྟེ། སྨོན་ལམ་གྱི་རྒྱལ་པོ་འདི་ཚིགས་སུ་བཅད་པའི་དབྱངས་ཀྱི་སྒོ་
ནས་རབ་ཏུ་བཏབ་པར་བཤད་པ་ཡིན་པས་སོ། །
གསུམ་པ་དུས་ནམ་གྱི་ཚེ་བཏབ་པ་ནི། རང་རེའི་སྟོན་པ་ཛེ་ཏའི་ཚལ་ན་བཞུགས་
པའི་ཚེ། འཇམ་དཔལ་གཞོན་ནུར་གྱུར་པ་ཚལ་དེ་ནས་བྱུང་སྟེ། ལྷོ་ཕྱོགས་སུ་ཡུལ་རྒྱུ་ཞིང་
གཤེགས་པ་ལས། མཐར་གྲོང་རྡལ་ཆེན་པོ་སྐྱིད་པའི་འབྱུང་གནས་ཞེས་བྱ་བ་དེ་ན་
བཞུགས་པའི་ཚེ། ཚོང་དཔོན་གྱི་བུ་ནོར་བཟང་འཁོར་ལྔ་བརྒྱ་དང་བཅས་པ་དག་དེར་ལྷག་
ནས་འཇམ་དཔལ་གྱི་ཕྱི་བཞིན་དུ་འབྲང་བར་བྱས་སོ། ། དེའི་ཚེ་འཇམ་དཔལ་གྱིས་ནོར་
བཟང་ལ་སྨྲས་པ། ཁྱོད་བླ་ན་མེད་པའི་བྱང་ཆུབ་ཏུ་སེམས་བསྐྱེད་དེ། བྱང་ཆུབ་སེམས་
དཔའི་ལམ་ཡོངས་སུ་རྫོགས་པར་བྱ་བར་འདོད་པ་ནི་ལེགས་སོ། །དེ་བས་ན་དགེ་བའི་
5ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤེས་གཉེན་ལ་བརྟེན་པ་དང་། བསྙེན་བཀུར་བ་ལ་ཡོངས་སུ་མི་སྐྱོ་བར་བྱོས་ཤིག ཅེས་
སྨྲས་པ་དང་། དེས་སྨྲས་པ། ཇི་ལྟར་བྱང་ཆུབ་སེམས་དཔའི་སྤྱོད་པ་ལ་བསླབ་པར་བགྱི་བ་
ནས། ཇི་ལྟར་བྱང་ཆུབ་སེམས་པ་ཀུན་ཏུ་བཟང་པོའི་སྤྱོད་པའི་དལ་ཡོངས་སུ་རྫོགས་པར་
འགྱུར་བ་རྒྱ་ཆེར་བསྟན་དུ་གསོལ། ཞེས་སྨྲས་པ་དང་། འཇམ་དཔལ་གྱི་ཚིགས་སུ་བཅད་པ་
ནི། ཀུན་ཏུ་བཟང་པོའི་སྤྱོད་མཆོག་ཕྱིར། ། སྨོན་ལམ་རྒྱ་ཆེན་རྫོགས་པར་བྱས། །ཀུན་ཏུ་
བཟང་པོའི་ཡེ་ཤེས་ཀྱི། ། བྱང་ཆུབ་སྨོན་པར་བྱེད་ལ་ལྟོས། །དེ་བས་ན་རིགས་ཀྱི་བུ་བྱང་
ཆུབ་ཏུ་སེམས་བསྐྱེད་པ་དང་། བྱང་ཆུབ་སེམས་དཔའི་སྤྱོད་པ་ཡོངས་སུ་ཚོལ་བ་ནི་དཀོན་
པ་དེ་བས་ཀྱང་ཆེས་དཀོན་ནོ། །དེ་བས་ན་དགེ་བའི་བཤེས་གཉེན་ཡོངས་སུ་བཙལ་བ་ལ་
སྐྱོ་བར་མ་བྱ་ཞིགརིགས་ཀྱི་བུ་ལྷོ་ཕྱོགས་ཀྱི་རྒྱུད་འདི་ཉིད་ན་མགུལ་ལེགས་པ་ཞེས་བྱ་བའི་
རི་ཞིག་ཡོད་པ་དེ་ལ། དགེ་སློང་སྤྲིན་གྱི་དཔལ་ཞེས་བྱ་བ་འདུག་གིས་དེའི་གན་དུ་སོང་ལ།
ཇི་ལྟར་བྱང་ཆུབ་སེམས་དཔའི་སྤྱོད་པ་ལ་བསླབ་པར་བྱ་བ་དང་། ནན་ཏན་དུ་བྱ་བ་དྲིས་
ཤིག་དེས་ཁྱོད་ལ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་དལ་སྟོན་ནོ། །ཞེས་
གསུངས་སོ། །དེ་ལྟར་དགེ་སློང་སྤྲིན་གྱི་དཔལ་ནས། སླར་ཡང་འཇམ་དཔལ་གཞོན་ནུར་
གྱུར་པའི་བར། དགེ་བའི་བཤེས་གཉེན་སྔ་མ་རྣམས་ཀྱིས་ཕྱི་མ་ཕྱི་མ་ལུང་བསྟན་པའི་ཚུལ་
གྱིས། དགེ་བའི་བཤེས་གཉེན་བརྒྱ་དང་བརྒྱད་པོ་བསྙེན་བཀུར་ཞིང་བྱང་ཆུབ་སེམས་
དཔའི་སྤྱོད་པ་ལ་བསླབ་པའི་མཐར། བྱང་ཆུབ་སེམས་དཔའ་ཀུན་ཏུ་བཟང་པོ་འོག་མིན་གྱི་
གནས་ན་སེངྒེའི་ཁྲི་ལ་འཁོད་བཞིན་དུ། བྱང་ཆུབ་སེམས་དཔའི་རྣམ་པར་ཐར་པ་དང་སྤྱོད་
པ་རླབས་པོ་ཆེ་ནོར་བཟང་ལ་དགེ་བའི་བཤེས་གཉེན་སྔ་མ་རྣམས་ཀྱིས་བཤད་པའི་རྒྱལ་
བའི་སྲས་ཀྱི་རྣམ་པར་ཐར་པ་ཇི་སྙེད་བཤད་པ་དེ་ཐམས་ཅད་ཕྱོགས་གཅིག་ཏུ་བསྡོམས་
ཀྱང་། བྱེ་བ་བརྒྱ་སྟོང་གི་ཆར་ཡང་ཉེ་བར་མི་ཕོད་པ་ཞིག་ཉེ་བར་སྟོན་པ། ནོར་བཟང་གི་
ལ6



འཕགས་པ་ཀུན་ཏུ་ང་
པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
སེམས་ཀྱིས་མཐོང་བར་གྱུར་ཏོ། །དེས་ཀྱང་དེ་ལ་བསླབ་པས་སྔོན་མ་ཐོབ་པའི་ཏིང་འཛིན་
དང་ཆོས་ཀྱི་སྒོ་གྲངས་མེད་པ་ཞིག་ཐོབ་པར་གྱུར་པ་དེའི་ཚེ། ནོར་བཟང་གི་སྤྱི་བོར་ཀུན་ཏུ་
བཟང་པོས་ཕྱག་གཡས་པ་ཤིན་ཏུ་རིང་བར་བརྐྱང་ནས་སྨོན་ལམ་འདི་བཏབ་པ་ཡིན་ནོ། །
དེ་ལྟར་ན་ཁྱེའུ་ནོར་བཟང་གི་དགེ་བའི་བཤེས་གཉེན་བརྒྱ་དང་བརྒྱད་བསྟེན་པ་ནི། དང་
པོར་སེམས་བསྐྱེད་པ་ནས། མཐོང་ལམ་གྱི་ཡེ་ཤེས་སྐྱེས་མ་ཐག་པའི་བར་ཡིན་ལ། དེའི་ཚེ་
ལོངས་སྤྱོད་རྫོགས་པའི་སྐུ་འཁོར་དང་བཅས་པ་མངོན་སུམ་དུ་མཐོང་བ་ན་ས་དང་པོ་ནས་
བཅུ་པའི་བར་རྗེས་ཐོབ་ཀྱི་སྤྱོད་པ་ལ་ཇི་ལྟར་སློབ་པའི་ཚུལ་རྣམས་རྒྱས་པར་བསྟན་པ་
ཡིན་ལ། དེ་ཐམས་ཅད་དོན་ཚིགས་སུ་བཅད་པར་བསྡུས་ནས་བསྟན་པ་ནི་སྨོན་ལམ་གྱི་
རྒྱལ་པོ་འདི་ཡིན་ནོ། །
གཉིས་པ་བསྡུས་པའི་དོན་ལ། གཞུང་འདིས་ནི་དོན་གཉིས་བསྡུས་པ་ཡིན་ཏེ། དགེ་
བའི་རྩ་བ་སོགས་པ་དང་། བྱང་ཆུབ་ཆེན་པོར་བསྔོ་བའོ། །དང་པོ་ནི། ཇི་སྙེད་སུ་དག་སོགས་
ཤོ་ལོ་ཀ་བཅུ་གཅིག་གོ། ། གཉིས་པ་ལ་གཉིས་ཏེ། བཟང་པོ་སྤྱོད་པའི་སྨོན་ལམ་ཇི་ལྟར་
འདེབས་པའི་ཚུལ་བཤད་པ་དང་། སྨོན་ལམ་དེ་ཁ་ཏོན་དུ་བྱས་པའི་དགེ་བ་བསྔོ་བའོ། །དང་པོ་
ལ་གསུམ་སྟེ། ངོ་བོ་མདོར་བསྟན་པ། དབྱེ་བ་རྒྱས་པར་བཤད་པ། ཕན་ཡོན་བསྟན་པས་
མཇུག་བསྡུ་བ་རྣམས་སོ། །དང་པོ་ནི། ཕྱག་འཚལ་བ་དང་། ཞེས་སོགས་ཤོ་ལོ་ཀ་གཅིག་གོ། །
གཉིས་པ་ལ། སྨོན་ལམ་གྱི་དབྱེ་བ་རྣམ་པ་བཅུ་དྲུག་ཡིན་ཏེ། དེ་དག་གང་ཞེ་ན། ལྷག་པའི་
སམ་པ་དང་ལྡན་པར་བྱ་བ་དང་། སྲིད་པའི་སྐྱོན་གྱིས་མ་གོས་བཞིན་དུ་འཁོར་བར་སྐྱེ་བ་
ལེན་པ་དང་། ཚེ་འདི་དང་ཕྱི་མར་སེམས་ཅན་ལ་ཕན་གདགས་པར་བྱ་བ་དང་། གོ་ཆ་ཆེན་
པོ་བགོ་བར་བྱ་བ་དང་། སྐལ་བ་དང་མཐུན་པའི་བྱང་ཆུབ་སེམས་དཔའ་བསྟན་པ་དང་།
དགེ་བའི་གཤེས་གཉེན་མགུ་བར་བྱ་བ་དང་། དེ་བཞིན་གཤེགས་པ་ལ་མངོན་སུམ་དུ་ལྟ་
{
ལ7



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་བྱ་བ་དང་། དམ་པའི་ཆོས་ཡོངས་སུ་འཛིན་པར་བྱ་བ་དང་། ཡོན་ཏན་མི་ཟད་པའི་
མཛོད་རྙེད་པར་བྱ་བ་དང་། སངས་རྒྱས་ཀྱི་ཞིང་དང༌། སྤྱོད་ཡུལ་ལ་སོགས་པ་ལ་འཇུག་
པར་བྱ་བ་དང་། སྟོབས་བསམ་གྱིས་མི་ཁྱབ་པ་ཐོབ་པར་བྱ་བ་དང་། གཉེན་པོ་ཡེ་ཤེས་ཐོབ་
པར་བྱ་བ་དང་། བྱེད་ལས་ཕྱོགས་སུ་སྒྲུབ་པར་བྱེད་པ་དང་། སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱི་རྗེས་སུ་སློབ་པར་བསྔོ་བ་དང་། སྨོན་ལམ་དེ་ཐམས་ཅད་ཀྱི་
དོན་བསྡུས་ནས་བསྔོ་བའོ། །དང་པོ་ནི། འདས་པའི་སངས་རྒྱས་སོགསཤོ་ལོ་ཀ་གསུམ་མོ། །
གཉིས་པ་ནི། བྱང་ཆུབ་སྤྱོད་པ་ཞེས་སོགས་ཤོ་ལོ་ཀ་བཞིའོ། །གསུམ་པ་ནི། ལས་
ལས་དང་ཉོན་
མོངས་ཞེས་སོགས་ཤོ་ལོ་ཀ་གཅིག་གོ། །བཞི་པ་ནི། ངན་སོང་སྡུག་བསྔལ་སོགས་ཤོ་ལོ་ཀ་
གཅིག་གོ། །ལྔ་པ་ནི། སེམས་ཅན་དག་གི་སྤྱོད་དང་ཞེས་སོགས་ཤོ་ལོ་ཀ་གཅིག་གོ། །དྲུག་
པ་ནི། བདག་གི་སྤྱོད་དང་སོགས་རྐང་པ་བཞིའོ། །བདུན་པ་ནི། བདག་ལ་ཕན་པར་འདོད་
པོ་ཞེས་སོགས་རྐང་པ་བཞིའོ། །བརྒྱད་པ་ནི། སངས་རྒྱས་སྲས་ཀྱིས་བསྐོར་བ་ཞེས་སོགས་
རྐང་པ་བཞིའོ། །དགུ་པ་ནི། རྒྱལ་བ་རྣམས་ཀྱི་ཞེས་སོགས་རྐང་པ་བཞིའོ། །བཅུ་པ་ནི།
སྲིད་པ་ཐམས་ཅད་སོགས་རྐང་པ་བཞིའོ། །བཅུ་གཅིག་པ་ནི། རྡུལ་གཅིག་སྟེང་ན་ཞེས་པ་
ནས། མགོན་པོ་ཀུན་གྱི་དྲུང་དུ། ཞེས་བྱ་བའི་བར་ཤོ་ལོ་ཀ་བརྒྱད་དོ། །བཅུ་གཉིས་པ་ནི།
ཀུན་ཏུ་མྱུར་བའི་ཞེས་སོགས་ཚིགས་སུ་བཅད་པ་གཉིས་སོ། །བཅུ་གསུམ་པ་ནི། ལས་ཀྱི་
སྟོབས་རྣམས་ཞེས་སོགས་རྐང་པ་བཞིའོ། །བཅུ་བཞི་པ་ནི། ཞིང་རྣམས་རྒྱ་མཚོ་ཞེས་
སོགས་ཤོ་ལོ་ཀ་གཉིས་སོ། །བཅོ་ལྔ་པ་ནི། གང་ཡང་དུས་གསུམ་གཤེགས་པ་ཞེས་སོགས་
ཤོ་ལོ་ཀ་བཞིའོ། །བཅུ་དྲུག་པ་ནི། སྤྱོད་པ་དག་ནི་ཞེས་སོགས་ཤོ་ལོ་ཀ་གཅིག་གོ། །དེ་ལྟར་
སྨོན་ལམ་གྱི་དབྱེ་བ་རྣམ་པ་བཅུ་དྲུག་ཏུ་བཤད་པ་འདི་ནི། དབྱིག་གཉེན་ཞབས་དང་།
ཕྱོགས་ཀྱི་གླང་པོ་སོགས་འགྲེལ་ཚད་ཕལ་ཆེ་བ་དག་གི་བཤད་པའི་སྲོལ་ཡིན་ནོ། །
~8



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱུ་མཚོའི་འཇུག་ངོགས།
གཉིས་པ་བསྡུས་པའི་དོན་ལ་གཉིས་ཏེ། སྨོན་ལམ་འདིའི་མཐའ་དང་ཕན་ཡོན་ནོ། །
དང་པོ་ནི། ནམ་མཁའི་མཐར་ཐུག་ཅེས་སོགས་རྐང་པ་བཞིའོ། །གཉིས་པ་ལ་གསུམ་སྟེ། ཚེ་
འདི་དང་ཕྱི་མའི་ཕན་ཡོན་དང་། དེ་གཉིས་ཀའི་མཇུག་བསྡུས་པའོ། །དང་པོ་ལ་བཞི་སྟེ།
བསོད་ནམས་མང་པོའི་ཡོན་ཏན། དེ་བཞིན་གཤེགས་པ་མཐོང་བའི་ཡོན་ཏན། བྱང་ཆུབ་
སེམས་དཔའ་དང་སྐལ་བ་མཉམ་པའི་ཡོན་ཏན། ལས་ཀྱི་སྒྲིབ་པ་འབྱང་བའི་ཡོན་ཏན་ནོ། །
དང་པོ་ནི། གང་ཡང་ཕྱོགས་བཅུའི་ཞེས་སོགས་ཤོ་ལོ་ཀ་གཉིས་སོ། །གཉིས་པ་ནི། གང་
གིས་བཟང་སྤྱོད་སོགས་རྐང་པ་བཞིའོ། །གསུམ་པ་ནི། དེ་དག་རྙེད་པ་སོགས་རྐང་པ་
བཞིའོ། །བཞི་པ་ནི། མཚམས་མེད་སོགས་རྐང་པ་བཞིའོ། །གཉིས་པ་ཚེ་ཕྱི་མའི་ཡོན་ཏན་
ལ་གཉིས་ཏེ། རྒྱུས་བསྡུས་པ་དང་། འབྲས་བུས་བསྡུས་པའོ། །དང་པོ་ནི། ཡེ་ཤེས་དང་ནི་
ཞེས་སོགས་རྐང་པ་བཞིའོ། །གཉིས་པ་ནི། བྱང་ཆུབ་ཤིང་དྲུང་སོགས་རྐང་པ་བཞིའོ། །
གསུམ་པ་ཕན་ཡོན་དེ་གཉིས་ཀའི་མཇུག་བསྡུ་བ་ནི། གང་ཡང་བཟང་པོ་སྤྱོད་པ་སོགས་རྐང་
པ་བཞིའོ། །
གཉིས་པ་སྨོན་ལམ་དེ་མངོན་དུ་བྱས་པའི་དགེ་བ་བསྔོ་བ་ལ་ལྔ་སྟེ། རྒྱལ་བའི་སྲས་པོ་
རྣམས་ཀྱིས་མཁྱེན་པ་ལྟར་བསྔོ་བ་དང་། རྒྱལ་བས་མཁྱེན་པ་ལྟར་བསྔོ་བ་དང་། སྣང་བ་
མཐའ་ཡས་མཐོང་བའི་རྒྱུར་བསྔོ་བ་དང་། དེས་བྱང་ཆུབ་མཆོག་ཏུ་ལུང་སྟོན་པའི་རྒྱུར་བསྔོ་བ་
དང༌། དེ་ནས་སེམས་ཅན་གྱི་དོན་བྱེད་པའི་རྒྱུར་བསྔོ་བའོ། །དང་པོ་ནི། འཇམ་དཔལ་སོགས་
རྐང་པ་བཞིའོ། །གཉིས་པ་ནི། དུས་གསུམ་གཤེགས་པ་སོགས་རྐང་པ་བཞིའོ། །གསུམ་པ་
ནི། བདག་ནི་འཆི་བའི་དུས་བྱེད་སོགས་ཤོ་ལོ་ཀ་གཉིས་སོ། །བཞི་པ་ནི་རྒྱལ་བའི་དཀྱིལ་
འཁོར་སོགས་རྐང་པ་བཞིའོ། །ལྔ་པ་ནི་དེར་ནི་བདག་གིས་སོགས་རྐང་པ་བཞིའོ། །རེ་
ཞིག་དགོས་པ་དང་། བསྡུས་པའི་དོན་ནི་དེ་ཙམ་མོ། །
ལ9ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ། ཚིག་གི་དོན་འཆད་པ་ལ་གསུམ་སྟེ། མཚན་གྱི་དོན། འགྱུར་གྱི་ཕྱག་
གཞུང་གི་དོན་ནོ། །དང་པོ་ལ་གཉིས་ཏེ། མཚན་བསྒྱུར་བ་དང་། བཤད་པའོ། །དང་པོ་ནི།
རྒྱ་གར་སྐད་དུ། ཨཱརྱ་ཞེས་པ་ནི། བོད་སྐད་དུ། འཕགས་པའོ། །བྷ་དྲ་ནི་བཟང་པོའོ། །ཙརྱ་
ནི་སྤྱོད་པའོ། །པྲ་ནི་དྷ་ན་ཞེས་པ་སྨོན་ལམ་མོ། །རཱ་ཛ་ནི་རྒྱལ་པོའོ། ། གཉིས་པ་ནི།
སོའི་སྐྱེ་བོའི་ས་ལས་རིང་དུ་སོང་བས་ན་འཕགས་པ། བཟང་པོ་ཞེས་པ་ནི། ཀུན་ཏུ་བཟང་
པོའོ། །དེས་སྤྱོད་ཅིང་དབང་འབྱོར་པའི་དོན་གྱིས་ནི་བཟང་པོའི་སྤྱོད་པ་ཞེས་བྱའོ། །དོན་དེ་
ཡང་ཕལ་པོ་ཆེ་ལས། ཀྱེ་རྒྱལ་བའི་སྲས་དག །བཅུ་པོ་འདི་དག་ནི་བྱང་ཆུབ་སེམས་དཔའ་
ཀུན་ཏུ་བཟང་པོས་སྤྱོད་པའི་ཆོས་བཅུ་སྟེ། བཅུ་པོ་གང་ཞེ་ན། མ་འོངས་པའི་བསྐལ་པ་
ཐམས་ཅད་དུ་གནས་པའི་སྨོན་ལམ་ནི། དེས་སྤྱོད་པའི་ཆོས་སོ། །མ་བྱོན་པའི་དེ་བཞིན་
གཤེགས་པ་ཐམས་ཅད་ལ་མཆོད་པ་དང༌། རིམ་གྲོ་བྱ་བ་ནི། དེའི་ཆོས་སོ། ། སེམས་ཅན་
ཐམས་ཅད་བྱང་ཆུབ་སེམས་དཔའི་ཀུན་ཏུ་བཟང་པོའི་སྤྱོད་པ་ལ་འགོད་པ་ནི། དེའི་ཆོས་
སོ། །དགེ་བའི་རྩ་བ་ཐམས་ཅད་ཡང་དག་པར་བསགས་པའི་སྨོན་ལམ་ནི། དེའི་ཆོས་སོ། །
ཕ་རོལ་ཏུ་ཕྱིན་པ་ཐམས་ཅད་ལ་འཇུག་པའི་སྨོན་ལམ་ནི་དེའི་ཆོས་སོ། །བྱང་ཆུབ་སེམས་
དཔའ་ཐམས་ཅད་ཀྱི་སྤྱོད་པ་ཡོངས་སུ་རྫོགས་པར་བྱ་བའི་སྨོན་ལམ་ནི་དེའི་ཆོས་སོ། །
འཇིག་རྟེན་གྱི་ཁམས་ཐམས་ཅད་རྒྱན་པའི་སྨོན་ལམ་ནི་དེའི་ཆོས་སོ། །སངས་རྒྱས་ཀྱི་ཞིང་
ཐམས་ཅད་དུ་སྐྱེ་བ་ཡོངས་སུ་བཟུང་བའི་སྨོན་ལམ་ནི་དེའི་ཆོས་སོ། །ཆོས་ཐམས་ཅད་
ཡོངས་སུ་བཅད་ལ་ཞིང་རྣམ་པར་དབྱེ་བ་ལ་མཁས་པར་བྱ་བའི་སྨོན་ལམ་ནི་དེའི་ཆོས་སོ། །
སངས་རྒྱས་ཀྱི་ཞིང་ཐམས་ཅད་དུ་མངོན་པར་རྫོགས་པར་འཚང་རྒྱ་བའི་སྨོན་ལམ་ནི་དེའི་ཆོས་
སོ། །ཆོས་དེ་དག་གིས་སྨོན་པར་བྱས་ན་དེའི་སྤྱོད་པ་ཡོངས་སུ་རྫོགས་པར་འགྱུར་རོ། ། ཞེས་
གསུངས་སོ། །འདིར་དྲུག་པའི་སྒྲ་སྨྲས་པ་ནི། སྡེབ་སྦྱོར་གྱི་དབང་གིས་ཏེ། དྲུག་པའི་སྒྲ་འོག་
ལ10



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
མ་སྦྱར་བདེ་བའི་སླད་དུའོ། །སྨོན་ལམ་ཞེས་པ་ནི། མ་འོངས་པའི་དངོས་པོ་དོན་དུ་གཉེར་ཞིང་།
དེ་མངོན་པར་འདུ་བྱེད་པའི་འདུན་པ་མཚུངས་ལྡན་དང་བཅས་པ་ཞིག་སྟེ། ཇི་སྐད་དུ། མདོ་
སྡེ་རྒྱན་ལས། བརྟན་པ་རྣམས་ཀྱི་སྨོན་ལམ་ནི། །སེམས་པ་འདུན་དང་བཅས་པ་སྟེ། །
ཞེས་པ་ལྟར་རོ། །རྒྱལ་པོ་ཞེས་པ་ནི། དཔེར་ན། འཁོར་ལོས་སྒྱུར་བའི་རྒྱལ་པོའི་མངའ་
རིས་སུ། རྒྱལ་ཕྲན་མང་པོའི་མངའ་ཐང་འདུ་བ་ལྟར། སྨོན་ལམ་འདིའི་ནང་དུ་ཡང་སྨོན་
ལམ་ཆེན་པོ་བཅུ་ལ་སོགས་པ་སྨོན་ལམ་གྲངས་མེད་པ་འདུ་བས་ན། སྨོན་ལམ་ཀུན་གྱི་
གཙོ་བོར་གྱུར་པའོ། །འདིར་བསྔོ་བ་དང་སྨོན་ལམ་གྱི་ཁྱད་པར་ནི་ཅི་ཞེ་ན། སྨོན་ལམ་ནི་
སྤྱི་དང་། བསྔོ་བ་ནི་བྱེ་བྲག་སྟེ། དེ་ལ་ནི་བསྔོ་རྒྱུའི་རྫས་ཞིག་ངེས་པར་དགོས་ལ། སྨོན་
ལམ་ནི། དེ་ཡོད་དམ་མེད་ཀྱང་རུང་སྟེ། འདོད་བྱའི་དོན་ཐོབ་པར་འདུན་པའོ། ། དེ་ཀའི་ངོ་
བོ་ནི་འདུན་པ་ཡིན་ལ། དེ་དང་མཚུངས་ལྡན་དུ་བྱུང་བའི་སེམས་པས་ཀྱང་། སེམས་ཡུལ་
ཁྱད་པར་ཅན་དེ་ལ་གཡོ་བར་བྱེད་པའོ། །དེ་ལྟ་མོད་ཀྱི་སྨོན་ལམ་གྱི་རྒྱལ་པོ་འདི་ནི་བསྔོ་བ་
ཁོ་ན་ཡིན་ཏེ། ཇི་སྐད་དུ། དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་
རྫོགས་པའི་བྱང་ཆུབ་ཕྱིར་བསྔོའོ། །ཞེས་པས། སྨོན་ལམ་འདིའི་དོན་གྱིས་མདོ་བཟུང་བ་
ཡིན་པ་དང་། ཇི་སྐད་དུ། གང་གིས་བསྔོ་བའི་རྒྱལ་པོ་འདི་ཐོས་ནས། །ཞེས་བཤད་པའོ། །
འདི་ལ་དོན་གསུམ་སྟེ། གང་བསྔོ་བ་དང་། གང་དུ་བསྔོ་བ། ཇི་ལྟར་བསྔོ་བའོ། །
དང་པོ་ནི། ཕྱག་འཚལ་བ་ནས། མྱ་ངན་ལས་མི་འདའ་བར་གསོལ་བའི་བར་གྱི་དགེ་བ་
རྣམས་སོ། །གཉིས་པ་ནི། མཐར་ཐུག་སེམས་ཅན་གྱི་དོན་དུ་འཚང་རྒྱ་བ་དང་། གནས་
སྐབས་འདས་པ་དང་ད་ལྟར་གྱི་སངས་རྒྱས་སྲས་དང་བཅས་པ་རྣམས་མཆོད་པ་དང་།
འོངས་པའི་སངས་རྒྱས་རྣམས་མྱུར་དུ་འབྱོན་པ་ལ་སོགས་པ་གཞུང་ལས་ཇི་སྐད་དུ་བཤད་
པ་དེ་དག་གི་དོན་དུའོ། །
ལ11༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ་ནི། ཀུན་ཏུ་བཟང་པོ་དང་། འཇམ་དཔལ་གྱིས་ཇི་ལྟར་བསྔོས་པ་དེ་ལྟར་
དུའོ། །འགྱུར་གྱི་ཕྱག །གཉིས་པ་འགྱུར་གྱི་ཕྱག་ནི། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །ཞེས་པ་སྟེ། འཇམ་དཔལ་གྱི་རྩ་བའི་རྟོག་པ་ལས། རྗེ་བཙུན་འཇམ་
དཔལ་ཁྱེའུ་གཞོན་ནུ་ལོ་བརྒྱད་ལོན་པའི་ཚུལ་གྱིས་དོན་མཛད་པར་བཤད་པ་དེ་ལ་ཕྱག་
བྱས་པའོ། །འདིར་དེ་ལ་ཕྱག་བྱེད་ཀྱང་། །ལོ་ཙཱ་བས་དད་པའི་ལྷ་ལ་ཕྱག་བྱས་པའམ། སྔོན་
གྱི་བཀས་བཅད་དང་མཐུན་པར་བྱས་པ་ནི་མ་ཡིན་གྱི། འོ་ན་ཅི་ཞེ་ན། ཀུན་ཏུ་བཟང་པོའི་སྤྱོད་
པ་འདི། ཐོག་མར་འཇམ་དཔལ་གྱིས་ནོར་བཟང་ལ་བཤད་པའི་རྒྱུ་མཚན་གྱིས་དང་། ནོར་
བཟང་གིས་ཀུན་ཏུ་བཟང་པོ་མཐོང་ནས་སྨོན་ལམ་འདི་ཐོས་པ་ཡང་། འཇམ་དཔལ་གཞོན་
ནུར་གྱུར་པ་དགེ་བའི་བཤེས་གཉེན་དུ་བསྟེན་པའི་མཐུ་དང་བྱིན་རླབས་ལས་བྱུང་བ་ཡིན་
པར་མདོ་སྡེ་ལས་གསལ་བར་གསུངས་པ་བཞིན་ནོ། །
གསུམ་པ་གཞུང་གི་དོན་ལ་གསུམ་སྟེ། བསྔོ་རྒྱུའི་དགེ་རྩ་སོགས་པ་དང་། བསགས་
པ་མཐར་ཐུག་རྫོགས་བྱང་དང་གནས་སྐབས་ཀུན་ཏུ་བཟང་པོའི་སྨོན་ལམ་གྱི་བསྔོ་བ་དང་།
བསྔོས་པའི་དགེ་རྩ་དེ་ཡང་ཆུད་མི་ཟ་བར་བྱེད་པའོ། །བསྔོ་རྒྱུའི་དགེ་རྩ་སོགས་པ། དང་པོ་
ལ་དྲུག་སྟེ། དེ་བཞིན་གཤེགས་པ་ལ་ཕྱག་བྱ་བ་དང་། དེ་བཞིན་གཤེགས་པ་ལ་ཕྱག་བྱ་བ་
དང་། དེ་ནས་དེ་ལ་མཆོད་པ་དང་། དེའི་འོག་ཏུ་སྡིག་པ་བཤགས་པ་དང་། ཀུན་གྱི་དགེ་བ་
ལ་ཡི་རང་བ་དང་། ཆོས་ཀྱི་འཁོར་ལོ་བསྐོར་བར་བསྐུལ་བ་དང་། དུས་རྟག་ཏུ་བཞུགས་
པར་གསོལ་བ་འདེབས་པའོ། །དང་པོ་ལ་གཉིས་ཏེ། སྒོ་གསུམ་གྱིས་སྤྱིར་ཕྱག་འཚལ་བ་
དང་། གསུམ་པོ་སོ་སོར་ཕྱེ་ནས་སོ་སོས་ཕྱག་འཚལ་བའོ། །དང་པོ་ནི། ཕྱག་བགྱིའོ། །ཞེས་པ་
ནི། དོན་ཙམ་སྟོན་པའི་སྒྲའོ་གང་ལ་ན། མ་ལུས་དེ་དག་ཐམས་ཅད་ལ་ཞེས་པ་ནི། ལས་སུ་བྱ་
བའི་ཚིག་གོ། །བྱེད་པ་པོ་གང་གིས་ན། བདག་གིས་ཞེས་པ་ནི། བྱེད་པ་པོའི་ཚིག་གོ། །
༤12



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ཚུལ་ཇི་ལྟར་ན་ལུས་དང་ངག་ཡིད་དང་བས་ཞེས་པ་སྟེ། འབྱུང་ཁུངས་ཀྱི་ཚིག་གོ། །དེ་དག་
ནི་གཞུང་གིས་དངོས་སུ་ཟིན་ལ། དགོས་པ་ཅིའི་ཕྱིར་དུ་ཞེ་ན། ཇི་སྐད་དུ། གང་གི་མིང་ནི་ཀུན་
ཏུ་བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །ཞེས་པ་ཡར་བླངས་ཏེ།
དེའི་ཕྱིར་དུའོ། །བདུན་པའི་སྒྲ་ནི། ཇི་སྐད་དུ། བརྡའ་སྤྲོད་པའི་གཞུང་ལས། འབྲེལ་པ་
སྟོན་པར་བྱེད་པའི་སྒྲ། ། དངོས་སུ་ཡོད་པ་མ་ཡིན་ཀྱང་། །འོན་ཀྱང་དེ་ནི་རྣམ་དབྱེ་ལས། །
དོན་གྱིས་ཐོབ་པར་བྱས་པ་ཡིན། །ཞེས་འབྱུང་བ་ལྟར་ཤུགས་ལ་ཐོབ་པ་ཡིན་ལ། བདུན་པ་
གནས་གཞིའི་སྒྲ་ནི། ཕྱོགས་བཅུའི་འཇིག་རྟེན་ན་ཞེས་པ་སྟོན་པ་ཡིན་ཏེ། གང་ལ་ཕྱག་བྱ་
བའི་ཡུལ་གྱི་དེ་བཞིན་གཤེགས་པ་དེ་དག་ཡུལ་གང་ན་ཡོད་པའི་གནས་བསྟན་པའི་ཚིག་
ཡིན་པས་སོ། །འོ་ན་མ་ལུས་ཞེས་པ་དེ་གང་ཞེ་ན། དུས་གསུམ་གཤེགས་པ་མི་ཡི་སེང་གེ་
ཀུན། །ཞེས་པའོ། །དེ་ལ་ཚད་ཇི་ཙམ་ཞེ་ན། སུ་དག་ཅེས་པ་སྟེ། གྲོངས་ཚད་མེད་པར་སྟོན་
པའོ། །དེ་དག་གང་ན་ཡོད་ཅེ་ན། ཕྱོགས་བཅུའི་འཇིག་རྟེན་ཞེས་པའོ། །བཅུ་པོ་དེ་ཡང་རེ་
རེ་ཁོ་ན་ཡིན་ནམ་ཞེ་ན། ཇི་སྙེད་ཅེས་པ་སྟེ། གྲངས་ངེས་མེད་པའོ། །དུས་གསུམ་ནི།
འདས་པ་དང་། མ་འོངས་པའི་དང་། ད་ལྟར་བྱུང་བའི་དུས་སོ། །གཤེགས་པ་ནི་དུས་དེ་དང་
དེར་བྱོན་ཟིན་པ་དང་། འབྱོན་པར་འགྱུར་བ་དང་། འབྱོན་བཞིན་པ་རྣམས་སོ། །དེ་ཡང་
འདས་པ་ནི། ཞིག་ཟིན་པས་ཕྱག་བྱ་བའི་ཡུལ་དུ་མེད་པ་དང་། མ་འོངས་པ་ནི་ད་ལྟར་
མཆོད་འོས་མ་ཡིན་པས། ཕྱག་བྱ་བའི་ཡུལ་མ་ཡིན་ནོ། །སྙམ་པའི་དོགས་པ་བཀག་པས། ང་
རྒྱལ་ལ་བརྟེན་པའི་སྒྲིབ་པ་བྱང་བར་འགྱུར་བའི་དགོས་པ་ཡོད་དོ། །མི་ཡི་སེང་གེ་ཞེས་པ་ནི།
མི་ཡི་ཚུལ་དུ་སྟོན་ཞིང་། བག་ཚ་བ་མེད་པ་དང༌། གཞན་གྱི་སྤོབས་པ་འཕྲོག་ནུས་པའི་ཕྱིར།
དེ་ཞེས་བྱའོ། །འདིར་ཀུན་ཞེས་པ་དང་། ཐམས་ཅད་མ་ལུས་ཞེས་པ་ནི་སྒྲ་ཟློས་པ་མ་ཡིན་
གྱི། བསྣན་པའི་ཚིག་ཡིན་ཏེ། ལུང་གཞན་དེ་ཉིད་བསྡུས་པ་སོགས་ལས། མ་ལུས་ཤིང་
ལ13ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལུས་པ་མེད་པའི་དམ་པ་ཐམས་ཅད་ལ་ཞེས་འབྱུང་བ་ལྟར་རོ། །
གཉིས་པ་ལ་གསུམ་སྟེ། ལུས་ཀྱི་ཕྱག་འཚལ་བ་དང་། ཡིད་ཀྱིས་དང་། ངག་གིས་
ཕྱག་འཚལ་བའོ། །དང་པོ་ནི། གོང་དེར་ལུས་དང་ངག་ཡིད་དང་བས་ཞེས་བཤད་ན། ལུས་
དང་བས་ཕྱག་བྱ་བ་ཇི་ལྟར་ཞེ་ན། སེམས་རབ་ཏུ་དང་པའི་སྒོ་ནས་ལུས་ཀྱིས་ཕྱག་བྱས་པ་
ལ་ནི་ཞེས་བྱ་ལ། དེ་ཉིད་འཆད་པ་ནི། ཕྱག་འཚལ་ཞེས་པ་བཤད་པའི་གཞི་ཡིན་ལ། དང་
པོ་དོན་ཙམ་སྟོན་པའོ། །ལས་སུ་བྱ་བ་གང་ལ་ཕྱག་འཚལ་ན། །རྒྱལ་བ་ཀུན་ལའོ། །བྱེད་པ་
པོ་གང་གིས་ན། སངས་རྒྱས་ཀྱི་ཞིང་རྒྱ་མཚོའི་རྡུལ་ཇི་སྙེད་ཀྱི་གྲངས་དང་མཉམ་པའི་ལུས་
རབ་ཏུ་བཏུད་པ་ཡིན་ནོ། །ཚུལ་ཇི་ལྟར་དུ་ན། རྒྱལ་བ་ཐམས་ཅད་ཡིད་ཀྱིས་མངོན་སུམ་དུ་
བྱས་པའི་སྒོ་ནས་རབ་ཏུའོ། །དེ་མངོན་སུམ་དུ་བྱེད་པའི་ཚུལ་ཇི་ལྟ་བུ་ཞེ་ན། བཟང་པོ་སྤྱོད་
པ་སྟེ། ཀུན་ཏུ་བཟང་པོའི་སྨོན་ལམ་གྱི་སྟོབས་དག་གིས་སོ། །དེ་ཡང་དེའི་སྟོབས་ཀྱིས་མ་
དད་པ་ལ་སོགས་པའི་ཉོན་མོངས་ཟིལ་གྱིས་གནོན་པའི་ནས་ཕྱག་འཚལ་བ་ལ་ནི་རབ་ཏུ་
དང་བས་ཕྱག་འཚལ་བ་དང་། སྨོན་ལམ་གྱི་སྟོབས་ཀྱིས་ཕྱག་འཚལ་བ་ཞེས་བྱའོ། །ཇི་སྐད་
དུ། མི་མཐུན་ཕྱོགས་ཉམ་ཆུང་བ་ཡང་། །དེ་དག་ཉིད་ལ་སྟོབས་ཞེས་བྱ། །ཞེས་འབྱུང་བ་
ལྟར་རོ། །དགོས་པ་ཅིའི་ཕྱིར་དུ་ཕྱག་འཚལ་ན། ཕྱག་བྱས་པ་ལས་བྱུང་བའི་དགེ་བ་དེ་ཡུལ་
ཁྱད་པར་ཅན་དུ་བསྒྱུར་བའི་དོན་དུའོ། །ཞེས་ཡན་ལག་ལྷག་མ་རྣམས་ལ་ཡང་སྦྱར་བར་
བྱའོ། །
གཉིས་པ་ཡིད་དང་བས་ཕྱག་འཚལ་བ་ནི། ཞིང་གི་རྡུལ་སྙེད་རབ་ཏུ་བཏུད་པ་ཡིས། །
རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །ཞེས་སྦྱར་ནས། ལས་སུ་བྱ་བ་གང་ལ་ན། རྡུལ་ཕྲ་
རབ་གཅིག་གི་སྟེང་ན། སངས་རྒྱས་ཀྱི་ཞིང་རྒྱ་མཚོའི་རྡུལ་ཇི་སྙེད་ཀྱི་གྲངས་དང་མཉམ་
པའི་སངས་རྒྱས་ཀྱིས་གང་བར་མོས་ལ། སངས་རྒྱས་དེ་ཡང་། རྡུལ་ཇི་སྙེད་ཀྱི་གྲངས་དང་
ལ14ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
མཉམ་པའི་སངས་རྒྱས་ཀྱི་སྲས་ཀྱི་དབུས་ན་བཞུགས་པ་དག རྡུལ་གཅིག་གི་སྟེང་ན་ཇི་
ལྟར་ཡོད་པ་དེ་ལྟར། ཆོས་ཀྱི་དབྱིངས་རྣམས་མ་ལུས་པ་སྟེ། ནམ་མཁས་གང་དུ་ཁྱབ་པ་ལ་
ཐམས་ཅད་དུ་རྒྱལ་བ་སྲས་དང་བཅས་པ་དག་གིས་གང་ཞིང་མོས་པ་ལའོ། །འདིར་མོས་པ་
ཞེས་པ་དང་། གོང་དུ་མངོན་སུམ་ཞེས་པ་གཉིས་ནི་དོན་གཅིག་ཏུ་འདུ་བ་ཡིན་ལ། དེ་ཡང་
མངོན་སུམ་ནི་བཏགས་པ་བ་ཡིན་ཞིང་། མོས་པའམ། རྟོག་པ་ནི་མཚན་ཉིད་པའོ། །
གསུམ་པ་ངག་དང་བས་ཕྱག་བྱ་བ་ནི། འདིར་ཡང་། ཞིང་གི་རྡུལ་སྙེད་ལུས་རབ་
བཏུད་པ་ཡིས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་ལ་རབ་ཏུ་
ཕྱག་འཚལ་ལོ། །ཞེས་སྦྱར་ནས། བྱ་བྱེད་ལས་གསུམ་སྔ་མ་ལྟར་འཆད་ཅིང་། ཚུལ་ཇི་ལྟར་
དུ་ཕྱག་འཚལ་ན། བདེ་བར་གཤེགས་པ་ཐམས་ཅད་བདག་གིས་བསྟོད་པའི་སྒོ་ནས་སོ། །
བསྟོད་པའི་དོན་ནི། རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །ཞེས་པའོ། །དེ་བརྗོད་
པའི་ཚུལ་ཡང་། དབྱངས་ཀྱི་ཕྲེང་བ་རེ་རེ་ལ། རྡུལ་ཕྲ་རབ་ཀྱི་གྲངས་དང་མཉམ་པའི་
དབྱངས་ཀྱི་ཡན་ལག་རྒྱ་མཚོ་རྣམ་པར་འཕྲོ་བའི་སྒྲ་ཀུན་གྱིས་སོ། །ཡོན་ཏན་ཇི་ལྟ་བུ་ཞེ་ན།
རྡུལ་གཅིག་སྟེང་ན་ཞེས་སོགས་འདིར་ཡང་སྦྱར་ནས། རྒྱལ་བ་དེ་དག་གིས་བསྔགས་པའི་
ཕྲེང་བ་མི་ཟད་རྒྱ་མཚོ་རྣམས་སོ། །བསྟོད་བཀུར་བསྔགས་གསུམ་གྱི་ཁྱད་པར་ལ། རིག་
བྱེད་པས་ཡི་གེའི་རྐང་གྲངས་མང་ཉུང་གིས་འབྱེད་ལ། ཡུམ་གྱི་རྒྱན་ལས། ཡོན་ཏན་བརྗོད་
པ་ཆུང་ངུ་དང་། འབྲིང་དང༌། ཆེན་པོའོ། །ཞེས་ཁྱད་པར་བཤད་ཅིང་། འདིར་ནི་བསྔགས་
པ་དང་ཡོན་ཏན་མིང་གི་རྣམ་གྲངས་སུ་བྱས་ནས། དེ་ངག་ཏུ་བརྗོད་པ་ལ་བསྟོད་པ་ཞེས་
བྱའོ། །
གཉིས་པ་མཆོད་པ་ལ་གཉིས་ཏེ། རྒྱས་པར་བཤད་པ་དང་། ཕྱག་མཆོད་གཉིས་ཀ་
བསྡུས་ཏེ་བསྟན་པའོ། །དང་པོ་ལ་གཉིས་ཏེ། བླ་ན་ཡོད་པའི་མཆོད་པ་དང་། བླ་ན་མེད་པའི་
ལ15ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཆོད་པའོ། །དང་པོ་ནི། རྡུལ་གཅིག་སྟེང་ན་ཞེས་པའི་ཤོ་ལོ་ཀ་གཅིག་མར་བླངས་ནས། མེ་
ཏོག་དམ་པ་སོགས་དང་སྦྱར་རོ། །དེ་ཡང་མཆོད་པར་བགྱི་ཞེས་པ་ནི་དོན་ཙམ་སྟོན་པའོ། །
གང་ལ་ན། རྡུལ་གཅིག་སྟེང་ན་ཞེས་སོགས་ཀྱི་ཁྱད་ཆོས་དང་ལྡན་པའི་རྒྱལ་བ་དེ་དག་ལ་
ནིའོ། །གང་གིས་ན། དམ་པ་ནི་དགེ་བའི་དོན་ཏེ། སྡིག་པ་དང་མ་འདྲེས་ཤིང་གྱ་ནོམ་པའོ། །
དེ་ཁྱད་པར་དུ་བྱས་པའི་པདྨ་དཀར་པོ་ལ་སོགས་པའི་མེ་ཏོག་དང་། ནོར་བུ་དང་། ཆུ་ཤེལ་
ལ་སོགས་པའི་ཕྲེང་བའི་ཁྱད་པར་དག སྐུ་ལུས་ཀྱི་སྤྱི་ལ་འབུལ་བ་དང་། སིལ་སྙན་གྱི་ཁྱད་
པར་སྣ་ཚོགས་པ་རྣམས་སྙན་ལ་འབུལ་བ་དང་། ཙནྡན་དང་གུར་གུམ་ལ་སོགས་པའི་ཁྱད་
པར་ཐུགས་ཀར་འབུལ་བ་དང་། གདུགས་མཆོག་གསེར་གྱི་ཡུ་བ་ཅན་དང་། དེས་མཚོན་
པའི་རྒྱན་དང་བ་དན་ལ་སོགས་པ་དབུ་ལ་འབུལ་བ་དང་། མར་མེའི་མཆོག་སྤྱན་ལམ་དུ་
འབུལ་བ་དང་། བདུག་སྤོས་དམ་པ་ཤངས་ལ་འབུལ་བ་དང་། ན་བཟའ་དམ་པ་རྣམས་
སྐུའི་སྟོད་སྨད་ཀྱི་ཆ་ལ་འབུལ་བ་དང༌། དྲི་མཆོག་དང༌། ཕྱེ་མའི་ཕུར་མ་ཞེས་བྱ་བ་ནི།
ཙནྡན་དང་། ཨ་ཀ་རུ་ལ་སོགས་པའི་ཕྱེ་མ། རས་ལ་སོགས་པའི་གོས་ཀྱི་སྣོད་དུ་ཐུམ་བུར་
བཏུམ་པ་ལ་བྱ་བ་ཡིན་ལ། དེ་ལྟ་བུ་གོང་ནས་གོང་དུ་བརྩེགས་པ་རི་རབ་དང་མཉམ་པ་
ཤངས་ལ་འབུལ་བར་བགྱིའོ། །དྲི་མཆོག་དང་བདུག་སྤོས་ཀྱི་ཁྱད་ནི། མ་སྲེགས་པར་དྲི་
འབྱུང་བ་དང་། བསྲེགས་ན་དྲི་འབྱུང་བ་ལ་བྱེད་དོ། །བཀོད་པ་ཁྱད་པར་འཕགས་པའི་
ཕྱོགས་ཀུན་ཞེས་བྱ་བའི་དོན་ནི། གྲོང་པའི་ཚིག་རང་དགའ་བ་ལ། མཆོད་པའི་སྒྲིགས་
ལེགས་པ་འཆད་ཀྱང་འགྲེལ་པ་མཁན་པོས་བཀོད་པ་ཞེས་བྱ་བ་ནི་ཚོགས་པའི་རྣམ་གྲངས་
ཡིན་པས། ལྷ་དང་མིའི་མཆོད་པ་སོགས་ཆེ་ཞིང་། ཁྱད་པར་དུ་འཕགས་པ་ལ་བཤད་དོ། །
དེས་ན་བཀོད་པས་ཞེས་བྱེད་ཚིག་འབྱུང་བ་ནི་འགྲེལ་པ་དག་དང་མི་མཐུན་ནོ། །འགྱུར་ཁ་
ཅིག་ནི། ཁྱད་པར་ཅན་གྱི་རྒྱན་མཆོག་ཐམས་ཅད་ཀྱིས་ཞེས་འབྱུང་ལ། དེའི་ཚེ་ན་རྒྱན་དང་
ལ16༤



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
བཀོད་པ་ནི་དོན་གཅིག་ཅིང་། ཐམས་ཅད་ཅེས་པ་མང་པོའི་རྣམས་གྲངས་སོ། །
གཉིས་པ་བླ་ན་མེད་པའི་མཆོད་པ་འབུལ་བ་ནི། རྡུལ་གཅིག་སྟེང་ན་ཞེས་སོགས་མར་
བླངས་ནས་མཆོད་པ་གང་རྣམས་ཞེས་སྦྱར་རོ། །གང་རྣམས་ཞེས་པ་ནི། གོང་དུ་བཤད་མ་
ཐག་པའི་མེ་ཏོག་ལ་སོགས་པ་རྣམས་སོ། །བླ་ན་མེད་པ་ཞེས་བྱ་བ་ནི། ཟག་པ་དང་བཅས་
པའི་ལས་ཀྱི་བདག་འབྲས་སུ་གྱུར་པའི་འཇིག་རྟེན་དུ་སྐྱེས་པ་དེ་དག་མ་ཡིན་གྱི། བྱང་ཆུབ་
སེམས་དཔའི་ཏིང་ངེ་འཛིན་དང་། སྨོན་ལམ་གྱི་མཐུ་ལས་བྱུང་བའོ། རྒྱ་ཆེ་བ་ཞེས་པ་ནི།
མཆོད་པ་དེས་ཆོས་ཀྱི་དབྱིངས་མཐའ་ཀླས་པ་ཐམས་ཅད་རྒྱས་པར་ཁེངས་པའོ། །མཆོད་
པ་དེ་དག་རྡུལ་གྱི་གྲངས་དང་མཉམ་པའི་རྒྱལ་བ་ཐམས་ཅད་ལ་ཡིད་ཀྱིས་མོས་པ་བྱས་
ནས་འབུལ་ལོ། །ཕྱག་མཆོད་གཉིས་ཀ་བསྡུས་ཏེ་བསྟན་པ། གཉིས་པ་ནི། རྒྱལ་བ་ཀུན་ལ་
ཕྱག་འཚལ་ཞིང་མཆོད་པར་བགྱིའོ། །གང་གི་སྒོ་ནས་ཤེ་ན། བཟང་པོ་སྤྱོད་པ་ལ་དད་པའི་
སྟོབས་དག་གིས་སོ། །བཟང་པོ་སྤྱོད་པ་ནི། ཀུན་ཏུ་བཟང་པོའི་སྤྱོད་པ་ཡིན་ལ། འདིའི་རྣམ་
པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལ། དད་པ་དང་། མོས་པ་དང་། ཡིད་
ཆེས་པའི་སྟོབས་ཀྱིས་དེ་དང་མཐུན་པར་སེམས་ཀྱིས་སྤྲུལ་ནས་མཆོད་པའོ། །དེ་ལྟར་
མཆོད་པས་ནི། ཉོན་མོངས་པ་སེར་སྣ་དང་། དེས་བསགས་པའི་སྡིག་པ་རྣམས་བྱང་བར་
འགྱུར་རོ། །
གསུམ་པ་སྡིག་པ་བཤགས་པ་ནི། སོ་སོར་བཤགས་སོ། །གང་བཤགས་ན་སྡིག་པ་
བདག་གིས་བགྱིས་པ་ཅི་མཆིས་པ། དེ་དག་ཐམས་ཅད་དོ། །བཤགས་པ་པོ་གང་གིས་ན་
བདག་གིས་སོ། །སྡིག་པ་དེ་ལ་དུ་ཞིག་ཅེ་ན། ལུས་དང་ངག་དང་། དེ་བཞིན་དུ་ཡིད་ཀྱིས་
ཀྱང་བགྱིས་པ་དེ་གསུམ་མོ། །སྡིག་པར་འཇོག་པ་ལ་ཀུན་སློང་ཇི་ལྟ་བུས་ཀུན་ནས་
བསླངས་པ་ཞིག་དགོས་ཤེ་ན། འདོད་ཆགས་ཞེ་སྡང་གཏི་མུག་དབང་གིས་ན། །ཞེས་པ་སྟེ།
མ17ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དུས་ཀྱི་ཀུན་སློང་གཉིས་པོ་འདི་གང་རུང་གིས་བསླང་བ་ཞིག་དགོས་ལ་རྒྱུའི་ཀུན་སློང་ནི་
དགེ་བས་བྱས་པ་ཡང་སྲིད་ལ། དེ་འདྲ་དེ་ལ་ནི། བསམ་པ་དཀར་ལ་སྦྱོར་བ་གནག་པའི་
ལས་ཞེས་བྱའོ། །ཚུལ་ཇི་ལྟར་དུ་བཤགས་ན། རྡུལ་གཅིག་སྟེང་ན་ཞེས་སོགས་འདིར་བླངས།
དེ་དག་གི་སྤྱན་སྔ་རུ། དེ་ཡང་བཤགས་སོ་ཞེས་པ་ནི། ཐ་སྙད་དུ་བྱས་པ་ཙམ་ཡིན་ལ། གོ་དོན་
ནི། སྔར་བྱས་པ་ལ་འགྱོད་པ་དང༌། ཕྱིན་ཆད་སྡོམ་པའི་སེམས་བསྐྱེད་པའོ། །འོ་ན་འཐོལ་
བ་དང་ཁྱད་པར་ཅི་ཡོད་ཅེ་ན། ཉེས་པ་མི་འཆབ་པའི་སེམས་ཀྱིས་ཉེས་པ་ལ་ཉེས་པར་
བརྗོད་པ་ནི་འཐོལ་བ་ཡིན་ལ། དེས་ནི་འཆབ་པའི་ཉེས་པ་མི་འབྱུང་བར་བྱེད་ཅིང་། དེ་
ལས་ཉེས་པ་འཕེལ་བར་ཡང་མི་འགྱུར་བ་ཡིན་ཏེ། མ་མཐོལ་ན་རྩ་བའི་ཉེས་པ་འཆབ་ཉེས་
དང་བཅས་ཏེ། ཞག་རེ་རེ་བཞིན་ཉིས་འགྱུར་དུ་འཕེལ་བར་བྱང་ཆུབ་སེམས་དཔའི་སྡེ་སྣོད་
ལས་གསུངས་པས་སོ། །བཤགས་པ་ནི། ཉེས་པ་རང་གི་ངོ་བོ་བྱང་བར་མ་ཟད་འཆབ་པ་
ཞེས་བྱ་བའི་ཉོན་མོངས་པ་དང་། དེས་ཀུན་ནས་བསླངས་པའི་ལས་ཀྱི་སྒྲིབ་པ་ཡང་བྱང་
བར་འགྱུར་རོ། །འོ་ན་བཤགས་པས་ཉེས་པའི་ས་བོན་འབྱིན་པར་བྱེད་དམ། རྣམ་སྨིན་
ཐག་བསྲིང་བར་བྱེད་པ་གཉིས་ལས་གང་ཞེ་ན། ཕྱི་མ་ལྟར་ཡིན་ཏེ། ཇི་སྲིད་བདེན་པ་མ་
མཐོང་བ་དེ་སྲིད་དུ་སྤང་བྱའི་ས་བོན་འབྱིན་པར་མི་ནུས་སོ། །དེས་ན་ཉེས་པ་བཤགས་པ་
ཞེས་བྱ་བ་ནི། ཉེས་པ་སྐྱུག་པ་ཞེས་བྱ་བའི་དོན་ནོ། །སོ་སོར་ཞེས་བྱ་བ་ནི། སྡེ་པ་རྣམས་མ་
འདྲེས་པར་ངོས་ཟིན་པར་བྱས་ནས། ཞེས་པའི་དོན་ཏོ། །ཡང་ན་དང་པོར་བཤགས་པ་ཞེས་
བྱ་བའི་དོན་ཏེ། སྐད་ཅིག་ཀྱང་མི་གནས་པར་སྐྱུག་པར་རོ། །ཡང་ན་རབ་ཏུ་བཤགས་པ་
ཞེས་བྱ་བའི་དོན་ཏེ། དགེ་བའི་རྩ་བ་གསུམ་པོ་གང་རུང་གིས་ཀུན་ནས་བསླངས་ཏེ་སྐྱུག་
པར་བྱེད་པའོ། །
བཞི་པ་རྗེས་སུ་ཡི་རང་བ་ནི། ཡི་རང་ངོ་ཞེས་པ་བཤད་པའི་གཞི། གང་ལ་ན།
༤18ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ཕྱོགས་བཅུའི་རྒྱལ་བ་ཀུན་དང་དེའི་སངས་རྒྱས་སྲས་ཐམས་ཅད་དང་། དེའི་རང་རྒྱལ་
རྣམས་དང་། དེའི་ཉན་ཐོས་སློབ་པ་དང་། མི་སློབ་པ་རྣམས་དང་། སོ་སོ་སྐྱེ་བོའི་འགྲོ་བ་
ཀུན་གྱིས་བྱས་པའི་བསོད་ནམས་གང་ཡོད་པ་དེ་དག་ཐམས་ཅད་ལ་ཡང་ངོ༌། །ཇི་ལྟར་ན།
དེ་དག་ཀུན་གྱི་རྗེས་སུའོ། །གང་གིས་ན། བདག་གིས་སོ། ། འདིར་ཡང་། སོ་སོར་བདག་ཡི་
རངས་ཞེས་སྦྱར་ནས། དེ་དག་ཐམས་ཅད་ལ་སྐད་ཅིག་རེ་རེ་ཞིང་། རྗེས་སུ་ཡི་རང་བར་
བྱས་ན་འཕེལ་བར་འགྱུར་རོ། །འོ་ན་འགྲོ་བ་ཀུན་ཞེས་པ་དང་། སྔ་མ་རྣམས་བཟློས་པར་
འགྱུར་རོ་སྙམ་ན། མ་ཡིན་ཏེ་འདིར་འགྲོ་བ་ཞེས་བྱ་བའི་དོན་ནི། སྲེད་པ་དང་བཅས་པས་
འཁོར་བར་འགྲོ་བ་ཞེས་བྱ་བ་ཡིན་ལ། ཉན་ཐོས་དང་། རང་སངས་རྒྱས་དང་། རྒྱལ་བའི་སྲས་
པོ་འགའ་ཞིག་ལ་ནི། དེ་མེད་པའི་ཕྱིར་འགྲོ་བ་མ་ཡིན་ནོ། །ཞེས་འགྲེལ་པ་མཁན་པོ་དག་
འཆད་ལ། དེས་ནི་ཇི་སྐད་དུ། སེམས་ཅན་གང་དག་འགྲོ་དང་མི་འགྲོ་བ། ། ཞེས་པའི་དོན་ཡང་
བཤད་པར་འགྱུར་རོ། །ཡན་ལག་བཞི་པ་འདིས་ནི། ཉོན་མོངས་པ་ཕྲག་དོག་ལ་བརྟེན་པའི་
ཉེས་པ་རྣམས་འབྱང་བར་འགྱུར་རོ། །ཡི་རང་ཞེས་པ་ཕྲག་དོག་མེད་པའི་དགེ་བའི་རྩ་བ་ལ་
ཟེར་བ་ཡིན་གྱི། གཞན་དག་ཡིད་རང་བར་གྱུར་པས་ན་དེ་ཞེས་བྱའོ། ། ཞེས་ཟེར་བ་ནི་མ་
ཡིན་ཏེ། འདི་ལ་ཡིད་ཀྱི་སྐད་དོད་མེད་པས་སོ། །
ཡན་ལག་ལྔ་པ་ནི་བསྐུལ་ལོ། །གང་ན། འཁོར་ལོ་བསྐོར་བར་རོ། །དེ་ཇི་ལྟ་བུ་ཞེ་
ན། བླ་ན་མེད་པ་སྟེ། ཆོས་ཀྱི་འཁོར་ལོའོ། །སུ་ཞིག་ལ་བསྐུལ་ན། མགོན་པོ་དེ་དག་ཐམས་
ཅད་ལའོ། །ཇི་ལྟ་བུ་ཞེ་ན། གང་ཞེས་པ་ནི། སྤྱི་སྒྲ་ཡིན་ཡང་འཇིག་རྟེན་སྒྲོན་མ་ཞེས་པ་དང་
འབྲེལ་ལ། དེའང་ཕྱོགས་རིས་སུ་མ་ཆད་པས་ན་གང་ཞེས་བྱ་ལ། རྣམས་ཞེས་པ་ནི་མང་
པོའོ། །འཇིག་རྟེན་གྱི་མུན་པ་སེལ་བར་བྱེད་པས་ན་དེའི་སྒྲོན་མ་ཞེས་བྱའོ། །སྒྲོན་མ་དེ་ཇི་
ལྟ་བུ་ཞེ་ན། བྱང་ཆུབ་རིམ་པར་སངས་རྒྱས་ཞེས་བྱ་བ་ནི་གོང་ན་མེད་པའི་བྱང་ཆུབ་ཏུ་
19



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་པའོ། །དེའི་ཁྱད་པར་ཡང་། མ་ཆགས་བརྙེས། ཞེས་པ་དངོས་པོ་གང་ལ་ཡང་
མ་ཆགས་པས་ཆོས་ཉིད་ལ་མཉམ་པར་བཞག་ནས་ཆོས་སྟོན་པ་ལ་སྤྲོ་བ་མི་མཛད་པ་དེ་
དག་ལའོ། །གང་གིས་བསྐུལ་ན། བདག་གིས་སོ། །ཇི་ལྟར་དུ་བསྐུལ་ཞེ་ན། འོག་གི་ཐལ་
མོ་རབ་སྦྱར་ཞེས་པ་འདིར་ཡར་བླང་ངོ་། །དགོས་པ་ནི། འགྲོ་བ་རྣམས་ཀྱི་མི་ཤེས་པའི་མུན་
པ་སེལ་བའི་ཕྱིར་དུའོ། །དེ་ལྟར་ན་ཡན་ལག་ལྔ་པ་འདིས་ནི། ཉོན་མོངས་པ་མ་རིག་པ་ལ་
བརྟེན་པའི་ཉེས་པ་བྱང་ནས། གཏི་མུག་མེད་པའི་དགེ་བའི་རྩ་བ་རྒྱས་པར་འགྱུར་རོ། །
དྲུག་པ་མྱ་ངན་ལས་མི་འདའ་བར་གསོལ་བར་གདབ་པ་ནི། གསོལ་བར་བགྱིའོ། །
ལས་སུ་བྱ་བ་གང་ན། ཞིང་གི་རྡུལ་སྙེད་ཀྱི་གྲངས་དང་མཉམ་པའི་བསྐལ་པ་དག་ཏུ་
བཞུགས་པར་ཡང་ངོ༌། །གང་ལ་ན། གང་རྣམས་ཕྱོགས་བཅུའི་ཞེས་པ་རྐང་པ་གཉིས་
འདིར་ཡར་བླངས་ནས། མྱ་ངན་ལས་འདས་པའི་ཚུལ་སྟོན་པར་བཞེད་པ་དེ་དག་ལའོ། །
དགོས་པ་ནི། འགྲོ་བ་མགོན་མེད་པ་ཐམས་ཅད་ལ་མཐར་ཐུག་ཕན་ཞིང་། གནས་སྐབས་བདེ་
བར་བྱ་བའི་ཕྱིར་དུའོ། །གང་གིས་ན། བདག་གིས་སོ། །ཚུལ་ཇི་ལྟར་ཞེ་ན། པུས་མོ་གཉིས་
ས་ལ་བཙུགས་ནས་ཐལ་མོ་རབ་ཏུ་སྦྱར་ཏེའོ། །འདིར་མྱ་ངན་ཞེས་པ་ནི། ཟག་པ་དང་
བཅས་པའི་ཉེར་ལེན་གྱི་ཕུང་པོ་ལ་བྱ་ཞིང་། དེ་ལས་འདའ་བ་ནི་འཆི་འཕོ་བ་སྟེ། ཉན་ཐོས་
པ་ལྟར་ན། ལྷག་མེད་ཀྱི་མྱང་འདས་མངོན་དུ་བྱེད་པའོ། །དེ་ལྟར་ན། ཡན་ལག་དྲུག་པ་འདིས་
ནི། ཐེག་པ་དམན་པའི་ཡིད་ལ་བྱེད་པ་དང་། དེ་ལ་བརྟེན་པའི་ཉེས་པ་བྱང་བར་འགྱུར་རོ། །དེ་
དག་གིས་ནི་གང་བསྔོ་བའི་བསོད་ནམས་ཀྱི་ཚོགས་བཤད་ཟིན་ཏོ།། །།
གཉིས་པ་དགེ་བའི་རྩ་བ་བསགས་པ་དེ་ཀུན་ཏུ་བཟང་པོའི་བསྔོ་བས་བསྔོ་བ་ལ་
གཉིས་ཏེ། ངོ་བོ་མདོར་བསྟན་པ། དབྱེ་བ་རྒྱས་པར་བཤད་པ་སྨོན་ལམ་གྱི་ཚད་དང་ཕན་
ཡོན་བསྟན་པས་མཇུག་བསྡུ་བའོ། །ངོ་བོ་མདོར་བསྟན་པ། དང་པོ་ནི། བསྔོའོ། །གང་དུ་
~20



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཕྱིར་དུའོ། །བྱེད་པ་པོ་གང་གིས་ན།
བཤད་མ་ཐག་པའི་དགེ་བ་བསགས་པ་བདག་གིས་སོ། །དགོས་པ་ཅིའི་ཕྱིར་དུ་ན། སེམས་
ཅན་ཀུན་ལ་ཕན་ཞིང་བདེ་བའི་ཕྱིར་དུའོ། །གང་ན། དགེ་བ་ཅུང་ཟད་བདག་གིས་ཅི་
བསགས་པ་དེ་ཐམས་ཅད་དོ། །དེ་ཡང་གང་ཞེ་ན། རྒྱལ་བ་སྲས་དང་བཅས་པ་ལ་ཕྱག་
འཚལ་བ་དང་། དེ་ལ་མཆོད་པ་འབུལ་ཞིང་། དེའི་སྤྱན་སྔར་སྡིག་པ་བཤགས་པ་དང་།
ཀུན་གྱི་དགེ་བ་ལ་རྗེས་སུ་ཡི་རང་བ་དང་། ཆོས་ཀྱི་འཁོར་ལོ་བསྐོར་བར་བསྐུལ་ཞིང་། མྱ་
ངན་ལས་མི་འདའ་བར་གསོལ་བ་གདབ་པའི་དགེ་བ་སྟེ། སྡེ་ཚན་དྲུག་པོ་དེ་དག་གོ། །
འདིས་ནི་སྨོན་པ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་ཡང་བསྟན་པ་ཡིན་ཏེ། དེའི་ངོ་བོ་
ནི་འདི་ཉིད་ལས་མ་འདས་པའི་ཕྱིར།
གཉིས་པ་རྒྱས་པར་བཤད་པ་ལ། འགྲེལ་པ་མཛད་པ་དག་གིས་སྨོན་ལམ་གྱི་དབྱེ་
བ་བཅུ་དྲུག་ཏུ་ཕྱེ་བ་དེ་དག་བསྡུས་ན་གཉིས་སུ་འདུས་ཏེ། བྱང་ཆུབ་སེམས་དཔའི་སྤྱོད་པ་
རླབས་པོ་ཆེ་རྫོགས་པར་སྨོན་པ་དང་། སངས་རྒྱས་ཀྱི་ཡོན་ཏན་རྣམས་རྫོགས་པར་སྨོན་པའོ། །
དང་པོ་ལ། སྨོན་ལམ་རྒྱས་པར་བཏབ་པ་དང་། བསྡུས་ཏེ་བཏབ་པའོ། ། དང་པོ་ལ་གསུམ་
སྟེ། སེམས་ཅན་སྨིན་པར་བྱེད་པ་དང་། སངས་རྒྱས་ཀྱི་ཞིང་སྦྱོང་བར་བྱེད་པ་དང་། སྨོན་
ལམ་ཡོངས་སུ་རྫོགས་པར་བྱེད་པའོ། །དང་པོ་ལ་གསུམ་སྟེ། བསམ་པའི་དབང་དུ་བྱས་པ།
སྦྱོར་བའི་དབང་དུ་བྱས་པ། གཉིས་ཀའི་དབང་དུ་བྱས་པའོ། །དང་པོ་ལ་གསུམ་སྟེ། ལྷག་
པའི་བསམ་པའི་དབང་དུ་བྱས་པ་དང་། བྱང་ཆུབ་ཀྱི་སེམས་མི་བརྗེད་པའི་དབང་དུ་བྱས་
པའོ། །དང་པོ་ལ་གསུམ་སྟེ། དེ་བཞིན་གཤེགས་པ་ལ་མཆོད་ཅིང་། དགོངས་པ་ཡོངས་སུ་
རྫོགས་པར་བྱ་བའི་བསམ་པ་དང་། སངས་རྒྱས་ཀྱི་ཞིང་ཡོངས་སུ་རྫོགས་པར་བྱ་བའི་
བསམ་པ། སེམས་ཅན་ཐམས་ཅད་ལ་ཕན་ཞིང་བདེ་བའི་བསམ་པའོ། །དང་པོ་ལ་གཉིས་
21ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཏེ། འདས་པ་དང་ད་ལྟར་གྱི་སངས་རྒྱས་ལ་མཆོད་པའི་བསམ་པ་དང་། མ་འོངས་པའི་
སངས་རྒྱས་ཀྱི་དགོངས་པ་རྫོགས་པའི་བསམ་པའོ། །དང་པོ་ནི། མཆོད་པར་གྱུར་ཅིག །
གང་གིས་ན་བླ་ན་མེད་པའི་མཆོད་པའོ། །སུ་ཞིག་ལ་མཆོད་ཅེ་ན། འདས་པ་སྟེ། མྱ་ངན་
ལས་འདས་པའི་ཚུལ་བསྟན་ཟིན་པའི་སངས་རྒྱས་རྣམས་དང་། གང་དག་ད་ལྟར་ཕྱོགས་
བཅུའི་འཇིག་རྟེན་དག་ན། དེའི་ཚུལ་མ་བསྟན་པར་གང་བཞུགས་པ་དེ་དག་ལའོ། །
གཉིས་པ་ནི། སྤྱོན་ཞེས་བྱ་བ་ནི། བྱོན་ཞེས་པའོ། །གང་དུ་ན་རིམ་པར་བྱང་ཆུབ་
ནས་སངས་རྒྱས་སུའོ། །ཇི་ལྟར་བྱང་ཆུབ་ཅེ་ན། བསམ་པ་ཀུན་རྫོགས་པ་སྟེ། ཚོགས་
གཉིས་རྫོགས་ནས་སོ། །ཇི་ལྟར་དུ་སྤྱོན་ཞེ་ན། རབ་ཏུ་མྱུར་བར་རོ། །སུ་ཞིག་བྱོན་ཞེ་ན།
གང་ཡང་སངས་རྒྱས་སུ་མ་བྱོན་པ་སྟེ། སངས་རྒྱས་མ་ཟིན་པའི། རྒྱལ་བའི་སྲས་པོ་དེ་དག་
གོ། །གཉིས་པ་ནི། ཡོངས་སུ་དག་གྱུར་ཅིག །གང་ན། ཕྱོགས་བཅུ་ག་ལའི་ཞིང་རྣམས་ཇི་
སྙེད་པ་དེ་དག་གོ། །ཇི་ལྟར་ཞེ་ན། རྒྱ་ཆེ་བ་སྟེ། དོགས་པ་མ་ཡིན་པའི་ཕྱིར་རོ། །མདོར་ན་
ཐ་གྲུ་ཆེ་བ་དང་། ངོ་བོ་ཡོངས་སུ་དག་པ་བདེ་བ་ཅན་ལྟ་བུར་གྱུར་ཅིག །དེ་ནི་སྣ་ཚོགས་ཀྱི་
ཞིང་ཡོངས་སུ་དག་བར་སྨོན་པའོ། །དེ་ནས་བཅུད་ཀྱི་ཞིང་དག་པར་སྨོན་པ་ནི། རབ་ཏུ་
གང་བར་ཤོག་ཅིག གང་གིས་ན། རྒྱལ་བ་དང་། དེའི་འཁོར་དུ་བྱུང་བའི་སངས་རྒྱས་ཀྱི་
སྲས་ཀྱིས་སོ། །གང་དུ་ཞེ་ན་བྱང་ཆུབ་ཀྱི་ཤིང་གི་དབང་པོའི་དྲུང་དུའོ། །ཇི་ལྟར་ཞེ་ན། དེ་
དག་ནི་དེར་གཤེགས་ཤིང་བྱོན་པའི་ཚུལ་གྱིས་སོ། །
གསུམ་པ་ནི། བདེ་བའི་བསམ་པ་དང་། ཕན་པའི་བསམ་པ་གཉིས་སོ། །དང་པོ་ནི།
རྒྱལ་བར་གྱུར་ཅིག གང་ན། ཕྱོགས་བཅུའི་སེམས་ཅན་ཇི་སྙེད་པ་དེ་དག་གོ། །དུས་ནི་རྟག་
ཏུའོ། །ཚུལ་ནི། ལུས་དང་སེམས་ལ་ནད་མེད་པའི་ཚུལ་གྱིས་སོ། །གཉིས་པ་ཕན་པའི་
བསམ་པ་ནི། མཐུན་པར་གྱུར་ཅིག གང་ཞེ་ན། འགྲོ་བ་ཀུན་གྱི་ཆོས་ཀྱི་དོན་རྣམས་ནིའོ། །
22ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
འདིར་མཐུན་པའི་དོན། འགྲེལ་པས་ལྡན་པ་ལ་བཤད་ལ། དེ་ལྟ་ན་ཡང་
། ཆོས་ཀྱི་དོན་
རྣམས་ནི། འགྲོ་བ་ཀུན་གྱི་རང་རང་གི་བསམ་པ་དང་མཐུན་པར་གྱུར་ཅིག །ཅེས་བཤད་ན།
དོན་ལ་འབྱོར་ཞིང་འོག་མ་དང་མི་བཟློས་སོ། །དེར་མ་ཟད་འགྲུབ་པར་ཤོག་ཅིག །གང་ཞེ་
ན། འགྲོ་བ་ཀུན་གྱི་བསམ་པ་ཆོས་དང་མཐུན་པར་མ་ཟད། གང་དང་མཐུན་པའི་ཆོས་ཀྱི་རེ་
བའང་ངོ༌། །དེ་དག་གིས་ནི། མ་འོངས་པའི་སངས་རྒྱས་མྱུར་དུ་འབྱོན་པར་སྨོན་པས་
མཚོན་ནས་རང་ཉིད་མྱུར་དུ་སངས་རྒྱ་བ་དང་། སེམས་ཅན་རྣམས་ལ་ཕན་པ་དང་། བདེ་བ་
ལ་འགོད་པར་དམ་བཅས་པ་ཡིན་ནོ། །
གཉིས་པ་བྱང་ཆུབ་ཀྱི་སེམས་མི་བརྗེད་པར་བྱ་བ་ལ་གཉིས་ཏེ། གཉེན་པོ་བསྟེན་པ་
དང་། མི་མཐུན་པའི་ཕྱོགས་སྤང་བའོ། །དང་པོ་ལ། དེ་མི་བརྗེད་པའི་རྒྱུ་བཞི་ལས། དང་པོ་
ནི། བདག་ནི་འགྲོ་བ་རིགས་ལྔ་པོ་གང་དུ་སྐྱེས་པ་དེ་ཀུན་ཏུ་བླ་ན་མེད་པའི་བྱང་ཆུབ་ཀྱི་
སྤྱོད་པ་དག་ནི་སྤྱོད་ཅིང་། སྐྱེ་བ་སྔ་མ་རྣམས་སུ་བྱང་ཆུབ་ཏུ་སེམས་བསྐྱེད་པ་རྗེས་སུ་དྲན་
པར་གྱུར་ཅིག དྲན་ནས་ཅི་ཞིག་བྱ་ན། ཚེ་རབས་ཀུན་ཏུ་འཆི་འཕོ་སྐྱེ་བ་ན། །ཞེས་པ་ནི།
གང་དུ་སྐྱེས་པ་ནས་འཆི་འཕོ་བ་ལ་ཐུག་པའི་བར་དུ། བདག་ནི་རབ་ཏུ་འབྱུང་བར་ཤོག་
ཅིག །དུས་ཇི་ཙམ་གྱི་བར་དུ་ཞེ་ན། དུས་རེས་འགའ་བ་མ་ཡིན་པར་རྟག་ཏུའོ། །འགྲེལ་པས་
ནི། བྱང་ཆུབ་སྤྱོད་པ་སྤྱད་པ་ན། །རྟག་ཏུ་སྐྱེ་བ་དྲན་པར་འགྱུར། །ཞེས་བྱ་བའི་དོན་དུ་བཤད་
དོ། །དེའི་ངག་དོན་ནི། བྱང་ཆུབ་མ་ཐོབ་ཀྱི་བར་དུ་སེམས་བསྐྱེད་པ་མི་འཐད་དེ། ཚེ་འདིར་
ཡང་དག་པར་བླངས་པ་དེ་ཚེ་རབས་གཞན་དུ་མི་དྲན་པའི་ཕྱིར་སྙམ་པ་ལ། བྱང་ཆུབ་ཀྱི་
སེམས་མི་བརྗེད་པའི་རྒྱུ་དང་པོ་འདི་གསུངས་པ་ཡིན་ཏེ། བསླབ་པ་ཀུན་ལས་བཏུས་སུ།
མི་འཁྲུགས་པའི་སྨོན་ལམ་རྗེས་སུ་སྣང་བའི་ཕྱིར་ཉེས་པ་མེད་དོ། །ཞེས་བཤད་པ་དང་
མཐུན་ནོ། །མདོར་ན་དེར་སེམས་བསྐྱེད་པས་ནི། སྐྱེ་བ་དྲན་པར་སྨོན་དགོས་ཤིང་། དེ་
23



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་དེ་དྲན་ནས། དེའི་བསླབ་པ་ལ་སློབ་པ་རང་གི་ངང་གིས་འབྱུང་བའོ། །
རྒྱུ་གཉིས་པ་ནི། རབ་ཏུ་འབྱུང་ནས་ཇི་ལྟར་བྱ་ཞེ་ན། རྒྱལ་བ་ཀུན་གྱི་རྗེས་སུ་སློབ་
པར་གྱུར་པ་དང་། བྱང་ཆུབ་སེམས་དཔའི་སྤྱོད་པ་ཡོངས་སུ་རྫོགས་པར་བྱེད་པའོ། །འདིར་
བཟང་པོ་ཞེས་པ་ནི། ཀུན་ཏུ་བཟང་པོ་ཡིན་ལ། དེ་ཉིད་ནི་སྲས་ཀྱི་ཐུ་བོ་ཁོ་ནར་མ་ཟད།
སེམས་དཔའ་སྤྱིའི་མཚན་ཡང་ཡིན་ཏེ། རྒྱུད་བླ་མ་ལས། ཀུན་ཏུ་བཟང་པོ་དཔེ་མེད་དྲང་
སྲོང་ཆེ། །ཞེས་བཤད་པས་སོ། །ཇི་ལྟར་རྫོགས་པར་བྱ་ཞེ་ན། ཚུལ་ཁྲིམས་སྤྱོད་པ་དྲི་མེད་
ཡོངས་དག་པར། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག ཅེས་བྱང་ཆུབ་སེམས་དཔའི་
ཚུལ་ཁྲིམས་ཀྱི་ཁྱད་པར་བཞི་འཆད་དོ། །དེ་ཡང་། ཉོན་མོངས་པ་དང་མ་འདྲེས་པས་དྲི་མ་
མེད་པ། ཐེག་པ་དམན་པར་སེམས་བསྐྱེད་པའི་གཡའ་དང་བྲལ་བས་ན། ཡོངས་སུ་དག་
པ། ལུས་ངག་གི་ཉེས་སྤྱོད་དང་བྲལ་བས་ན། ཉམས་པ་མེད་པ། རྣམ་པར་སྨིན་པ་ལ་རེ་བ་
མེད་པས་ན་སྐྱོན་མེད་པའོ། །
རྒྱུ་གསུམ་པ་ནི། ཚེ་རབས་ཀུན་ཏུ་རབ་ཏུ་བྱུང་ཞིང་ཚུལ་ཁྲིམས་བསྲུངས་ནས་ལས་
སུ་བྱ་བ་ཅི་ཞིག་བྱ་ཞེ་ན། འགྲོ་བ་ཀུན་གྱི་རྣ་བའི་དབང་པོ་དང་མཐུན་ཞིང་། བསམ་པ་དང་
འཚམ་པའི་སྒྲ་རྣམས་ཇི་ཙམ་གྱིས། འགྲོ་བ་ཐམས་ཅད་ཀྱི་སྐད་དུ། བདག་གིས་དམ་པའི་
ཆོས་བསྟན་ཏོ་སྟེ། སྟོན་པར་གྱུར་ཅིག དེ་ཡང་གང་ཞེ་ན། ལྷ་རྣམས་ལ་ལྷའི་སྐད་དུ་དང་།
ཀླུ་རྣམས་ལ་དེའི་སྐད་དུ་དང་། གྲུལ་བུམ་དག་དང་མི་རྣམས་ལ་དེ་དང་དེའི་སྐད་དུའོ། །
དང་ཞེས་པ། ཕྱི་མ་འདྲེན་པའི་ཚིག་འབྱུང་བ་ལྟར་ན། དེ་དང་དེ་དག་ཏུ་མ་འདུས་པའི་འགྲོ་
བ་རྣམས་ལ་དེ་དང་དེའི་སྐད་ཀྱིས་སོ། །
རྒྱུ་བཞི་པ་ནི། སེམས་ཀྱི་རྒྱུད་དེ་གཤིན་ཞིང་མཉེན་པ་དང་། ཕ་རོལ་ཏུ་ཕྱིན་པ་བཅུ་
ལ་རབ་ཏུ་བརྩོན་པ་སྟེ། སྤྲོ་བའོ། །དེ་ལྟར་རྒྱུ་བཞི་པོ་དེས་བྱང་ཆུབ་ཀྱི་སེམས་ནི་ནམ་ཡང་
ལ24ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
བརྗེད་པར་མ་གྱུར་ཅིག ཅེས་མཇུག་བསྡུ་བའོ། །གཉིས་པ་མི་མཐུན་ཕྱོགས་བསལ་
བསལ་བ་ནི།
ཕམ་པ་ལྟ་བུའི་ཆོས་བཞི་ནི། རྩ་བའི་ལྟུང་བ་བཅུ་དགུ་དང་། ནག་པོའི་ཆོས་བཞི་ལ་སོགས་
པའི་སྡིག་པ་གང་རྣམས། བྱང་ཆུབ་ཀྱི་སེམས་མངོན་དུ་བྱེད་པ་ལ་སྒྲིབ་པར་གྱུར་པ་དག་
ལས། རང་གི་རྒྱུད་ལ་གང་བྱུང་དུ་རུང་བ་དེ་དག་མ་ལུས་པའི་ས་བོན་ཡོངས་སུ་བྱང་བར་
ཤོག་ཅིག རྒྱུ་གང་གིས་ཤེ་ན། དེས་ཤིང་ཕ་རོལ་ཕྱིན་ལ་རབ་བརྩོན་ཏེ། །ཞེས་པའི་རྒྱུ་ལས་
སོ། །
གཉིས་པ་སྦྱོར་བའི་དབང་དུ་བྱས་པ་ལ་གཉིས་ཏེ། ལས་ཉོན་གྱི་འཆིང་བ་ལས་གྲོལ་
བཞིན་དུ་འཁོར་བར་སྐྱེ་བ་ཇི་ལྟར་ལེན་པའི་ཚུལ་ལ་སྨོན་པ་དང་། བླངས་ནས་སེམས་ཅན་
གྱི་དོན་ཇི་ལྟར་བྱ་བའི་ཚུལ་ལ་སྨོན་པའོ། །དང་པོ་ནི། དེ་ལྟར། སེམས་དང་པོ་བསྐྱེད་པའི་བྱང་
ཆུབ་སེམས་དཔའ་སེམས་ཅན་གྱི་དོན་བྱེད་པའི་ཚུལ་ཇི་ལྟ་བུ་ཞེ་ན། དེ་འདྲ་དེས་བྱང་ཆུབ་
སེམས་དཔའི་སྤྱོད་པ་ལ་ཞུགས་ནས། འཇིག་རྟེན་ཁམས་ཀྱི་འགྲོ་བ་རིགས་ལྔ་པོ་རྣམས་སུ་
ཡང་། སྤྱད་པ་སྟེ་སྐྱེ་བ་ལེན་པར་བྱེད་དོ། །
ཇི་ལྟར་ཞེ་ན། དཔེ་གཉིས་ཏེ། ཆགས་པ་མེད་པ་དང་། ཐོགས་པ་མེད་པའི་དཔེའོ། །
དང་པོ་ནི། ཇི་ལྟར་པདྨ་ཆུའི་ནང་ན་གནས་ཀྱང་། ཆུས་མི་ཆགས་པ་བཞིན་དུ། འཁོར་བར་
སྐྱེས་ཀྱང་ལས་དང་། ཉོན་མོངས་པ་དང་། བདུད་ཀྱིས་མ་ཆགས་པར་རོ། །དེའི་ཤེས་བྱེད་
ཀྱང་། བསོད་ནམས་ལ་སོགས་པའི་ལས་གསུམ་ནི་རྣམ་པར་སྨིན་པའི་འབྲས་བུ་ལ་རེ་བ་
མེད་པའོ། །དེའི་ཤེས་བྱེད་ཀྱང་། སྲིད་ལེན་གྱི་རྐྱེན་གྱིས་ཉིང་མཚམས་སྦྱར་བ་མ་ཡིན་གྱི།
སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་བླངས་པའོ། །དཔེ་གཉིས་པ་ནི། ཇི་ལྟར། ཉི་མ་
དང་ཟླ་བ་ནི། རང་གི་དོན་མ་ཡིན་པར་གཞན་གྱི་དོན་ཁོ་ན་ལ་ཞུགས་པའི་སྒོ་ནས་ནམ་
མཁའ་ལ་ཐོགས་པ་མེད་པར་རྒྱུ་བ་ལྟར། སྤྱོད་པ་ལ་ཞུགས་པའི་བྱང་ཆུབ་སེམས་དཔའི་
༤25ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་གཞན་དོན་ཁོ་ནའི་བསམ་པས་སྐྱེ་བ་ལེན་པའོ། །ཅི་འཁོར་བར་མ་ཆགས་ཤིང་། རྣམ་
པར་སྨིན་པ་ལ་རེ་བ་མེད་པ་ཤེས་བྱེད་ཅི་ཞེ་ན། ལས་དང་། ཉོན་མོངས་པ་དང་། བདུད་ཀྱི་
ལས་རྣམས་ལས་གྲོལ་བའི་རྒྱུ་མཚན་གྱིས་སོ། །དེ་ཡང་། དེས་ཤིང་ཕ་རོལ་ཕྱིན་ལ་རབ
བརྩོན་ཏེ། །ཞེས་བྱ་བའི་རྒྱུ་ལས་སོ། །
གཉིས་པ་ལ་གཉིས་ཏེ། སེམས་ཅན་ལ་ཕན་བདེ་བསྒྲུབ་པའི་ཚུལ་དང་། གོ་ཆ་ཆེན་
པོ་བགོ་བར་སྨོན་པའོ། །དང་པོ་ལ་བདེ་བ་བསྒྲུབ་པའི་ཚུལ་དང་། ཕན་པ་བསྒྲུབ་པའི་ཚུལ་
ལོ། །དང་པོ་ནི། སངས་རྒྱས་ཀྱི་ཞིང་རྒྱ་མཚོའི་ཁྱོན་དང་། ཕྱོགས་རྣམས་ཇི་ཙམ་པར་ངན་
སོང་གི་སྡུག་བསྔལ་ཇི་སྙེད་ཡོད་པ་དེ་དག་རབ་ཏུ་ཞི་བར་བྱེད་ཅིང་། མཐོ་རིས་ཀྱི་བདེ་བ་
དག་ལ་ངན་སོང་བའི་འགྲོ་བ་ཀུན་བཀོད་ཟིན་པར་གྱུར་ཅིག ཅེས་པའོ། །གཉིས་པ་ནི།
བདེ་འགྲོ་དང་ངན་འགྲོའི་འགྲོ་བ་ཐམས་ཅད་ལ་ནི། རང་རང་གི་སྐལ་བ་དང་འཚམ་པའི་
དམ་པའི་ཆོས་ཀྱི་ཕན་པར་ལོངས་སྤྱོད་པར་གྱུར་ཅིག །
གཉིས་པ་ལ་གསུམ་སྟེ། སངས་རྒྱས་ཀྱི་ཆོས་རྫོགས་པ་དང༌། སེམས་ཅན་གྱི་སྤྱོད་པ་
དང་མཐུན་པར་འཇུག་པའི་དང་། དམ་པའི་ཆོས་རབ་ཏུ་གནས་པའི་གོ་ཆའོ། །དང་པོ་ནི།
བླ་ན་མེད་པའི་བྱང་ཆུབ་ཀྱི་སྤྱོད་པ་ཡོངས་སུ་རྫོགས་པར་བྱེད་པའི་བསམ་པས་གོ་ཆ་བགོ་
བའོ། །ཅིང་ཞེས་པ་ནི། འོག་མ་འདྲེན་པའི་ཚིག་གོ། །གཉིས་པ་ནི། སེམས་ཅན་དག་གི་
སེམས་ཀྱི་སྤྱོད་པ་དང་མཐུན་པར་འཇུག་པ་སྟེ། དེ་དག་ལ་རང་རང་གི་སྐལ་བ་དང་འཚམ་
པར་གང་ལ་གང་འདུལ་གྱི་སྤྱོད་པ་རྗེས་སུ་སྟོན་པའོ། །གསུམ་པ་ནི། གདུལ་བྱ་རྣམས་ཀུན་
ཏུ་བཟང་པོའི་སྤྱོད་པ་དག་ནི་རབ་ཏུ་འཆད་ཅིང་སྟོན་པའོ། །མ་འོངས་བསྐལ་པ་ཀུན་ཏུ་
ཞེས་པ་ནི། གོང་མ་གསུམ་ཀ་ལ་སྦྱར་ནས། སྤྱོད་པར་གྱུར་ཞེས་པ་མཐའི་གསལ་བྱེད་དོ། །
གསུམ་པ་བསམ་སྦྱོར་གཉིས་ཀའི་དབང་དུ་བྱས་པ་ལ་གསུམ་སྟེ། གྲོགས་དང་དགེ་
ལ26ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱུ་མཚོའི་འཇུག་ངོགས།
བའི་བཤེས་གཉེན་ཇི་ལྟར་བསྟེན་པའི་ཚུལ་ལ་སྨོན་པ་དང་། དེ་ནས་དམ་པའི་ཆོས་ཚུལ་
བཞིན་དུ་འཛིན་པར་སྨོན་པ་དང་། དེ་ནས་ཡོན་ཏན་གྱི་མཛོད་ཐོབ་པར་སྨོན་པའོ། །དང་པོ་
ལ་གསུམ་སྟེ། བདག་གི་སྤྱོད་པ་དང་མཐུན་པའི་གྲོགས་པོ་དག་དང་འགྲོགས་པར་སྨོན་པ་
དང༌། རང་ལ་ཕན་པའི་བཤེས་གཉེན་དང་ཕྲད་ནས་དེ་ཚུལ་བཞིན་དུ་བསྟེན་པར་སྨོན་པ་
དང༌། རྒྱལ་བ་སྲས་བཅས་ཀྱི་ཞལ་མཐོང་ནས། དེ་ལ་མཆོད་པར་སྨོན་པའོ། །དང་པོ་ནི།
རྟག་ཏུ་འགྲོགས་པར་ཤོག་ཅིག །སུ་དང་ཞེ་ན། ཀུན་ཏུ་བཟང་པོའི་སྤྱོད་པ་ལ་ཞུགས་པའི་
བྱང་སེམས་དག་གི་སྤྱོད་པ་དང་མཚུངས་པར་གང་སྤྱོད་པ་དེ་དག་དང་ངོ༌། །ཡང་ཞེས་པ་ནི་
གཞན་ལ་ཀུན་ཏུ་བཟང་པོའི་སྤྱོད་པ་སྟོན་པར་མ་ཟད་ཅེས་པའོ། །
གཉིས་པ་ལ་གཉིས་ཏེ། དགེ་བའི་བཤེས་གཉེན་དང་ཕྲད་པར་སྨོན་པ་དང་། བསྟེན་
པར་སྨོན་པའོ། །དང་པོ་ནི། ཕྲད་པར་ཤོག སུ་དང་ན། བདག་ལ་ཕན་པར་འདོད་པའི་
གྲོགས་པོ་དག ཀུན་ཏུ་བཟང་པོའི་སྤྱོད་པ་རབ་ཏུ་སྟོན་པ་ཤིན་ཏུ་མང་པོ་རྣམས་དེ་དག་དང་
ངོ༌། །དུས་ནི་རྟག་ཏུའོ། །ཡང་ཞེས་པ་ནི། བཟང་པོ་སྤྱོད་པ་སྟོན་པའི་གྲོགས་པོ་དང་
འགྲོགས་པར་མ་ཟད་ཅེས་པའོ། །གཉིས་པ་ནི། གྲོགས་དང་དགེ་བའི་བཤེས་གཉེན་དེ་
དག །བདག་གིས་ནམ་ཡང་སྟེ། ཅི་ནས་ཀྱང་ཡིད་མི་འབྱུང་བར་བྱ་སྟེ། དེ་དག་ཡིད་ལ་
འབབ་ཅིང་མཐུན་པར་གྱུར་ཅིག ཅེས་པའོ། །གསུམ་པ་ལ་གཉིས་ཏེ། ལྟ་བར་སྨོན་པ་དང་།
མཆོད་པར་སྨོན་པའོ། །དང་པོ་ནི། ལྟ་བར་གྱུར་ཅིག །གང་ན། རྒྱལ་བའོ། །དེ་ཇི་ལྟ་བུ་ཞེ་
ན་སངས་རྒྱས་ཀྱི་སྲས་ཀྱིས་བསྐོར་བ་དང་མགོན་དུ་གྱུར་པ་རྣམས་སོ། །ཇི་ལྟར་ཞེ་ན།
མངོན་སུམ་དུའོ། །དུས་ནི་རྟག་ཏུའོ། །གང་གིས་ན་བདག་གིས་སོ། །གཉིས་པ་ནི། མཆོད་
པར་བགྱི་ཞེས་པ་བཤད་པའི་གཞི་གང་ལ་ཞེ་ན། སངས་རྒྱས་སྲས་ཀྱིས་བསྐོར་བའི་མགོན་
པོ་དེ་དག་ལའོ། །ཡང་ཞེས་པ་ནི། ལྟ་བར་མ་ཟད། དེ་དག་མཆོད་པ་ཡང་ནི་རྒྱ་ཆེར་བགྱི་
27



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་སྦྱར་རོ། །མཆོད་པ་ཇི་ལྟ་བུ་ཞེ་ན། རྒྱ་ཆེ་བ་སྟེ་ཀུན་ཏུ་བཟང་པོའི་མཆོད་སྤྲིན་ལྟ་བུས་
སོ། །ཚུལ་ཇི་ལྟར་དུ། དུས་ཇི་ཙམ་གྱི་བར་དུ་ཞེ་ན། མ་འོངས་པའི་བསྐལ་པ་ཀུན་ཏུ་མི་སྐྱོ་
བའི་ཚུལ་གྱིས་སོ། །
གཉིས་པ་ལ། དམ་པའི་ཆོས་འཛིན་པ་དང་། བཤད་པ་དང་། ཡོངས་སུ་སྦྱངས་པར་
སྨོན་པའོ། །དང་པོ་ནི། རྒྱལ་བ་རྣམས་ཀྱི་དམ་པའི་ཆོས་གསུང་རབ་ཡན་ལག་བཅུ་གཉིས་
ལ་སོགས་པ་འཛིན་པར་གྱུར་ཅིག ཅིང་ཞེས་པ་ནི་འོག་མ་སྡུད་པའོ། །གཉིས་པ་ནི། བླ་ན་
མེད་པའི་བྱང་ཆུབ་ཀྱི་སྤྱོད་པ་ཀུན་ནས་འགྲོ་བ་རྣམས་ལ་སྣང་བར་བྱེད་ཅིང་། རབ་ཏུ་སྟོན་
པར་བྱེད་པའོ། །གསུམ་པ་ནི། ཀུན་ཏུ་བཟང་པོའི་སྤྱོད་པ་རྣམས་སྦྱང་བ་ཡང་སྤྱད་པར་
བགྱིའོ། །སྦྱང་བར་བྱ་བ་ཞེས་པ་ནི། དྲི་མ་མེད་པར་བྱ་བ་དང་། ཉེས་པ་རིང་དུ་སྤོང་བའོ། །
མ་འོངས་བསྐལ་པ་ཀུན་ཏུ་ཞེས་པ། གསུམ་ཀའི་ཐོག་མར་སྦྱར་ནས། སྤྱད་པར་བགྱིའོ་
ཞེས་པ་མཐའི་གསལ་བྱེད་དོ། །གསུམ་པ་དེ་ལས་ཡོན་ཏན་གྱི་མཛོད་འཛིན་པར་སྨོན་པ་
ནི། དེ་ལྟར་བཤེས་གཉེན་བསྟེན་པ་དང་། དམ་པའི་ཆོས་བཟུང་བའི་མཐུ་ལས། རང་གི་བློ་
གྲོས་བང་མཛོད་དུ་གྱུར་ཅིག གང་གིས་ན། ཡོན་ཏན་ཀུན་གྱིའོ། །ཅིའི་ཕྱིར་མཛོད་ཅེས་བྱ་
ཞེ་ན་ཡོན་ཏན་མི་ཟད་པའི་དོན་གྱིས་ན། དེ་ཞེས་བྱ་ལ། དེ་བཞིན་དུ་འདིར་ཡང་། བསོད་
ནམས་དང་ཡེ་ཤེས་ཀྱི་ཚོགས་དག་ནི་མི་ཟད་པ་རྙེད་པའི་དོན་གྱིས་ན་དེ་ཞེས་བྱའོ། །དེ་ཡང་
གང་ཞེ་ན། སྙིང་རྗེ་ལ་སོགས་པའི་ཐབས་དང་། སྟོང་ཉིད་རྟོགས་པའི་ཤེས་རབ་དང་། ནམ་
མཁའ་མཛོད་ལ་སོགས་པའི་ཏིང་ངེ་འཛིན་དང་། རྣམ་ཐར་ཞེས་བྱ་བ་ནི། རྣམ་པར་ཐར་པ་
བརྒྱད་དང་། གསུམ་ལ་སོགས་པ་ལ་ཟེར་བ་མ་ཡིན་གྱི། བྱང་ཆུབ་སེམས་དཔའི་རྣམ་པར་
ཐར་པའོ། །དེ་ཡང་གང་ཞེ་ན། སྙིང་རྗེ་ཆེན་པོ་ཐོགས་པ་མེད་པའི་རྣམ་པར་ཐར་པ་དང་།
སྒྱུ་མར་གྱུར་པའི་རྣམ་པར་ཐར་པའོ། །དེ་ལྟར་ན་སངས་རྒྱས་དང་བྱང་ཆུབ་སེམས་དཔའི་
༤28ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ཐུན་མོང་མ་ཡིན་པའི་མཛོད་མི་ཟད་པའི་ཡོན་ཏན་གྱི་གཏེར་དུ་གྱུར་པ་ཐམས་ཅད་ལ་བདེ་
ཞིང་ཕན་པར་བྱ་བའི་ཕྱིར་གྱུར་ཅིག་པའོ། །
གཉིས་པ་སངས་རྒྱས་ཀྱི་ཞིང་སྦྱོང་བར་སྨོན་པ་ལ་གཉིས་ཏེ། སངས་རྒྱས་ཀྱི་ཞིང་རྒྱ་
མཚོ་ལྟ་བུ་ན། སངས་རྒྱས་རྒྱ་མཚོ་ལྟ་བུ་ལ་ལྟ་ཞིང་། དེའི་སྤྱོད་ཡུལ་ལ་འཇུག་པ་དང་། དེ་
ལ་ཞུགས་ནས་མ་འོངས་པའི་ཞིང་རྒྱ་མཚོ་སྦྱོང་བའོ། །དང་པོ་ལ་གཉིས་ཏེ། སངས་རྒྱས་རྒྱ་
མཚོ་ལྟ་བུ་ལྟ་བ་དང་། དེའི་ཞིང་ཁམས་རྒྱ་མཚོ་ལ་ཞུགས་ནས་སྤྱོད་ཡུལ་ལ་འཇུག་པའོ། །
དང་པོ་ནི། བལྟ་བར་བགྱིའོ། །གང་ལ་ན།
བསམ་གྱིས་མི་ཁྱབ་པའི་སངས་རྒྱས་རྣམས།
སངས་རྒྱས་སྲས་ཀྱི་དབུས་ན་བཞུགས་པ་ལའོ། །ཇི་ལྟར་དུ་ན། བླ་ན་མེད་པའི་བྱང་ཆུབ་ཀྱི་
ཆེད་དུ་སྤྱད་པ་སྤྱོད་ཅིང་ངོ་། །བསམ་གྱིས་མི་ཁྱབ་པའི་ཚུལ་ཇི་ལྟ་བུ་ཞེ་ན། རྡུལ་གཅིག་
སྟེང་ན་རྡུལ་ཇི་སྙེད་ཀྱི་གྲངས་དང་མཉམ་པའི་སངས་རྒྱས་ཀྱི་ཞིང་གནས་ཏེ། ཞིང་དེ་དག་
རེ་རེ་ན་ཡང་། རྡུལ་ཇི་སྙེད་ཀྱི་གྲངས་དང་མཉམ་པའི་སངས་རྒྱས་རེ་རེ་ལ་ཡང་། བྱང་ཆུབ་
སེམས་དཔའི་ཚོགས་གྲངས་མེད་པ་དག་གིས་བསྐོར་བས་ནའོ། །
གཉིས་པ་ལ་གཉིས་ཏེ། ཞིང་རྒྱ་མཚོར་འཇུག་པ་དང་། སྤྱོད་ཡུལ་རྒྱ་མཚོ་ལྟ་བུ་ལ་
འཇུག་པའོ། །དང་པོ་ནི། རྡུལ་གཅིག་སྟེང་ན་སངས་རྒྱས་ཞིང་དང་བཅས་པ་ཇི་ལྟར་ཡོད་པ་
དེ་ལྟར། མ་ལུས་པའི་ཕྱོགས་ཐམས་ཅད་དུ་ཡང་སྐུ་ཙམ་གྱི་ཁྱོན་གྱི་ཚད་ཙམ་ཡང་མ་ལུས་
པར་དུས་སྐད་ཅིག་མ་གཅིག་ལ་ཡུལ་རྡུལ་རེའི་སྟེང་དུ། དུས་གསུམ་སྟེ་ཚད་སྙེད་ཀྱི་སངས་
རྒྱས་རྒྱ་མཚོ། ཞིང་རྒྱ་མཚོ་དང་བཅས་པ། བསྐལ་བ་རྒྱ་མཚོའི་ཚད་དང་མཉམ་པར་སྤྱོད་
ཅིང་། རབ་ཏུ་འཇུག་པ་ཞེས་བྱ་བ་དེ་ཡང་མཐོང་བར་ཤོག་ཅིག །
གཉིས་པ་ལ། གསུང་གི་གསང་བ་ལ་འཇུག་པ་དང་། རྫུ་འཕྲུལ་གྱི་གསང་བ་ལ་
འཇུག་པ་དང་
། སྐུའི་གསང་བ་བསམ་གྱིས་མི་ཁྱབ་པ་ལ་འཇུག་པའོ། །དང་པོ་ལ་གཉིས་
༤29



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཏེ། ཚིག་དབྱངས་མི་འདྲ་བ་ལ་བློ་འཇུག་པ་དང་། དབྱངས་རེ་རེས་དོན་གྱི་ཁྱད་པར་མི་འདྲ་ .
བ་མང་པོ་སྟོན་པ་ལ་བློ་འཇུག་པའི་ཚུལ་ལོ། །དང་པོ་ནི། སངས་རྒྱས་གསུང་ལ་རྟག་ཏུ་
འཇུག་པ་བགྱིའོ་སྟེ། མཉན་པར་བགྱིའོ། །གསུང་དེ་ཇི་ལྟ་བུ་ཞེ་ན། འགྲོ་བ་ཀུན་གྱི་བསམ་
པ་ཇི་ལྟ་བ་བཞིན་གྱི་དབྱངས་ཞེས་བྱ་བ་ནི། གདུལ་བྱའི་དབང་པོའི་རིམ་པ་ལས་མཆོག་
དམན་གྱི་རིམ་པ་ཐ་དད་དུ་འབྱུང་བའོ། །དབྱངས་དེ་ཡང་ཐ་མལ་པ་གཞན་གྱི་ལྟར། ཡན་
ལག་རེ་རེ་བ་ཁོ་ན། སྐྱོན་གྱིས་རྣམ་པར་མ་དག་པ་ཡིན་ནམ་ཞེ་ན། མ་ཡིན་ཏེ། གསུང་
གཅིག་ལ་ཡང་ཡན་ལག་དྲུག་ཅུ་དང་ལྡན་པ་ལྟ་བུ། ཡན་ལག་རྒྱ་མཚོའི་སྒྲ་སྐད་ཀྱིས་རབ་
ཏུ་ཕྱེ་བ་དང་། ཡན་ལག་རྣམས་ཀྱང་སྐྱོན་དང་མ་འདྲེས་པར་རྣམ་པར་དག་པའོ། །
གཉིས་པ་ནི། དུས་གསུམ་གཤེགས་པའི་རྒྱལ་བ་ཐམས་ཅད་དག །ཐེག་པ་སྣ་
ཚོགས་ཀྱི་ཆོས་ཀྱི་འཁོར་ལོའི་ཚུལ་རྣམས་རབ་ཏུ་བསྐོར་བ་མཛད་པ་དེ་དག་གི་ཡང་གསུང་
གི་དབྱངས་འཁོར་བ་ཇི་སྲིད་ཀྱི་བར་དུ་འཇུག་པས་མི་ཟད་པ་དེ་ལ། བློ་ཡེ་ཤེས་ཀྱི་སྟོབས་
ཀྱིས་ཀྱང་སྐད་ཅིག་མ་གཅིག་ལ་བདག་ཀྱང་རབ་ཏུ་འཇུག་པར་གྱུར་ཅིག གཉིས་པ་ནི།
སྐད་ཅིག་གཅིག་གིས་བདག་ཀྱང་འཇུག་པར་བགྱིའོ། །གང་ལ་ཞེ་ན། མ་འོངས་པའི་
བསྐལ་པ་ཐམས་ཅད་གཅིག་ནས་གཅིག་ཏུ་རིམ་པར་བརྒྱུད་དེ་འཇུག་པ་དེ་ཡང་ངོ༌། །ཇི་
ལྟར་ཞེ་ན། གང་ཡང་བསྐལ་པ་དུས་གསུམ་དུ་སྲིད་ཚད་དེ་དག་ཐམས་ཅད་སྐད་ཅིག་
གཅིག་གི་ཆ་ཤས་ཀྱི་ཡུན་ཙམ་གྱིས་ནི། ཞུགས་པར་མཛད་པ་དེ་ལ་བདག་ཀྱང་སྤྱོད་པར་
བགྱིའོ། །གང་གིས་ན། བློའི་སྟོབས། བྱང་ཆུབ་སྤྱོད་པ་དག་ནི་བདག་སྤྱོད་ཅིང་
། །ཞེས་
སོགས་ཚིགས་སུ་བཅད་པ་གསུམ་གྱིས་ནི། བྱང་ཆུབ་ཀྱི་སེམས་མི་བརྗེད་པ་བསྟན། ལས་
དང་ཉོན་མོངས་བདུད་ཀྱི་ལས་རྣམས་ལས། །ཞེས་སོགས་ཚིགས་སུ་བཅད་པ་གཅིག་གིས་
ནི། མ་གོས་པའི་སྤྱོད་པ་བསྟན། དེ་ནས། ངན་སོང་སྡུག་བསྔལ་རབ་ཏུ་ཞི་བར་བྱེད། ཅེས་
ལ30ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ཚིགས་སུ་བཅད་པ་གཅིག་གིས་ནི། སེམས་ཅན་ལ་ཕན་གདགས་པར་བསྟན། བྱང་ཆུབ་ .
སྤྱོད་པ་ཡོངས་སུ་རྫོགས་བྱེད་ཅིང་། །ཞེས་སོགས་ཚིགས་སུ་བཅད་པ་གཅིག་གིས་ནི་གོ་ཆ་
བསྟན། བདག་གི་སྤྱོད་དང་མཚུངས་པར་གང་སྤྱོད་པ། །ཞེས་སོགས་ཚིགས་སུ་བཅད་པ་
གཅིག་གིས་ནི། བྱང་ཆུབ་སེམས་དཔའ་སྐལ་བ་མཉམ་པ་རྣམས་དང་ཕྲད་པར་བསྟན།
བདག་ལ་ཕན་པར་འདོད་པའི་གྲོགས་པོ་དག ཅེས་སོགས་ཚིགས་སུ་བཅད་པ་གཅིག་གིས་
ནི། དགེ་བའི་གཤེས་གཉེན་མཉེས་པར་བྱེད་པ་བསྟན། སངས་རྒྱས་སྲས་ཀྱིས་བསྐོར་བའི་
མགོན་པོ་རྣམས། །ཞེས་སོགས་ཚིགས་སུ་བཅད་པ་གཅིག་གིས་ནི། སངས་རྒྱས་ལ་བལྟ་
བར་བསྟན། རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །ཞེས་པས་ནི། དམ་པའི་ཆོས་
ཡོངས་སུ་འཛིན་པར་བསྟན། སྲིད་པ་ཐམས་ཅད་དུ་ཡང་འཁོར་བ་ན། །ཞེས་པའི་རྐང་པ་
གཅིག་གིས་ནི། མཛོད་ཟད་མི་ཤེས་པར་ཐོབ་པར་བསྟན། དེ་ཡན་ཆད་ནི་མོས་པས་སྤྱོད་
པའི་དབང་དུ་བྱས་སོ། །དེ་ནས། ལྷག་བསམ་དག་པའི་ས་བའི་དབང་དུ་བྱས་པ་ལ། རྡུལ་
གཅིག་སྟེང་ན་ཞེས་སོགས་ཚིགས་སུ་བཅད་པ་གཉིས་ཀྱིས་ནི། སངས་རྒྱས་ཀྱི་ཞིང་ལ་ལྟ་
བ་དང་། ས་རབ་ཏུ་དགའ་བ་བསྟན། གསུང་གཅིག་ཡན་ལག་ཅེས་སོགས་ཚིགས་སུ་བཅད་
པ་གཅིག་གིས་ནི། སངས་རྒྱས་གསུང་ལ་འཇུག་པ་དང་། ས་དྲི་མ་མེད་པ་བསྟན་ཏོ། །དུས་
གསུམ་གཤེགས་པ་རྒྱལ་བ་ཐམས་ཅད་དག ཅེས་སོགས་ཚིགས་སུ་བཅད་པ་གཅིག་གིས་
ནི། ཆོས་ཀྱི་འཁོར་ལོ་བསྐོར་བ་ལ་འཇུག་པ་དང་། ས་འོད་བྱེད་པ་བསྟན་ཏོ། །མ་འོངས་
བསྐལ་པ་ཐམས་ཅད་འཇུག་པར་ཡང་ཞེས་སོགས། ཕྱེད་སྔ་མས་བསྐལ་པ་ལ་འཇུག་པ་
དང༌། ཕྱེད་ཕྱི་མས་བསྐལ་པ་ཐམས་ཅད་ལ་འཇུག་པ་བསྟན། དུས་གསུམ་གཤེགས་པ་མི་
ཡི་སེངྒེ་ཀུན། །ཞེས་སོགས་ཚིགས་སུ་བཅད་པ་གཅིག་གིས་ནི། སངས་རྒྱས་ལ་བལྟ་བ་
དང༌། དེའི་སྤྱོད་ཡུལ་ལ་འཇུག་པ་བསྟན་ཏེ། ས་ཤིན་ཏུ་སྦྱང་དཀའ་བ་ཡང་བསྟན་ནོ། །གང་
མ31ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་དུས་གསུམ་དེ་དག་ཞིང་བཀོད་པ། །ཞེས་སོགས་ཚིགས་སུ་བཅད་པ་གཅིག་གིས་ནི།
སངས་རྒྱས་ཀྱི་ཞིང་བཀོད་པ་སྒྲུབ་པ་ལ་འཇུག་པ་བསྟན་ཏོ། །འདིས་ནི་ས་མངོན་དུ་གྱུར་པ་
ཡང་བསྟན་ཏོ། ། གང་ཡང་མ་བྱོན་འཇིག་རྟེན་སྒྲོན་མ་རྣམས། །ཞེས་བྱ་བ་ལ་སོགས་པའི་
ཚིགས་སུ་བཅད་པ་གཅིག་གིས་ནི། དེ་བཞིན་གཤེགས་པའི་དྲུང་དུ་འགྲོ་བར་འཇུག་པ་
བསྟན་ཏེ། ས་རིང་དུ་སོང་བ་བསྟན་ཏོ། །ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང་། །
ཞེས་སོགས་ཚིགས་སུ་བཅད་པ་གཉིས་ཀྱིས་ནི། སྟོབས་བཅུ་བསྟན་ཏོ། །ས་མི་གཡོ་བ་
བསྟན་ཏོ། །ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། །ཞེས་སོགས་ཚིགས་སུ་བཅད་
པ་གཅིག་གིས་ནི། མི་མཐུན་པའི་ཕྱོགས་ཉམས་པར་བསྟན་ཏོ། །ས་ལེགས་པའི་བློ་གྲོས་
བསྟན་ཏོ། །ཞིང་རྣམ་རྒྱ་མཚོ་རྣམས་པར་དག་བྱེད་ཅིང་། །ཞེས་སོགས་ཚིགས་སུ་བཅད་པ་
གཉིས་ཀྱིས་ནི། ཡོན་ཏན་ཡོངས་སུ་བྱང་བ་རྣམ་པ་བརྒྱད་བསྟན་ཏོ། །གང་ཡང་དུས་
གསུམ་གཤེགས་པའི་རྒྱལ་བ་ཡི། །ཞེས་སོགས་ཚིགས་སུ་བཅད་པ་གཅིག་གིས་ནི། ཡོན་
ཏན་ཐམས་ཅད་ཡོངས་སུ་རྫོགས་པར་བྱ་བ་བསྟན་ཏོ། །རྒྱལ་བ་ཀུན་གྱི་སྲས་ཀྱི་ཐུ་བོ་པ། །
ཞེས་སོགས་ཚིགས་སུ་བཅད་པ་གསུམ་གྱིས་ནི། བསོད་ནམས་དང་ཡེ་ཤེས་ཀྱི་ཚོགས་ཇི་
ལྟར་བཟུང་བ་རྣམས་རྒྱས་པར་བྱ་བའི་ཕྱིར་བྱང་ཆུབ་སེམས་དཔའ་ཆེན་པོའི་རྗེས་སུ་སློབ་
པར་བསྔོ་བ་བསྟན། ཚིགས་སུ་བཅད་པ་དྲུག་གིས་ནི། ས་ཆོས་ཀྱི་སྤྲིན་བསྟན་ཏོ། །དེ་དག་
གིས་རྒྱུའི་ས་ཡོངས་སུ་རྫོགས་ནས། སྤྱོད་པ་དག་ནི་ཚད་ཡོད་མ་གྱུར་ཅིག ཅེས་སོགས་
ཚིགས་སུ་བཅད་པ་གཉིས་ཀྱིས་ནི། ཀུན་ཏུ་འོད་ཀྱི་ས་བསྟན་པ་ལས། ཚིགས་བཅད་དང་པོས།
རྒྱུ་ས་བཅུའི་གནས་སྐབས་སུ་བསགས་པའི་དགེ་ཚོགས་ཀྱི་འབྲས་བུ་རྒྱ་ཆེ་བར་བསྟན་ནས།
ཚིགས་བཅད་ཕྱི་མས་མི་གནས་པའི་མྱང་འདས་ཀྱི་ཚེ་ནའང་ཟད་མི་ཤེས་པར་བསྟན་ཏོ། །
གཉིས་པ་སྒོམ་པའི་ཚུལ་ཕན་ཡོན་དང་བཅས་པ་ལ། ཕན་ཡོན་རྒྱས་པར་བཤད་པ་
32ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
དང༌། བསྡུས་ཏེ་བསྟན་པ་གཉིས། །དང་པོ་ལ། ཚེ་འདིའི་དང་། ཕྱི་མའི་གཉིས། དང་པོ་ལ།
བཞི་དང་། སྟོབས་ཀྱིས་སོ། ། གསུམ་པ་ནི། བདག་གིས་བལྟ་བར་བགྱིའོ། །དུས་ཇི་ཙམ་
ལ་ཞེ་ན། སྐད་ཅིག་ལའོ། །གང་ལ་ཞེ་ན། དུས་གསུམ་གཤེགས་པའི་མིའི་སེངྒེ། རྡུལ་
གཅིག་གི་སྟེང་ན་རྡུལ་སྙེད་ཀྱི་གྲངས་དང་མཉམ་པའི་ཞིང་ཁམས་དང་། དེ་ན་ཡང་། སྒྲ་
ཙམ་གྱི་ཁྱོན་ལ་དུས་གསུམ་གྱི་ཚད་དང་མཉམ་པར་བཞུགས་པ་གང་ཡིན་པ་དེ་དག་ལའོ། །
དེ་དག་ལ་བལྟས་ནས་ཅི་ཞིག་བྱ་ཞེ་ན། དུས་རྟག་ཏུ་མིའི་སེངྒེ། བཤད་མ་ཐག་པ་དེ་དག་གི་
ནི་སྤྱོད་ཡུལ་གང་ཡིན་པ་དེ་ལ་འཇུག་པར་བགྱིའོ། །གང་གི་སྟོབས་ཀྱིས་ཤེ་ན། སྒྱུ་མར་
གྱུར་པའི་རྣམ་ཐར་སྟོབས་ཀྱིས་ཞེས་བྱ་བ་ནི། ཀུན་ཏུ་བཟང་པོའི་རྣམ་པར་ཐར་པ་ལས་
བྱུང་བའི་རྣམ་པར་འཕྲུལ་པ་དེའི་སྟོབས་ཀྱིས་ཞེས་བྱ་བའི་དོན་ཏོ། །གལ་ཏེ་འདི་སྙམ་དུ།
བྱང་ཆུབ་སེམས་དཔའི་སྨོན་ལམ་འདི་ནི། མི་སྲིད་པའི་དོན་ལ་སྨོན་པ་ཡིན་ཏེ། རྡུལ་
གཅིག་གི་ཁྱོན་ལ་སངས་རྒྱས་ཀྱི་ཞིང་དེ་འདྲ་བ་ཤོང་བའི་གོ་སྐབས་མེད་པའི་ཕྱིར་དང་།
སྐད་ཅིག་ཆ་ཤས་གཅིག་ལ་བསྐལ་པའི་ཚད་སྟོན་པར་མི་ནུས་ཏེ། དེ་ལ་དེའི་ཚད་མི་རྫོགས་
པའི་ཕྱིར་ཞེ་ན། ཟག་པ་མེད་པའི་ཡེ་ཤེས་ཀྱིས་སྒྱུ་མར་གྱུར་པའི་རྣམ་ཐར་གྱི་སྟོབས་ཀྱིས་
སྤྲུལ་ན། དེ་དང་དེར་སྤྲུལ་ཞིང་བསྒྱུར་ནུས་པ་ཡིན་ཏེ། ཡེ་ཤེས་ཀྱི་མཐུ་བསམ་གྱིས་མི་ཁྱབ་
པའི་ཕྱིར། དཔེར་ན། སྣོད་ཤིན་ཏུ་ཆུ་དངས་པས་གང་བ་ལ། གཟའ་དང་རྒྱུ་སྐར་ལ་སོགས་
པ་ནམ་མཁའི་རྒྱན་ཐམས་ཅད་སྣང་བ་བཞིན་ནོ། །དུས་སྐད་ཅིག་མ་གཅིག་ལ་བསྐལ་པ་
ཚད་ཀྱང་སྟོན་ནུས་ཏེ། ཡེ་ཤེས་སྐད་ཅིག་མ་གཅིག་གིས་ཀྱང་བསྐལ་པར་རིམ་ཅན་དུ་
འབྱུང་བའི་དོན་རྣམས་འབྱུང་རིམ་དང་མཐུན་པར་སྐད་ཅིག་མ་གཅིག་ལ་མཁྱེན་པའི་ཕྱིར།
གཉིས་པ་མ་འོངས་པའི་ཞིང་སྦྱོང་བ་ལ་གཉིས་ཏེ། ཇི་ལྟར་སྦྱོང་བའི་ཚུལ་དང་། གང་
གི་སྟོབས་ཀྱིས་སྦྱོང་ནུས་པའོ། །དང་པོ་ལ་གསུམ་སྟེ། ཞིང་སྦྱོང་བ་དངོས་དང་། ཞིང་དེར་
ལ33



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་པའི་མཛད་པ་རྣམས་ཆོ་འཕྲུལ་གྱི་སྒོ་ནས་སྟོན་པ་དང་སངས་རྒྱས་ཀྱི་ཞིང་ཀུན་
ཏུ་འགྲོ་བའོ། །དང་པོ་ནི། གང་ཡང་དུས་གསུམ་དག་ཞིང་གི་བཀོད་པ་རྡུལ་གྱི་གྲངས་དང་
མཉམ་པ་དེ་དག་རྡུལ་གཅིག་གི་སྟེང་དུ་མངོན་པར་བསྒྲུབ་པར་བྱའོ། །རྡུལ་གཅིག་གི་སྟེང་
དུ་བསྒྲུབ་པ་དེ་ལྟར་མ་ལུས་པའི་ཕྱོགས་ཐམས་ཅད་དུ་ཡང་བར་མཚམས་མེད་པར་རྒྱལ་བ་
ཀུན་གྱི་ཞིང་རྣམས་ཀྱི་བཀོད་པ་ཇི་སྙེད་ཡོད་པ་དེ་ལྟར་དུ་བཀོད་ནས་སྟོན་པ་ལ་འཇུག་པར་
བགྱིའོ། །གཉིས་པ་ནི། གང་ཡང་འདས་པ་དང་ད་ལྟར་གྱི་སངས་རྒྱས་ཀྱི་མཛད་པ་རྣམས་
རྫུ་འཕྲུལ་གྱི་སྟོབས་ཀྱིས་སྟོན་ནུས་པ་ལྟ་ཞོག་གི །མ་བྱོན་པའི་འཇིག་རྟེན་གྱི་སྒྲོན་མ་
རྣམས་ཇི་སྙེད་འབྱུང་བ་དེ་དག་དགའ་ལྡན་གྱི་གནས་ན་བཞུགས་པ་ནས། རིམ་པར་སངས་
རྒྱས་ནས་ཆོས་ཀྱི་འཁོར་ལོ་བསྐོར་བ་དང་། མྱ་ངན་ལས་འདས་པ་རབ་ཏུ་ཞི་བའི་མཐའི་
བར་སྐད་ཅིག་མ་གཅིག་ལ་གཟུགས་བརྙན་གྱི་ཚུལ་གྱིས་སྟོན་པར་བྱེད་དོ། །
གསུམ་པ་ནི། དུས་གསུམ་གྱི་མགོན་པོ་སངས་རྒྱས་ཐམས་ཅད་ཀྱི་དྲུང་དུ་བདག་
མཆིའོ་སྟེ་འགྲོའོ། །ཇི་ལྟར་ཞེ་ན། རྫུ་འཕྲུལ་གྱི་སྟོབས་ཀྱིས་སོ། །ཅིའི་ཕྱིར་དུ་ན། དེ་དག་
མཆོད་པའི་ཕྱིར་དུའོ། །དེའི་ཡང་དགོས་པ་ནི། རང་ཉིད་གང་དུ་སངས་རྒྱས་པའི་ཞིང་
ཁམས་རྒྱ་མཚོ་རྣམ་པར་སྦྱོང་བའི་ཕྱིར་དུའོ། །གལ་ཏེ་འདི་སྙམ་དུ་ཕྱོགས་བཅུ་ཐམས་ཅད་
དུ་རྡུལ་གྱི་ཕྲེང་བ་བར་མཚམས་མེད་པ་རེའི་སྟེང་དུ། སངས་རྒྱས་ཀྱི་ཞིང་རྡུལ་གྱི་གྲངས་
དང་མཉམ་པ་མ་འདྲེས་པར་བཞག་ཏུ་མི་རུང་སྟེ། རྡུལ་གཅིག་གི་སྟེང་དུ་ཁམས་ཕོར་གྱི་
ཚད་ཙམ་ཡང་མི་ཤོང་བ་བཞིན་ནོ་སྙམ་ན། ཉེས་པ་དེ་མེད་དེ། ཆོས་ཐམས་ཅད་ནི་ངོ་བོ་
ཉིད་མེད་པ། རང་བཞིན་གྱི་རྣམ་པར་དག་པ་ཡིན་པའི་ཕྱིར། དཔེར་ན། མིག་འཕྲུལ་
མཁན་གྱིས་རྡེའུ་དང་། ཤིང་བུ་ཙམ་གྱི་གོ་སར་ཡང་། ཁང་བཟངས་དང་། རྟ་དང་། གླང་པོ་
སོགས་སྤྲུལ་པར་ནུས་པ་བཞིན་ནོ། །དོན་དེ་དག་ཀྱང་ཤིན་ཏུ་རྒྱས་པའི་སྡེ་སྣོད་ལས་རྣམ་
ལ34ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
སྣང་གངས་ཆེན་མཚོའི་ཞིང་ཁམས་གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བ་དེ་ན།
སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་སངས་རྒྱས་
ཀྱི་ཞིང་ཡོད་ལ། དེ་རེ་རེ་ན་སངས་རྒྱས་སྲས་དང་བཅས་པ་ཇི་སྙེད་བཞུགས་པ་དེ་སྙེད་ཀྱི་
དྲུང་ན། བྱང་ཆུབ་སེམས་དཔའ་ཀུན་ཏུ་བཟང་པོ་ཡང་དེ་སྙེད་བཞུགས་ནས། དེས་དེ་དག་
ལ་བལྟ་བ་དང་། མཆོད་པ་དང་། བྱང་ཆུབ་སེམས་དཔའི་སྤྱོད་པ་རླབས་པོ་ཆེ་སྦྱོང་བར་
བཤད་དོ། །དེའི་ཡང་དགོས་པ་ནི། ཀུན་ཏུ་བཟང་པོ་རང་ཉིད་ཀྱི་མ་འོངས་པའི་སངས་
རྒྱས་ཀྱི་ཞིང་སྦྱོང་བའི་དོན་དུའོ། །དེ་ན་ཡོད་པའི་ཞིང་དེ་དག་ཀྱང་དུས་གསུམ་གྱི་བསྐལ་
པར་བྱུང་བ་དང་། འབྱུང་བར་འགྱུར་པའི་ཞིང་ཁམས་རྒྱ་མཚོ་ཐམས་ཅད་དུས་སྐད་ཅིག་མ་
གཅིག་ལ་ཀུན་ཏུ་བཟང་པོའི་རྣམ་འཕྲུལ་གྱིས་བསྟན་པ་ཡིན་ལ། དེ་ལ་ནི་སྒྱུ་མར་གྱུར་པའི་
རྣམ་ཐར་ཞེས་བྱའོ། །དེ་དག་གི་དོན་བསྡུས་པ་ནི། གང་ཡང་བསྐལ་པ་དུས་གསུམ་ཚད་དེ་
དག །སྐད་ཅིག་ཆ་ཤས་ཀྱིས་ནི་སྤྱད་པར་བགྱི། །ཞེས་བྱའོ། །མདོར་ན་རྡུལ་གཅིག་སྟེང་ན་
སོགསཤོ་ལོ་ཀ་བརྒྱད་ཀྱིས་ནི། སངས་རྒྱས་ཕལ་པོ་ཆེ་ནས་འབྱུང་བའི་འཇིག་རྟེན་གྱི་ཞིང་
ཁམས་རྒྱ་མཚོ་སྟོན་པའི་དོན་ཐམས་ཅད་བསྡུས་པ་ཡིན་ནོ། །
གཉིས་པ་གང་གིས་སྒྲུབ་ནུས་པ་ལ་གསུམ་སྟེ། སྟོབས་ཀྱིས་བསྒྲུབ་པ་དང་། གཉེན་
པོས་བསྒྲུབ་པ་དང་། ལས་ཀྱི་བསྒྲུབ་པའོ། ། དང་པོ་ནི། ཡང་དག་བསྒྲུབ་པར་བྱེད་ཅེས་པ་
བཤད་པའི་གཞིའོ། ། གང་ན། བྱང་ཆུབ་སྟོབས་རྣམས་ཞེས་པ་སྟེ། བླ་ན་མེད་པའི་བྱང་
ཆུབ་ཀྱི་སྟོབས་དང་མཐུ་གང་ཡིན་པ་དེའོ། །དེ་ཡང་སྐུ་གསུམ་ཕྲིན་ལས་དང་བཅས་པའོ། །
ཡང་ན། དེའི་ཚད་ཀྱི་སྟོབས་དང་མཐུ་ལ་དེ་ཞེས་བྱའོ། །གང་གིས་གྲུབ་ན། སྟོབས་རྣམ་པ་
བཅུས་སོ། །དེ་གང་ཞེ་ན། ཀུན་ཏུ་མྱུར་བའི་རྫུ་འཕྲུལ་གྱི་སྟོབས་ཞེས་པ་ནི། ཕྱོགས་བཅུ་
ཀུན་ཏུ་ཅིག་ཆར་སྐད་ཅིག་ལ་འགྲོ་ནུས་པའོ། །དེར་སོང་ནས་སེམས་ཅན་སོ་སོའི་ཡིད་
ལ35ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཕྲོག་པར་བྱེད་པའི་ཆོ་འཕྲུལ་སྟོན་པར་ནུས་པའི་རྫུ་འཕྲུལ་གྱི་སྟོབས་ཀྱིས་དང་། ཀུན་ནས་
སྒོའི་ཐེག་པ་ཞེས་བྱ་བ་ནི། ཐེག་པ་ཆེན་པོའི་མིང་ཡིན་ལ། ཅིའི་ཕྱིར་དེ་ལ་ཀུན་ནས་སྒོ་ཞེས་བྱ་
ཞེ་ན། སྒོ་ཀུན་ནས་གཞན་ལ་ཕན་པར་བྱེད་པའོ། །དེ་ཡང་འཕགས་པ་སྤྱོད་ཡུལ་ཡོངས་སུ་
དག་པའི་མདོ་ཇི་ལྟ་བ་བཞིན་ནོ། །ཀུན་ཏུ་ཡོན་ཏན་གྱི་སྟོབས་ཞེས་པ་ནི། ཐོག་མཐའ་བར་
ཀུན་ནས་སུ་དགེ་བའོ། །སྤྱོད་པའི་སྟོབས་ཞེས་པ་ནི། བྱང་ཆུབ་སྤྱོད་པ་དང་། བཟང་པོ་
སྤྱོད་པའི་སྟོབས་གཉིས་ཀ་ལ་འཇུག་སྟེ། སྤྱོད་པའི་སྟོབས། ཞེས་སྤྱི་ཙམ་ནས་སྨོས་པའི་
ཕྱིར་རོ། །ཀུན་ཏུ་ཁྱབ་པའི་བྱམས་པ་ཞེས་པ་ནི། །སེམས་ཅན་ཐམས་ཅད་བདེ་བ་དང་ཕྲད་
པར་འདོད་པའོ། །ཀུན་ནས་དགེ་བའི་བསོད་ནམས་ཞེས་པ་ནི་སེམས་ཅན་ཐམས་ཅད་ལ་
ཕན་བདེའི་སེམས་ཀྱིས་ཁྱབ་པས་ན་ཀུན་ནས་དགེ་བ་ཞེས་བྱ་ལ་ཡང་ན། དག་ཅིང་གཙང་
བར་བྱེད་པས་ན་བསོད་ནམས་སམ། དེའི་ཕྱིར་ལེགས་པར་བསོད་པར་གྱུར་པས་ན། བསོད་
ནམས་ཞེས་བྱའོ། །མཚན་གཞི་ནི། སྦྱིན་པ་ལས་བྱུང་བའི་བསོད་ནམས་སོགས་གསུམ་མོ། །
སྟོབས་ཞེས་པ་ནི། མི་མཐུན་པའི་ཕྱོགས་ཀྱིས་གནོན་པར་མི་ནུས་པ་སྟེ། བྱང་ཆུབ་ཀྱི་
སེམས་སྒོམ་པའི་མཐུ་ལས་བྱུང་བའོ། །དེ་སྐད་དུ་ཡང་། བྱང་ཆུབ་སེམས་ཀྱི་བསོད་ནམས་
གང་། །གལ་ཏེ་དེ་ལ་གཟུགས་མཆིས་ན། །ནམ་མཁའི་ཁམས་ནི་ཀུན་གང་ནས། །དེ་ནི་དེ་
ལས་ལྷག་པར་འགྱུར། །ཞེས་གསུངས་སོ། །ཆགས་པ་མེད་པར་གྱུར་པའི་ཡེ་ཤེས་སྟོབས། །
ཞེས་པ་ནི། སྤྲོས་པ་ཉེ་བར་ཞི་བའི་ཡེ་ཤེས་དེ་ཆགས་ཐོགས་གཉིས་དང་བྲལ་བའི་ཡེ་ཤེས་
སོ། །ཤེས་རབ་ནི། ཆོས་རབ་ཏུ་རྣམ་པར་འབྱེད་པ་དང་། ཐབས་ཞེས་པ་ནི། འདོད་པའི་དོན་
འགའ་ཞིག་གྲུབ་པའི་མན་ངག་སྟེ། །འདིར་ནི་ཐེག་ཆེན་སེམས་བསྐྱེད་ལྟ་བུའོ། །ཐབས་དེ་ཉིད་
ཤེས་རབ་ཀྱིས་སྒྲུབ་དགོས་པས་ན། ཐབས་ཤེས་ཟུང་དུ་འབྲེལ་བའོ། ། ཏིང་ངེ་འཛིན་ཞེས་པ་
ནི། དམིགས་པ་ལ་སེམས་རྩེ་གཅིག་པ་སྟེ། དེ་ནུས་པ་མཐུ་ཅན་དུ་གྱུར་པ་ལ་དེའི་སྟོབས་
36



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ཞེས་བྱའོ། །མདོར་ན་བཅུ་པོ་དེ་ལ་བྱང་ཆུབ་ཀྱི་ཚད་ཀྱི་སྟོབས་ཞེས་བྱའོ། །ཞེས་མཇུག་
བསྡུས་པའོ། །ཡང་ན། བཅུ་པོ་དེས་བྱང་ཆུབ་ཀྱི་སྟོབས་འགྲུབ་པར་བྱེད་དོ་ཞེས་བྱེད་པ་
པོའི་དོན་དུ་སྦྱར་རོ། །
གཉིས་པ་གཉེན་པོས་སྒྲུབ་པ་ནི་གཉིས་ཏེ། སྤང་བྱ་གསུམ་སྤོང་བ་དང་གཉེན་པོ་
གཅིག་བསྟན་པའོ། །དང་པོ་ནི། ཟག་པ་དང་བཅས་པའི་ལས་ཀྱི་སྟོབས་རྣམས་ཡོངས་སུ་
དག་པར་བྱེད་པ་དང་། སེམས་རྒྱུད་རབ་ཏུ་མ་ཞི་བར་བྱེད་པའི་ཉོན་མོངས་པའི་སྟོབས་རྣམས་
འཇོམས་པར་བྱེད་པ་དང་། ཕུང་པོ་དང་། འཆི་བདག་དང་། ལྷའི་བུའི་བདུད་དེ། གསུམ་པོ་
དེའི་སྟོབས་མེད་པར་བྱེད་པའོ། །གཉིས་པ་ནི། དེ་དག་གཉེན་པོ་གང་གིས་བྱེད་ཅེ་ན། བྱང་
ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་སྟོབས་ནི་རྫོགས་པར་བྱེད་པའི་མཐུ་ལས་
སོ། །
གསུམ་པ་ལས་ཀྱིས་བསྒྲུབས་པ་ནི། བྱང་ཆུབ་སེམས་དཔའི་ལས་རྣམ་པ་བརྒྱུད་དེ།
ཞིང་རྣམས་རྒྱ་མཚོ་རྣམ་པར་དག་བྱེད་ཅིང་། །ཞེས་པ་ནས་རང་ཉིད་གང་དུ་སངས་རྒྱས་
པའི་ཞིང་དེ་བདེ་བ་ཅན་དང་། པདྨོ་ཅན་ལྟར་དུ་བྱེད་པའོ། །སེམས་ཅན་རྒྱ་མཚོ་དག་རྣམ་
པར་སྒྲོལ་བར་བྱེད་པ་ནི། ཆོ་འཕྲུལ་རྣམ་པ་གསུམ་གྱི་སྒོ་ནས་ཆོས་བསྟན་པར་བྱས་པ་ལས་
སོ། །ཆོས་རྣམས་རྒྱ་མཚོ་རབ་ཏུ་མཐོང་བར་བྱེད་པ་ནི། ཐོབ་པར་བྱ་བའི་ཆོས་སྟོབས་སོགས་
དང་། བཤད་པར་བྱ་བའི་ཆོས་གསུང་རབ་ཡན་ལག་བཅུ་གཉིས་ལྟ་བུ། ཤེས་རབ་ཀྱི་མིག་
གིས་སྐད་ཅིག་གཅིག་ལ་མཐོང་བར་བྱེད་པ་དང་། ཡེ་ཤེས་རྒྱ་མཚོ་ཞེས་བྱ་བ་ནི། མཐོང་
བའི་ལམ་ནས་སངས་རྒྱས་ཀྱི་སའི་བར་གྱི་ཡེ་ཤེས་མཐའ་ཡས་པ་རྣམས་རྟོགས་ཤིང་ཁོང་དུ་
ཆུད་པ་དང་། རྫོགས་པར་བྱེད་པའོ། །སྤྱོད་པ་རྒྱ་མཚོ་ཞེས་བྱ་བ་ནི། བྱང་ཆུབ་སྤྱོད་པ་དང་།
བཟང་པོ་སྤྱོད་པ་དམིགས་ཀྱིས་མ་ཕྱེ་བ་ན་གཉིས་ཀ་བཟུང་བར་བྱའོ། །གཉིས་པོའི་ཁྱད་པར་
~37–



ཐར་ལམ་གསལ་སྒྲོན་ལས། རྒྱལ ངོ་་ར་དེ་ང་ རྒྱུའི་རྩ་འགྲེལ་ཕྱོགས་ང སྒྲོགས།
ཅི་ཞེ་ན། འགྲེལ་པ་ལས། བྱང་ཆུབ་སྤྱོད་པ་ནི། སངས་རྒྱས་ཀྱི་ཆོས་རྣམས་བསྒྲུབ་པ་སྟེ་ཡེ་
ཤེས་ཀྱི་ཚོགས་སོ། །བཟང་པོ་སྤྱོད་པ་ནི། སེམས་ཅན་ཐམས་ཅད་ལ་ཕན་པ་དང་བདེ་བ་
བསྒྲུབ་པ་སྟེ་བསོད་ནམས་ཀྱི་ཚོགས་སོ། །སྨོན་ལམ་རྒྱ་མཚོ་ནི་སྨོན་ལམ་ཆེན་པོ་བཅུ་ལ་
སོགས་པ། སྨོན་ལམ་གྲངས་མེད་པ་འབུམ་ཕྲག་བཅུ་རྣམས་སོ། །ཡོངས་སུ་རྫོགས་པར་
བྱེད་པ་ནི། ཏིང་ངེ་འཛིན་དང་ཤེས་རབ་ལ་སོགས་པའི་སྟོབས་ཀྱིས་སོ། །སངས་རྒྱས་རྒྱ་
མཚོ་རབ་ཏུ་མཆོད་པར་བྱེད་པ་ནི། དུས་སྐད་ཅིག་མ་གཅིག་ལ་ཀུན་ཏུ་བཟང་པོའི་མཆོད་
པའི་སྤྲིན་ཕུང་གིས་ཁྱབ་པར་བྱེད་པའོ། །བསྐལ་པ་རྒྱ་མཚོ་མི་སྐྱོ་བ་ནི། དུས་དེ་ཙམ་དུ་བྱང་
ཆུབ་སེམས་དཔའི་སྤྱོད་པ་རྣམས་སྤྱད་ཀྱང་ཡིད་མི་སྐྱོ་བའོ། ། །
གསུམ་པ་སྨོན་ལམ་རྫོགས་པར་བྱ་བ་ནི། མ་ལུས་རྫོགས་པར་བགྱིའོ། །གང་གིས་
ན་བདག་གིས་སོ། །གང་ན། གང་ཡང་དུས་གསུམ་དུ་གཤེགས་པའི་རྒྱལ་བའི་བྱང་ཆུབ་ཏུ་
སྤྱོད་པའི་སྨོམ་ལམ་གྱི་བྱེ་བྲག་རྣམས་སོ། །དེ་ཀུན་ཏུ་མ་ལུས་པའོ། །ཇི་ལྟར་ཞེ་ན། ཀུན་ཏུ་
བཟང་པོའི་སྤྱོད་པས་བླ་ན་མེད་པའི་བྱང་ཆུབ་ཏུ་སངས་རྒྱས་པའི་རིམ་པ་ནི། འདིར་རྣམས་
ཞེས་པ་དང༌། ཀུན་ཞེས་པ་དང་། མ་ལུས་པ་རྣམས་ནི་གཅིག་གིས་གཅིག་བཤད་པའོ། །
གཉིས་པ་སྨོན་ལམ་བསྡུས་ཏེ་བཏབ་པ་ལ་གཉིས་ཏེ། ཀུན་ཏུ་བཟང་པོ་དང་འདྲ་
བར་སྨོན་པ་དང་། འཇམ་དང་ལ་དང་འདྲ་བར་སྨོན་པ་འོ། །དང་པོ་ལ་གཉིས་ཏེ། རྒྱས་པར་
བསྟན་པ་དང༌། དེ་ཉིད་བཤད་པའོ། །དང་པོ་ནི། རབ་ཏུ་བསྔོའོ། །གང་ན་གོང་དུ་བཤད་
པའི་ཕྱག་འཚལ་བ་ལ་སོགས་པའི་དགེ་བ་འདི་དག་ཐམས་ཅད་དོ། །དགོས་པ་ཅིའི་ཕྱིར་དུ་
མ། གང་གི་མིང་ནི་ཀུན་ཏུ་བཟང་པོ་ཞེས་བྱ་བའི་མཁས་པ་དེ་དང་མཚུངས་པར་སྤྱོད་པའི་
ཕྱིར་དུའོ། །དེ་ཇི་ལྟར་ཞེ་ན། རྒྱལ་བ་ཀུན་གྱི་སྲས་ཀྱི་ཐུ་བོ་པའོ། །ཅིའི་ཕྱིར་མིང་དེ་སྐད་ཅེས་བྱ་
ཞེ་ན། སངས་རྒྱས་ཐམས་ཅད ཀྱིས་ཀུན་ཏུ་བཟང་པོ་ཞེས་མིང་བཏགས་པའོ། །དེ་སྐད་



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
འདོགས་པའི་རྒྱུ་མཚན་ནི། བྱང་ཆུབ་སེམས་དཔའ་དེ་གང་ན་ཡོད་པའི་འཁོར་གྱི་དཀྱིལ་
འཁོར་དེ་བཟང་ཞིང་མཛེས་པའི་ཕྱིར་རོ། །ཀུན་གྱི་སྲས་ཀྱི་ཐུ་བོ་པ་ཡིན་པའི་རྒྱུ་མཚན་ཅི་
ཞེ་ན། མདོ་སྡེ་དེ་དག་ལས། བྱང་ཆུབ་སེམས་དཔའ་ལ་འདོད་ཆེན་པ་དང་། དེ་མ་ཡིན་པ་
གཉིས་བཤད་པ་ལས། དང་པོ་ནི། མྱུར་དུ་སངས་རྒྱས་ནས་སེམས་ཅན་གྱི་དོན་མཛད་པར་
སྨོན་པ་དེ་ཡིན་ལ། དེ་དག་གི་ནང་ནས་བྱང་ཆུབ་ཏུ་སེམས་བསྐྱེད་པ་སྔ་བ་ནི་འཕགས་པ་
བྱམས་པ་ཡིན་ལ། གཉིས་པ་འདོད་ཆེན་པོ་མ་ཡིན་པ་ནི། ཇི་སྲིད་སེམས་ཅན་ཐམས་ཅད་
འཁོར་བ་ལས་མ་གྲོལ་གྱི་བར་རང་ཉིད་འཚང་མི་རྒྱ་བར་བྱང་ཆུབ་སེམས་དཔའི་ངང་ཉིད་
ནས་སེམས་ཅན་གྱི་དོན་བྱེད་པར་སྨོན་ལམ་འདེབས་པའོ། །དེ་དག་གི་ནང་ནས་བྱང་ཆུབ་
ཏུ་སེམས་བསྐྱེད་པ་སྔ་བ་ནི་བྱང་ཆུབ་སེམས་དཔའ་ཀུན་ཏུ་བཟང་པོ་ཡིན་པས། དེའི་ཕྱིར་
འདི་གཉིས་ལ་རྒྱལ་བའི་སྲས་ཀྱི་ཐུ་བོ་ཞེས་བྱའོ། །ཞེས་སློབ་དཔོན་ཤཱཀྱ་བཤེས་གཉེན་
གྱིས་མཛད་པའི་འགྲེལ་པ་ལས་བྱུང་ངོ༌། །
གཉིས་པ་ནི། འོ་ན་དེར་མཚུངས་པའི་ཚུལ་ཇི་ལྟ་བུ་ཞེ་ན། མཁས་པ་ཀུན་ཏུ་བཟང་
པོ་དེ། ལུས་དང་ངག་ཡིད་ཀྱང་རྣམ་པར་དག་ཅིང་། དེའི་རྒྱུ་རྐྱེན་གྱིས་སྤྱོད་པ་རྣམ་པར་དག་
པ་དང་། དེའི་རྒྱུ་རྐྱེན་གྱིས་ཞིང་རྣམས་ཡོངས་སུ་དགུ་བར་བསྔོ་བ་བཟང་པོ་མཛད་པ་ཅི་
འདྲ་བ་དེ་འདྲ་དང་། བདག་ཀྱང་དེ་དང་མཚུངས་པར་ཤོག་ཅེས་པའོ། ། མདོར་ན་ལུས་ངག་
ཡིད་གསུམ་གྱི་སྤྱོད་པ་རྣམ་པར་དག་པར་བྱས་པ་དེ་ཉིད་ཞིང་དག་པའི་དོན་དུ་བསྔོ་བ་ནི།
མཁས་པ་ཀུན་ཏུ་བཟང་པོའི་བསྔོ་བའོ། །དེ་ཡང་ཤིན་ཏུ་རྒྱས་བའི་མདོ་སྡེ་ལས། དེ་ལ་བྱང་
ཆུབ་སེམས་དཔའ་ཀུན་ཏུ་བཟང་པོ་ནི། རྣམ་པར་ཐར་པའི་ཚུལ་རྒྱ་མཚོ་བསམ་གྱིས་མི་
ཁྱབ་པའི་དེ་བཞིན་གཤེགས་པའི་ཡོན་ཏན་རྒྱ་མཚོ་ལ་འཇུག་སྟེ། འདི་ལྟར་སངས་རྒྱས་ཀྱི་
ཞིང་ཡོངས་སུ་དག་པར་བྱ་བ་དང་། འགྲོ་བ་འདུལ་བ་མཐར་ཐུག་པ་མངོན་པར་སྒྲུབ་པ་
ལ39ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བྱ་བའི་རྣམ་པར་ཐར་པ་དང་། དེ་བཞིན་གཤེགས་པ་ཐམས་ཅད་ཀྱི་ཞབས་ཀྱི་དྲུང་དུ་
ཕྱིན་པས་ཡོན་ཏན་གྱི་ཚོགས་ཐམས་ཅད་ཀྱི་ཡུལ་ཞེས་བྱ་བའི་རྣམ་པར་ཐར་པ་དང་། བྱང་
ཆུབ་སེམས་དཔའ་ཐམས་ཅད་ཀྱི་ས་ནས་སར་སྨོན་ལམ་རྒྱ་མཚོས་རབ་ཏུ་གནས་པ་འབྱུང་
བ་ཞེས་བྱ་བའི་རྣམ་པར་ཐར་པ་དང་། སྒོ་ཐམས་ཅད་ནས་ཆོས་ཀྱི་དབྱིངས་སུ་བདག་གི་
ལུས་ཀྱི་སྤྲིན་རྡུལ་སྙེད་མཐའ་ཡས་པས་སངས་རྒྱས་པར་འགེངས་པ་ཞེས་བྱ་བའི་རྣམ་པར་
ཐར་པ་དང་། ཞིང་ཐམས་ཅད་དུ་རང་གི་མིང་བསམ་གྱིས་མི་ཁྱབ་པའི་འཁོར་ལོ་སྒྲོགས་
པའི་བྱིན་གྱིས་བརླབས་ཞེས་བྱ་བའི་རྣམ་པར་ཐར་པ་དང་། རྡུལ་ཤིན་ཏུ་ཕྲ་བ་ཐམས་ཅད་
ཀྱི་སྦུབས་སུ་བྱང་ཆུབ་སེམས་དཔའི་ཡུལ་དང་རྣམ་པར་འཕྲུལ་པ་མཐའ་དང་དབུས་མེད་
པ་ཡང་དག་པར་སྟོན་པ་ཞེས་བྱ་བའི་རྣམ་པར་ཐར་པ་དང་། དུས་གསུམ་གྱི་བསྐལ་པ་སྐད་
ཅིག་གཅིག་ཏུ་སྟོན་པས་འབྱུང་བ་དང་འཇིག་པར་རབ་ཏུ་འབྱུང་བ་ཞེས་བྱ་བའི་རྣམ་པར་
ཐར་པ་དང་། བྱང་ཆུབ་སེམས་དཔའ་ཐམས་ཅད་དབང་པོ་རྒྱ་མཚོའི་ཡུལ་ཕན་ཚུན་དུ་
འཇུག་པ་ཡང་དག་པར་སྟོན་པ་ཞེས་བྱ་བའི་རྣམ་པར་ཐར་པ་དང་། གང་འདི་ཆོས་ཀྱི་
དབྱིངས་མཐའ་དང་དབུས་མེད་པར་རང་གི་ལུས་ཀྱི་སྤྲུལ་པས་རྒྱས་པར་རྣམ་པར་འཕྲུལ་
པའི་བྱིན་གྱིས་བརླབས་ཞེས་བྱ་བའི་རྣམ་པར་ཐར་པ་དང་། གང་འདིར་བྱང་ཆུབ་སེམས་
དཔའ་ཆོས་ཐམས་ཅད་ཀྱི་ཚུལ་ཕན་ཡོན་དུ་སྟོན་པ་རྒྱ་ཆེན་པོས་ཐམས་ཅད་མཁྱེན་པ་ཉིད་
ཀྱི་ཚུལ་ལ་འཇུག་པ་ཞེས་བྱ་བའི་རྣམ་པར་ཐར་པ་དག་གོ། །ཞེས་གསུངས་སོ། །
གཉིས་པ་འཇམ་དཔལ་དང་འདྲ་བར་བསྔོ་བ་ནི། འཇམ་དཔལ་གྱི་ནི་སྨོན་ལམ་སྤྱད་
པར་བགྱིའོ། །ཅིའི་ཕྱིར་དུ་ན། ཀུན་ནས་ཏེ། ཀུན་ཏུ་ཞེས་པ་ཐོག་མཐའ་བར་གསུམ་དགེ་བ་
བཟང་པོ་སྤྱོད་པའི་ཕྱིར་དུའོ། །དེའི་སྨོན་ལམ་ཇི་ལྟ་བུ་ཞེ་ན། འཕགས་པ་འཇམ་དཔལ་རྒྱལ་
པོ་ནམ་མཁའ་ཞེས་བྱ་བར་གྱུར་པའི་ཚེ། རང་གི་སྐུ་མཆོག་ཏུ་མཛེས་པ་ཡིད་དུ་འོང་བ་དེས།
༤40



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དེད་པ་རྒྱ་མཚོའི་འཇུག་ངོགས།
མཐའ་ཡས་པའི་སེམས་ཅན་གྱི་ཡིད་འཕྲོག་ཏུ་བཅུག་ནས། དང་པོར། བྱང་ཆུབ་ཏུ་སེམས་
བསྐྱེད་པ་དང་། བར་དུ་སྤྱོད་པ་ལ་སློབ་པ་དང་། ཐ་མར་སངས་རྒྱས་ཀྱི་ས་ལ་འགོད་པར་
སྨོན་པའོ། །ཞེས་འགྲེལ་པར་འབྱུང་ལ། ཕལ་པོ་ཆེའི་མདོ་ལས་ནི། སངས་རྒྱས་ཀྱི་ཞིང་
གངྒཱའི་ཀླུང་གི་བྱེ་མ་སྙེད་ཀྱི་རྡུལ་ཕྲ་རབ་ཀྱི་གྲངས་ལས་འདས་པའི་འཇིག་རྟེན་གྱི་ཁམས་རེ་
རེ་ན། དེ་བཞིན་གཤེགས་པ་ཇི་སྙེད་བཞུགས་པ་དེ་ཐམས་ཅད་ཀྱི་མདུན་ན་འཕགས་པ་འཇམ་
དཔལ་ཡང་རེ་རེ་བཞུགས་ནས་ཕྲིན་ལས་བསྒྲུབ་པར་ཐུགས་བསྐྱེད་པ་ལ་བཤད་དོ། །སྨོན་
ལམ་དེ་དུས་ཇི་ཙམ་གྱི་བར་དུ་སྤྱད་ཅེ་ན། མ་འོངས་བསྐལ་པ་ཀུན་ཏུ་ཞེས་པའོ། །ཇི་འདྲ་
བའི་སེམས་ཀྱིས་ཤེ་ན། མི་སྐྱོ་བར་ཞེས་པའོ། །ཚུལ་ཇི་ལྟར་ཞེ་ན། ཇི་ལྟར་འདོད་པའི་སྨོན་
ལམ་གྱི་བྱ་བ་དེ་མ་ལུས་པ་རྫོགས་པར་བགྱིའོ། །
གཉིས་པ་སངས་རྒྱས་ཀྱི་སར་སྨོན་པ་ནི། སྤྱོད་པ་དང༌། ཡོན་ཏན་དང་
། གནས་དང་།
མཐུའི་ཁྱད་པར་སངས་རྒྱས་དང་མཚུངས་པར་སྨོན་པ་ནི། རིམ་པ་བཞིན་དུ་སྤྱོད་པ་དག་ནི་
ཉན་རང་དང་བྱང་སེམས་ལྟར། ཚད་ཡོད་པ་དེ་ལྟ་བུ་མིན་པར་སངས་རྒྱས་ཉིད་དུ་གྱུར་
ཅིག །ཡོན་ཏན་རྣམས་དེ་དག་དང་འདྲ་བར་ཚད་བཟུང་དུ་ཡོད་པ་མིན་པར། ཚད་བཟུང་དུ་
མེད་པ་སངས་རྒྱས་ཉིད་དུ་ཤོག་ཅིག །སྤྱོད་པ་ཚད་མེད་པ་དེ་དག་ལ་གནས་ནས་ཀྱང་།
ཡང་དག་པར་རྫོགས་པའི་སངས་རྒྱས་དེ་དག་གི་རྫུ་འཕྲུལ་གྱི་རྣམ་པར་འཕྲུལ་པ་ཐམས་
ཅད་འཚལ་བར་ཏེ། ཁོང་དུ་ཆུད་པར་བགྱིའོ། །
གཉིས་པ། མཐའ་དང་ཕན་ཡོན་བསྟན་པས་མཇུག་བསྡུ་བ་ལ་གཉིས་ཏེ། སྨོན་ལམ་
འདིའི་ཡུན་ཇི་ཙམ་གྱི་བར་དུ་འདེབས་པའི་མཐའ་བསྟན་པ་དང་། སྨོན་ལམ་དེ་ལ་མོས་
པའི་ཕན་ཡོན་ནོ། །དང་པོ་ནི། འོ་ན་སྨོན་ལམ་འདི་དག་རང་ཉིད་ཀྱི་བྱང་ཆུབ་སེམས་
དཔའི་སྤྱོད་པ་ཡོངས་སུ་རྫོགས་ཀྱི་བར་དུའམ། རང་ཉིད་སངས་མ་རྒྱས་ཀྱི་བར་དུ་
41ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདེབས་པ་ཡིན་ཞེ་ན། དེ་མ་ཡིན་ཏེ། ཇི་སྲིད་སེམས་ཅན་དང་ནམ་མཁའ་མ་ཟད་ཀྱི་བར་
དེ་སྲིད་དུ། སྨོན་ལམ་འདིའི་མཐའ་ཡང་དེ་སྲིད་དུ་མཇུག་པ་ཡིན་ནོ། །ཞེས་འཆད་པ་ནི།
སྨོན་ལམ་འདི་ནི་ཉན་རང་ལྷག་མེད་དུ་འདས་པ་ལྟར། འདེབས་པ་པོ་རང་ཉིད་ཀྱི་སངས་
རྒྱས་པའི་ཚེ་ཟད་པ་ནི་མ་ཡིན་ཏེ། ཇི་ཙམ་ལས་དང་ཉོན་མོངས་མཐར་གྱུར་པ་དེ་ཙམ་དུ་
བདག་གི་སྨོན་ལམ་གྱི་མཐའ་ཡང་གནས་པའོ། །ལས་ཉོན་གྱི་མཐའ་ཇི་ཙམ་ཞེ་ན། སེམས་
ཅན་གྱི་མཐའ་གང་ཡིན་པ་དེ་དག་གོ། །དེའི་མཐའ་ཡང་ཇི་ཙམ་ཞེ་ན། ནམ་མཁའི་མཐར་
ཐུག་གྱུར་པ་ཇི་ཙམ་པ་དེ་དང་འདྲ་བར་སེམས་ཅན་མ་ལུས་པའི་མཐའ་ཡང་དེ་བཞིན་ནོ། །
གཉིས་པ་ཕན་ཡོན་ལ་གཉིས་ཏེ། སྨོན་ལམ་འདི་ལ་མོས་པའི་ཕན་ཡོན་རྒྱས་པར་
བཤད་པ་དང་། དེ་ལ་མོས་པའི་ཕན་ཡོན་བསྡུས་ཏེ་བསྟན་པའོ། །དང་པོ་ལ་གཉིས་ཏེ། ཚེ་
འདིའི་ཕན་ཡོན་དང་། ཕ་རོལ་གྱི་ཕན་ཡོན་ནོ། །དང་པོ་ལ་བཞི་སྟེ། བསོད་ནམས་ཁྱད་
པར་ཅན་སྡུད་པ་དང༌། དེ་བཞིན་གཤེགས་པ་མཐོང་བ་དང༌། བྱང་ཆུབ་སེམས་དཔའ་དང་
སྐལ་པ་མཐུན་པ་ཐོབ་པ་དང་། ལས་ཀྱི་སྒྲིབ་པ་རྣམ་པར་བྱང་བ་རྣམས་སོ། །དང་པོ་ནི།
བསོད་ནམས་དམ་པའི་མཆོག་ཏུ་འདི་འགྱུར་རོ། །ཞེས་པ་ནི། དང་པོ་དོན་ཙམ་སྟོན་པའི་
སྒྲ་སྟེ་བཤད་པའི་གཞིའོ། །གཉིས་པ་ལས་སུ་བྱ་བ་གང་གིས་དེར་འགྱུར་ཞེ་ན། སྨོམ་ལམ་
འདི་ལ་ལན་གཅིག་ཙམ་ཡང་དད་པ་སྐྱེས་པས་ནི་ཐོབ་པའི་བསོད་ནམས་གང་ཡོད་པ་དེའོ། །
འདིར་དད་པའི་གོ་དོན་ནི། དེའི་ཡོན་ཏན་མཐོང་བས་དེ་དང་མི་ཕྱེད་པའོ། །གསུམ་པ་བྱེད་
པ་པོ་གང་གིས་བྱས་པའི་བསོད་ནམས་དེ་མཆོག་ཏུ་འགྱུར་ཞེ་ན། གང་ཟག་གང་གིས་བསྔོ་
བའི་རྒྱལ་པོ་འདི་ཐོས་ནས་བྱང་ཆུབ་མཆོག་གི་སྟེ་རྫོགས་པའི་བྱང་ཆུབ་ཀྱི་རྗེས་སུ་མཐུན་
པར་རབ་ཏུ་མོས་ཤིང་གུས་པར་བྱས་པའོ། །བཞི་པ་དགོས་ཆེད་ནི། བྱང་ཆུབ་མཆོག་གི་རྗེས་
སུ་མཐུན་པའོ། །ལྔ་པ་འབྱུང་ཁུངས་ནི། གང་ལས་ཁྱད་པར་འཕགས་ཤེ་ན། གང་ཡང་ཕྱོགས་
སྨ42ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
བཅུའི་ཞིང་ཁམས་རྒྱ་མཚོ་མཐའ་ཡས་པ་རྣམས། རིན་ཆེན་རིན་ཐང་མེད་པ་རྣམས་བརྒྱན་
ཏེ། རྒྱལ་བ་རྣམས་ལ་ཕུལ་བའི་དགེ་བ་ཅི་ཡོད་དེ། དེར་མ་ཟད་དངོས་པོ་ལྷ་དང་མིའི་བདེ་
བའི་མཆོག་རྣམས་ཀྱི་གྲངས་ཞིང་གི་རྡུལ་ཇི་སྙེད་པ་དེ་སྙེད་དུས་བསྐལ་པར་ཕུལ་བའི་
བསོད་ནམས་ལས་སོ། །དྲུག་པ་འབྲེལ་བའི་སྒྲ་ནི། ལྷ་དང་མི་ཞེས་དང་། ཞིང་གི་ཞེས་
སོགས་མཚམས་སྦྱོར་བའི་ཚིག་རྣམས་སོ། །
གཉིས་པ་ལ། ངན་སོང་སྤངས་པ། སྡིག་གྲོགས་སྤངས་པ། དེའི་རྒྱུ་མཚན་གྱིས་དགེ་
བའི་བཤེས་གཉེན་དང་མཇལ་ཞིང་། འཆི་ཁར་སྣང་བ་མཐའ་ཡས་མཐོང་བའི་ཕན་ཡོན་ཏེ།
གསུམ་པ་ནི། གོ་རིམ་བཞིན་དུ། དེས་ནི་ངན་སོང་ཐམས་ཅད་སྤང་བར་འགྱུར་ཞེས་དང་། །
དེས་ནི་གྲོགས་པོ་ངན་པ་སྤངས་པ་ཡིན། །ཞེས་དང་། སྣང་བ་མཐའ་ཡས་དེ་ཡང་དེས་མྱུར་
མཐོང་། །ཞེས་པའོ། །རྒྱུ་གང་གིས་ཞེ་ན། གང་གིས་བཟང་སྤྱོད་སྨོན་ལམ་འདི་བཏབ་པས། །
ཞེས་པ་སྟེ། འདི་ལ་གང་གིས་བསྔོ་བའི་རྒྱལ་པོ་ཞེས་སོགས་རྐང་པ་གསུམ་སྦྱར་རོ། །
གསུམ་པ་ལ་རྙེད་པ་རྙེད་པའི་ཕན་ཡོན་དང་། བདེ་བས་འཚོ་བའི་ཕན་ཡོན། མིའི་སྲིད་པ་
དོན་ཡོད་པར་བྱས་པའི་ཕན་ཡོན་དང་། མྱུར་དུ་ཀུན་ཏུ་བཟང་པོ་དང་འདྲ་བར་འགྱུར་པའི་
ཕན་ཡོན་རྣམས་ནི། གོ་རིམ་བཞིན་དུ། དེ་དག་རྙེད་པ་རབ་རྙེད་ཅེས་དང་། མི་ཚེ་འདིར་
ཡང་དེ་དག་ལེགས་པར་འོངས། །ཞེས་དང་། ཀུན་དུ་བཟང་པོ་དེ་ཡང་ཅི་འདྲ་བ། །དེ་དག་
རིང་པོར་མི་ཐོགས་དེ་བཞིན་འགྱུར། །ཞེས་པ་རྣམས་སོ། །འདིར་དེ་དག་ཅེས་པའི་ཚིག་
གསུམ་ནི། གང་གིས་བསྔོ་བའི་རྒྱལ་པོ་ཞེས་པའི་ཁྱད་པར་གསུམ་དང་ལྡན་པ་དེ་དག་གོ། །
ལེགས་པར་འོངས་ཞེས་པ་ཡི་གེ་སྒྲ་མེད་པ་ནི། མ་དག་པ་སྟེ། འགྲེལ་པ་ཀུན་དང་མི་མཐུན་
ནོ། །བཞི་པ་ནི། ཡོངས་སུ་བྱང་བར་འགྱུར་རོ། །གང་ན། མཚམས་མེད་ལྔ་པོ་དག་གི་སྡིག་པ་
རྣམས་སོ། །ཇི་ལྟར་ཞེ་ན། མ་ལུས་པ་མྱུར་དུའོ། །དེ་ཇི་ལྟ་བུ་ཞེ་ན། བྱེད་པ་པོ་གང་གིས་མ་
~43ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིག་པའི་དབང་གིས་བྱས་པ་དག་གོ། །ཡོངས་སུ་བྱང་བའི་རྒྱུ་གང་ཞེ་ན། མཚམས་མེད་ལྔ་
བྱས་པ་དེ་ཡིས་བཟང་པོ་སྤྱོད་པའི་སྨོན་ལམ་འདི་ལ་དད་པ་དང་མོས་པའི་སྒོ་ནས་བརྗོད་
པའོ། །
གཉིས་པ་ཚེ་རབས་གཞན་གྱི་ཕན་ཡོན་ལ་གཉིས་ཏེ། རྒྱུས་བསྡུས་པ་དང་། འབྲས་བུས་
བསྡུས་པའོ། །དང་པོ་ལ་གཉིས་ཏེ། ངེས་ལེགས་ཀྱི་ཡོན་ཏན་དང་། མངོན་པར་མཐོ་བའི་ཡོན་
ཏན་ནོ། །དང་པོ་ནི། བདག་མེད་རྟོགས་པའི་ཡེ་ཤེས་དང་། སྐྱེས་བུ་ཆེན་པོར་མཚོན་པར་
བྱེད་པའི་མཚན་སུམ་ཅུ་རྩ་གཉིས་སོ། །གཉིས་པ་ནི། རྒྱལ་པོ་ལ་སོགས་པའི་རིགས་མཐོ་
བ་དང་། གཟུགས་ཞེས་པ་ནི། དབྱིབས་ཕུན་སུམ་ཚོགས་པ་དང་། ཁ་དོག་ཅེས་པ་ནི། དེ་
ཉིད་ཕུན་སུམ་ཚོགས་པ་དང་ལྡན་པའོ། །དེ་དག་ནི་རང་རྒྱུད་མཛེས་པའི་ཡོན་ཏན་ཡིན་ལ།
གཞན་ཟིལ་གྱིས་གནོན་པའི་ཡོན་ཏན་ནི། གཉིས་ཏེ་གཞན་གྱི་སྡེ་པས་མི་ཐུབ་པ་དང་།
རང་གི་སྡེ་པས་མཆོད་པའོ། །དང་པོ་ནི། བདུད་དང་མུ་སྟེགས་མང་པོས་དེ་མི་ཐུབ། །ཅེས་
པའོ། །དེ་ཡང་དགེ་བའི་ཚོགས་གསོག་པའི་བར་དུ་གཅོད་པར་བྱེད་པས་ན། བདུད་ཅེས་བྱ་
ལ། དེ་ལ་ཉོན་མོངས་པའི་བདུད་ལ་སོགས་པའི་དབྱེ་བས་བཞིའམ། གོང་དུ་ཉོན་མོངས་པ་
དང་བདུད་སོ་སོར་བཤད་པ་ལྟར་ན། ཕུང་པོའི་བདུད་ལ་སོགས་པ་གསུམ་ཁོ་ནའོ། །ཆོས་འདི་
ལས་ཕྱི་རོལ་ཏུ་གྱུར་པས་སམ། རྟག་ཆད་ཀྱི་མུ་ལ་སྟེགས་བཅས་པས་ན། མུ་སྟེགས་ཅན་ཞེས་
བྱ་ལ། མདོར་ན་ཆོས་ཀྱི་ཕྱག་རྒྱ་བཞི་པོ་དང་མི་ལྡན་པ་དེ་དག་གོ། །དེས་མི་ཐུབ་ཅེས་པ་ནི།
དེས་ཟིལ་གྱིས་མི་གནོན་པ་དེ། ངག་དོན་བསྡུས་ན། སེམས་འདོད་པའི་ཡོན་ཏན་གྱི་དབང་
དུ་མི་འགྲོ་ཞིང་། རྟག་ཆད་ཀྱི་ལྟ་བ་ངན་པ་རྒྱུད་ལ་མི་སྐྱེ་བའོ། །གཉིས་པ་ནི། སྨོན་ལམ་
འདི་གང་གིས་ཐོས་ནས་མོས་པ་སྟེ། འཇིག་རྟེན་གསུམ་པོ་ཀུན་གྱི་ནང་དུ་སྐྱེས་ཀྱང་མཆོད་
ཅིང་ལྷ་དང་མི་རྣམས་ཀྱིས་བསྟི་སྟང་དུ་བྱེད་པར་འགྱུར་རོ། །འཇིག་རྟེན་གསུམ་ནི། འདོད་
~44



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
པའི་ལྷ་མི་གཉིས་དང་། གཟུགས་ཁམས་ཀྱི་ལྷ་མི་ལ་བཤད་ན་ཚིག་དོན་འབྱོར་ལ། ཕྱོགས་
ཀྱི་གླང་པོས་ནི་ཁམས་གསུམ་ལ་བཤད་དོ། །
གཉིས་པ་འབྲས་བུས་བསྡུས་པའི་ཕན་ཡོན་ལ་ལྔ་སྟེ། བྱང་ཆུབ་ཀྱི་ཤིང་དྲུང་དུ་འགྲོ་
བ་དང་། དེར་རྡོ་རྗེའི་གདན་ལ་འདུག་པ་དང་། མངོན་པར་སངས་རྒྱས་པ་དང་། ཆོས་ཀྱི་
འཁོར་ལོ་བསྐོར་བ་དང༌། བདུད་བཏུལ་བ་རྣམས་ནི་གོ་རིམ་བཞིན་དུ། བྱང་ཆུབ་ཤིང་
དབང་དྲུང་དུ་དེ་མྱུར་འགྲོ་ཞེས་དང་སོང་ནས་སེམས་ཅན་ཕན་ཕྱིར་དེར་འདུག་སྟེ། །ཞེས་དང་།
བྱང་ཆུབ་སངས་རྒྱས་ཞེས་དང་། འཁོར་ལོ་རབ་ཏུ་བསྐོར་ཞེས་དང་། བདུད་རྣམས་སྡེ་དང་
བཅས་པ་ཐམས་ཅད་བཏུལ། །ཞེས་པའོ། །འདིར་སངས་རྒྱས་པ་དང་བདུད་བཏུལ་བ་ནི་
ཚུལ་བསྟན་པ་ཙམ་ཡིན་ལ། གཞན་གསུམ་ནི་མངོན་སུམ་པའོ། །
གཉིས་པ་སྨོན་ལམ་འདི་ལ་མོས་པའི་ཕན་ཡོན་བསྡུས་ཏེ་བསྟན་པ་ལ་གཉིས་ཏེ།
དེའི་རྣམ་སྨིན་གྱི་འབྲས་བུ་བསམ་གྱིས་མི་ཁྱབ་པ་དང་། རྒྱུ་མཐུན་དང་བྲལ་བའི་འབྲས་བུ་
ལ་ཐེ་ཚོམ་ཟ་མི་དགོས་པའོ། །དང་པོ་ནི། མཁྱེན་ནོ། །གང་གིས་ན། གཞན་གྱིས་བསམ་
པར་མི་ནུས་པས་སངས་རྒྱས་ཁོ་ནས་སོ། །གང་ན་རྣམ་པར་སྨིན་པ་ཞེས་བྱ་བ་ནི། སྤྱིར་རྒྱུ་
གཅིག་ལ་འབྲས་བུ་མང་པོ་འབྱུང་བའི་མིང་ཡིན་ལ། བྱེ་བྲག་ཏུ་མངོན་མཐོའི་ཡོན་ཏན་གོང་
དུ་བཤད་ཟིན་པ་དེ་དག་གོ། །གང་གི་རྣམ་སྨིན་ཡིན་ཞེ་ན། སྨོན་ལམ་འདི་ཐོས་ནས་དད་
མོས་དང་ལྡན་པ་གང་ཡང་བཟང་པོ་སྤྱོད་པའི་སྨོན་ལམ་འདི་འཆང་བ་ཞེས་བྱ་བ་ནི་འཛིན་
པའི་མིང་གི་རྣམ་གྲངས་ཡིན་ལ། དེ་ཡང་ཚིག་མ་བརྗེད་པར་བློ་ལ་འཛིན་པའོ། །སྟོན་པ་ནི།
དེའི་དོན་ཚུལ་བཞིན་དུ་གཞན་ལ་སྟོན་པའོ། །ཀློག་པ་ནི། གླེགས་བམ་དུ་བྲིས་པ་ལ་མིག་
གིས་བལྟས་ནས། ངག་ཏུ་ཀློག་པར་བྱེད་པ་སྟེ། དེ་དག་གང་རུང་བ་ཡིས་ཐོབ་པའི་བསོད་
ནམས་དེ་ཡིས་སོ། །
ལ45ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ནི། མ་བྱེད་ཅིག་གང་ན། སོམ་ཉི་སྟེ་ཐེ་ཚོམ་མོ། ། གང་ལ་མི་བྱེད་ཅེ་ན།
སྨོན་ལམ་འདི་འཛིན་པ་སོགས་གསུམ་ལས་བྱུང་བའི་བསོད་ནམས་ཀྱིས་བྱང་ཆུབ་མཆོག་
སྟེ་རྫོགས་པའི་སངས་རྒྱས་ལའོ། །འདི་ལའང་། རྒྱུ་མཐུན་གྱི་འབྲས་བུ་ཡེ་ཤེས་ཀྱི་ཆ་དང་།
བྲལ་བའི་འབྲས་བུ་སྤངས་པའི་ཆ་གཉིས་སོ། །དེ་དག་གིས་ནི། བཟང་པོ་སྤྱོད་པའི་སྨོན་
ལམ་འདི་ཐོས་ནས། དད་ཅིང་མོས་པའི་ཕན་ཡོན་རྣམས་བཤད་ཟིན་ཏོ།། །།
གཉིས་པ་སྨོན་ལམ་འདི་ཁ་བཏོན་དུ་བྱས་པའི་དགེ་བ་བསྔོ་བ་དང་། གཞན་གྱིས་
བཏབ་པའི་སྨོན་ལམ་རྫོགས་པར་བསྔོ་བའོ། །དང་པོ་ལ་གཉིས་ཏེ། མཐར་ཐུག་ཚོགས་
རྫོགས་པར་བསྔོ་བ་དང་། གནས་སྐབས་བདེ་བ་ཅན་དུ་སྐྱེས་ནས། སྤྲུལ་པས་སེམས་ཅན་
གྱི་དོན་བྱེད་པར་སྨོན་པའོ། །དང་པོ་ལ་གཉིས་ཏེ། བྱང་ཆུབ་སེམས་དཔའ་གཞོན་ནུའི་ས་
པའི་བསྔོ་བས་བསོད་ནམས་ཀྱི་ཚོགས་རྫོགས་པར་བསྔོ་བ་དང་། འདོད་ཆེན་པའི་བསྔོ་
བས་ཡེ་ཤེས་ཀྱི་ཚོགས་རྫོགས་པར་བསྔོ་བའོ། །དང་པོ་ནི། རབ་ཏུ་བསྔོ་བའོ། །གང་ན།
བདག་གིས་བཟང་པོ་སྤྱོད་པའི་སྨོན་ལམ་ཚིག་ཙམ་དུ་བཏོན་པའི་དགེ་བ་འདི་དག་ཐམས་ཅད་
དོ། །ཇི་ལྟར་ཞེ་ན། འཇམ་དཔལ་དཔའ་བོ་ཇི་ལྟར་མཁྱེན་ནས་བསྔོ་བར་མཛད་པ་དེ་བཞིན་
དང་། ཀུན་ཏུ་བཟང་པོ་དེ་ཡང་དགེ་བའི་རྩ་བ་བསྔོ་བའི་ཚུལ་མཁྱེན་ནས་ཇི་ལྟར་བསྔོ་བར་
མཛད་པ་དེ་བཞིན་དུ། བདག་ཀྱང་བྱང་སེམས་ཆེན་པོ་དེ་དག་ཀུན་གྱི་རྗེས་སུ་སློབ་ཅིང་
བསྔོ་བར་བྱེད་དོ། །ཅིའི་ཕྱིར་འཇམ་དཔལ་དཔའ་བོ་ཞེས་བྱ་ཞེ་ན། ཤེས་རབ་ཀྱི་རལ་གྲི་དྲི་
མ་མེད་པའི་རྣོ་ངར་ཅན་དེ་བརྡར་བས་དངོས་པོར་མངོན་པར་ཞེན་པའི་དགྲའི་ཚོགས་
ཐམས་ཅད་བཅོམ་པའི་ཕྱིར། ཞེས་ཤཱཀྱ་བཤེས་གཉེན་གྱིས་བཤད་དོ། །
གཉིས་པ་ནི། བདག་གིས་སྨོན་ལམ་འདི་བཏབ་པའི་དགེ་བའི་རྩ་བ་འདི་ཀུན་ཀྱང་།
བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། ། ཞེས་པ་སྟེ། འདིར་བཟང་པོ་ནི། ཡང་དག་
༤46ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
པར་རྫོགས་པའི་སངས་རྒྱས་ལ་བྱ་སྟེ། ཤཱཀྱ་བཤེས་གཉེན་གྱིས་མཛད་པའི་འགྲེལ་པའི་
ནང་གི་གཞུང་ལས། མཆོག་ཏུ་བཟང་པོ་སྤྱོད་ཕྱིར་བསྔོ་བར་བགྱི། ཞེས་གསུངས་སོ། །ཚུལ་
ཇི་ལྟར་དུ་བསྔོ་བ་ནི། དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་
ལ་མཆོག་ཏུ་བསྔགས་པའི་བསྔོ་བ་དེས་སོ། །དེ་ཡང་འཁོར་གསུམ་མི་དམིགས་པར་རྟོགས་
པའི་ཤེས་རབ་ཀྱིས་བསྔོ་བ་ལ་བྱ་བ་ཡིན། ཡུམ་གྱི་རྒྱན་ལས། ཡོངས་སུ་བསྔོ་བ་ཁྱད་པར་
ཅན། །དེ་ཡི་བྱེད་པ་མཆོག་ཡིན་ཏེ། །དེ་ནི་དམིགས་མེད་རྣམ་པ་ཅན། །ཞེས་པ་ལྟར་རོ། །
འཇམ་དཔལ་དཔའ་བོ་ཞེས་སོགས་ཤོ་ལོ་ཀ་གཉིས་པོ་འདིའི་ནང་དུ་བྱང་ཆུབ་སེམས་
དཔའི་སྨོན་ལམ་ཐམས་ཅད་འདུས་པའི་རྒྱུ་མཚན་གྱིས་བསྔོ་བ་བླ་ན་མེད་པར་བཤད་དོ། །
འཇམ་དཔལ་དང་ཀུན་ཏུ་བཟང་པོས་མཁྱེན་པའི་བསྔོ་བ་དང་། རྒྱལ་བས་མཆོག་ཏུ་
བསྔགས་པའི་བསྔོ་བ་དེ་གཉིས་ཀྱི་ཁྱད་པར་ཅི་ཞེ་ན། སྔ་མ་ནི། འཇམ་དཔལ་དང་། ཀུན་
བཟང་ལྟ་བུ། བྱང་ཆུབ་སེམས་དཔའི་སྤྱོད་པ་ཁོ་ན་སློབ་པར་བྱེད་ཀྱི། ཡེ་ཤེས་ཀྱིས་ཤེས་
བྱའི་སྒྲིབ་པ་ཆེད་དུ་གཉེར་ནས་མི་སྤོང་བ་གཞོན་ནུའི་ས་པ་དེ་དག་གི་བསྔོ་བ་ཡིན་ལ། ཕྱི་
མ་ནི་མི་དམིགས་པའི་ཤེས་རབ་ཀྱིས་དེ་ཆེད་དུ་གཉེར་ནས་སྤོང་བ་བྱང་སེམས་འདོད་ཆེན་
པ་དག་གི་བསྔོ་བའི་དབང་དུ་བྱས་པའོ། །
གཉིས་པ་ལ་གཉིས་ཏེ། འཆི་ཁར་སྒྲིབ་པ་རྣམས་བསྲབས་ནས་སྣང་བ་མཐའ་ཡས་
མཐོང་བར་སྨོན་པ་དང་། ཕྱི་མར་བདེ་བ་ཅན་དུ་སྐྱེ་བར་སྨོན་པའོ། །དང་པོ་ནི། སྨོན་ལམ་
འདེབས་པ་པོ་དག་ནི་ནམ་འཆི་བའི་དུས་བྱེད་པར་གྱུར་པ་ན། ལས་དང་། ཉོན་མོངས་པ་
དང༌། རྣམ་སྨིན་གྱི་སྒྲིབ་པ་དག་ནི་ཕྱིར་ཏེ། རྒྱང་རིང་དུ་བསལ་ཏེ་སྣང་བ་མཐའ་ཡས་རྒྱལ་
བ་འོད་དཔག་ཏུ་མེད་པ་དེ་ནི་མངོན་སུམ་དུ་མཐོང་བར་བྱས་ནས། ཕྱི་མ་བདེ་བ་ཅན་གྱི་
ཞིང་དེར་རབ་ཏུ་འགྲོ་བར་བགྱིའོ། །
~47ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ལ་བཞི་སྟེ། དེར་སྐྱེས་ནས་སྨོན་ལམ་རྫོགས་པར་བསྔོ་བ། དེ་སེམས་ཅན་
གྱི་དོན་བྱེད་པར་བསྔོ་བ། དེར་སྐྱེས་ནས་སྣང་བ་མཐའ་ཡས་ལས་ལུང་བསྟན་ཐོབ་པར་
བསྔོ་བ། དེ་ནས་སྤྲུལ་པས་ཕྱོགས་བཅུར་འགྲོ་དོན་བྱེད་པར་བསྔོ་བའོ། །དང་པོ་ནི། འོ་ན་
དེར་སྐྱེ་བ་བླངས་ནས་ཅི་ཞིག་བྱ་ཞེ་ན། དེར་སོང་ནས་ནི་དེས་བཏབ་པའི་སྨོན་ལམ་དེ་དག་
ཀྱང་ཐམས་ཅད་མ་ལུས་མངོན་དུ་གྱུར་པར་ཤོག་ཅིག །གཉིས་པ་ནི། ཕན་པར་བགྱིའོ། །
གང་ལ་ན། སེམས་ཅན་ཐམས་ཅད་ལའོ། །ཇི་ཙམ་གྱི་བར་དུ་ཞེ་ན། འཇིག་རྟེན་ཇི་སྲིད་
གནས་ཀྱི་བར་དུའོ། །ཚུལ་ཇི་ལྟར་ཞེ་ན། སེམས་ཅན་དེ་དག་མ་ལུས་པའི་འདོད་པ་བདག་
གིས་ཡོངས་སུ་བསྐང་བའི་ཚུལ་གྱིའོ། །གསུམ་པ་ནི། །བདེ་བ་ཅན་དེར་ལུང་བསྟན་པ་ཡང་
ཐོབ་པར་ཤོག་ཅིག །གང་གིས་ན་བདག་གིས་སོ། །བྱེད་པ་པོ་གང་གིས་ན་སྣང་བ་མཐའ་ཡས་
རྒྱལ་བས་སོ། །ཚུལ་ཇི་ལྟར་དུ་ཞེ་ན། རྒྱལ་བ་དེའི་མངོན་སུམ་དུའོ། ། གནས་གང་ཞེ་ན། རྒྱལ་
བའི་དཀྱིལ་འཁོར་བཟང་ཞིང་དགའ་བ་དེར་རོ། །སྐྱེ་གནས་བཞི་ལས་ཇི་ལྟ་བུ་ཞིག་ཏུ་སྐྱེས་
པ་དེའི་ཚེ་ཞེ་ན། པདྨོ་དམ་པ་ཤིན་ཏུ་མཛེས་པ་ལས་རྫུས་ཏེ་སྐྱེས་པ་དེའི་ཚེའོ།
བཞི་པ་ནི། འོ་ན་སྐྱེ་གནས་དེར་སྐྱེས་ནས། རྒྱལ་བ་དེའི་དྲུང་དུ་རྟག་པར་གནས་
སམ་ཞེ་ན། ཞིང་དེ་དང་སྐྱེ་གནས་དེར་ནི་བཟང་པོ་སྤྱོད་པའི་སྨོན་ལམ་འདེབས་པ་པོ་
བདག་གི་ཞིང་འདི་ཞེས་བྱ་བར་སངས་རྒྱས་འདི་ཞེས་བྱ་བར་འགྱུར་ཞེས་ལུང་བསྟན་པ་
རབ་ཏུ་ཐོབ་ནས། ཕྱོགས་བཅུའི་ཞིང་རབ་འབྱམས་རྣམས་སུ་སོང་ནས་སེམས་ཅན་རྣམས་
ལ་ཕན་པ་མང་པོ་བགྱིའོ། །ལུས་གཅིག་གིས་ཐམས་ཅད་དུ་འགྲོའམ་ཞེ་ན། སྤྲུལ་པ་མང་པོ་
བྱེ་བ་ཕྲག་བརྒྱ་ཡིས་སོ། །གང་གིས་མཐུ་ཡིས་ཤེ་ན། བློ་ཤེས་རབ་ཀྱི་སྟོབས་ཀྱིས་ཏེ། ཤེས་
རབ་ཀྱིས་ཕ་རོལ་ཏུ་ཕྱིན་པའི་མཐུ་ལས་སོ། །ཤཱཀྱ་བཤེས་གཉེན་གྱི་འགྲེལ་པར། རྒྱལ་
བའི་དཀྱིལ་འཁོར་སོགས་ཤོ་ལོ་ཀ་གཉིས་པོ་འདི། རབ་ཏུ་འགྲོ་ཞེས་པ་དང་། དེར་སོང་
~48ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ནས་ནི་ཞེས་པའི་བར་དུ་འབྱུང་བ་དེ་ནི། གོ་རིམ་ཤིན་ཏུ་འགྲིག་པ་ཡིན་ལ། དེའི་ལྟར་ན།
དེར་སོང་ཞེས་པ། ཕྱོགས་བཅུའི་ཞིང་ཁམས་དེར་སོང་བ་ལ་འཆད་དོ། །འཆད་ལུགས་དེ་
ལྟ་ན། གཉིས་པ་བདེ་བ་ཅན་དུ་སྐྱེ་བར་སྨོན་པ་ལ་བཞི་སྟེ། དེར་སྐྱེས་ནས་འོད་དཔག་མེད་
ལས་ལུང་བསྟན་ཐོབ་པར་སྨོན་པ། དེ་ཐོབ་ནས་སྤྲུལ་པས་ཕྱོགས་བཅུར་སེམས་ཅན་གྱི་དོན་དུ་
འགྲོ་བ་སྨོན་པ། དེར་སོང་ནས་གོང་དུ་བཏབ་པའི་སྨོན་ལམ་ཐམས་ཅད་རྫོགས་པར་སྨོན་པ།
དེ་རྫོགས་ནས་འཁོར་བ་མ་སྟོངས་ཀྱི་བར་དུ་སེམས་ཅན་གྱི་དོན་བྱེད་པར་སྨོན་པའོ། །ཞེས་
པ་མཚམས་དེ་ལྟར་དུ་བཅད་པར་བྱའོ། །མདོ་སྡེའི་ནང་ནི། སེམས་ཅན་རྣམས་ལ་ཕན་པ་
མང་པོ་བགྱི་ཞེས་པ་དེ་ཡན་ཆད་ལས་མི་བཞུགས་ལ། རྒྱ་གར་གྱི་མཁན་པོ་དག་གིས་
བཀྲལ་བའི་གཞུང་ན། བཟང་པོ་སྤྱོད་པའི་སྨོན་ལམ་བཏོན་པ་ཡིས། །ཞེས་སོགས་ཤོ་ལོ་ཀ་
གཉིས་འབྱུང་བ་ལྟར་ན། འདི་ལྟར་འཆད་དེ།
གཉིས་པ་གཞན་གྱིས་བཏབ་པའི་སྨོན་ལམ་རྫོགས་པར་བསྔོ་བ་ལ་གཉིས་ཏེ།
སེམས་ཅན་གཞན་གྱིས་བཟང་པོ་སྤྱོད་པའི་སྨོན་ལམ་རྫོགས་པར་བསྔོ་བ་དང་། བྱང་ཆུབ་
སྤྱོད་པའི་སྨོན་ལམ་རྫོགས་པར་བསྔོ་བའོ། །དང་པོ་ནི། འབྱོར་བར་ཤོག །གང་ན་འགྲོ་བ་
གཞན་རྣམས་ཀྱི་བཟང་པོ་སྤྱོད་པའི་སྨོན་ལམ་དགེ་བ་སྟེ་ཁ་ན་མ་ཐོ་བ་མེད་པ་ཐམས་ཅད་
དོ། །དུས་ནི་སྐད་ཅིག་མ་གཅིག་ཏུ་ཡང་ངོ་། །གཅིག་གིས་ཞེས་བྱེད་པ་པོའི་ཚིག་འབྱུང་བ་
ནི་སྐབས་ཀྱི་དོན་དང་མི་འབྱོར་བས་འགྱུར་ལེགས་པ་མ་ཡིན་ནོ། །རྒྱུ་གང་གིས་ཞེ་ན།
བཟང་པོ་སྤྱོད་པའི་སྨོན་ལམ་བཏོན་པ་ཡིས། །དགེ་བ་ཅུང་ཟད་བདག་གིས་ཅི་བསགས་པ་
དེའི་ནིའོ། །གཉིས་པ་ནི། འོད་དཔག་མེད་པའི་གནས་རབ་ཐོབ་པར་ཤོག་ཅིག །གང་གིས་
ན། འགྲོ་བ་སྡུག་བསྔལ་ཆུ་བོར་བྱིང་བ་རྣམས་སོ། །རྒྱུ་གང་གིས་ཤེ་ན། གང་ཡང་བཟང་པོ་
སྤྱོད་པ་འདི་བསྔོས་པས། །བསོད་ནམས་མཐའ་ཡས་དམ་པ་གང་ཐོབ་པ་དེས་སོ། །འདིར་
~49



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འོད་དཔག་མེད་པའི་གནས་ཞེས་པ་དེའི་ཞིང་ཁམས་ལ་འཆད་པ་ནི་གོང་མ་དག་དང་
བཟློས་པས་རྒྱལ་བ་དེའི་གོ་འཕང་ཐོབ་པར་སྨོན་པ་ལ་བཤད་ན་ལེགས་པ་ཡིན་ནོ། །སྨོན་
ལམ་རྒྱལ་པོ་ཞེས་སོགས་ཀྱི་ཤོ་ལོ་ཀ་གཅིག་ནི། བོད་ཀྱིས་སྦྱར་བ་ཡིན་ཞིང་། གོ་བར་སླ་
བས་འགྲེལ་པ་མ་བྱས་སོ། །དེ་ལྟར་ཚིག་དོན་རྒྱས་པར་བཤད་ཟིན་ནས། བསྡུས་དོན་གྱི་
མཚམས་གཅོད་ཚུལ་མི་འདྲ་བ་དག་གི་ཁྱད་པར་བཤད་ན་འདི་ཡིན་ཏེ། སྔར་ཚིག་དོན་
འཆད་པའི་ཐོག་མར་བཤད་པའི་བསྡུས་དོན་དེ་བཞིན་སློབ་དཔོན་ཀླུ་སྒྲུབ་དང༌། སློབ་
དཔོན་དབྱིག་གཉེན་ཟེར་བའང་གདའ་ཕྱོགས་ཀྱི་གླང་པོ་དང་། རྒྱན་བཟང་པོ་ལ་སོགས་
པར་འགྲེལ་མཛད་ཕལ་ཆེ་བ་དག་གི་འཆད་ལུགས་གཅིག་ཏུ་སྣང་བ་དེ་བཀོད་པ་ཡིན་ལ།
ཚིག་དོན་དཀྱུས་ལ་འཆད་པ་ན། དགེ་རྩ་སོགས་པ། སྨོན་ལམ་འདེབས་པ། བཏབ་པའི་
ཕན་ཡོན། བཏབ་པའི་དགེ་བ་བསྔོ་བ་སྟེ། བཞིར་བསྡུས་ནས། གཉིས་པ་ལ། བྱང་ཆུབ་ཏུ་
སེམས་བསྐྱེད་ནས་རྫོགས་སྨིན་སྦྱང་གསུམ་བྱ་བ། དེ་ནས་སངས་རྒྱས་ཀྱི་ཡོན་ཏན་མངོན་
དུ་བྱེད་པར་སྨོན་པ་དང་གཉིས་སུ་བསྡུད་ཅིང་། དང་པོ་ལ། སེམས་དང་པོ་བསྐྱེད་པའི་བྱང་
སེམས་ཀྱིས་སེམས་བསྐྱེད་ནས་དེ་མི་ཉམས་པར་བྱ་བ་དང་། སྤྱོད་པ་ལ་ཞུགས་པའི་བྱང་
ཆུབ་སེམས་དཔས་འཁོར་བར་སྐྱེ་བ་བླངས་ནས་སེམས་ཅན་སྨིན་པར་བྱ་བ་དང༌། ཕྱིར་མི་
ལྡོག་པའི་བྱང་ཆུབ་སེམས་དཔས་སྨོན་ལམ་རྫོགས་པར་བྱ་བ་དང་། ཞར་ལ་ཀུན་ཏུ་བཟང་
པོ་དང་། འཇམ་དཔལ་ལྟར་དུས་རྟག་ཏུ་གཞོན་ནུའི་ས་པར་སྨོན་པ་རྣམས་སུ་བསྡུས་ནས་
འཆད་པ་ནི་ཁོ་བོའི་རྣམ་པར་རྟོག་པས་བརྟགས་ནས་སྦྱར་བ་ཡིན་ལ། རྣལ་འབྱོར་རྒྱུད་ཀྱི་
འགྲེལ་མཛད་དང་། ཤཱཀྱ་བཤེས་གཉེན་གྱིས་མཛད་པའི་འགྲེལ་པ་ལས་འདི་ལྟར་འབྱུང་
སྟེ། སྨོན་ལམ་འདི་ནི་དོན་གསུམ་དུ་བསྟན་ཏེ། རྟེན་གྱི་གང་ཟག་ཐབས་དང་བཅས་པ།
བསྒོམ་ཚུལ་ཕན་ཡོན་དང་བཅས་པ། ཁ་བཏོན་དུ་བཏོན་པ་ཙམ་གྱི་ཕན་ཡོན་ནོ། །དང་པོ་
~50ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
ལ། ཐབས་དང་། རྟེན་གྱི་གང་ཟག་གོ། །དང་པོ་ལ། དགེ་རྩ་སོགས་པ་དང་། ཆུད་མི་ཟ་
བར་བྱེད་པའོ། །དང་པོ་ནི། ཇི་སྙེད་སུ་དག་ནས། བསྐོར་བར་བསྐུལ་གྱི་བར་རོ། །གཉིས་
པ་ལ་བསྔོ་བ་དང་། སྨོན་ལམ་མོ། །དང་པོ་ནི། ཕྱག་འཚལ་བ་དང་སོགས་ཤོ་ལོ་ཀ་གཅིག་
གོ། །གཉིས་པ་ནི། ཕྱིར་བསྔོའོ་ཞེས་དང་། འདས་པའི་སངས་རྒྱས་ཞེས་བའི་བར་དེར་འདི་
ལྟར་འབྱུང་སྟེ། རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་རབ་ཏུ་སྟོན་པར་
བྱེད། །ཡེ་ཤེས་སྤྱོད་པ་རྣམ་པར་དག་བྱེད་ཅིང་། ། བྱང་ཆུབ་སྤྱོད་པ་ཡོངས་སུ་རྫོགས་པར་
བྱེད། །ཅེས་འབྱུང་ངོ༌། །
འདིས་ནི་སྨོན་ལམ་ཐམས་ཅད་ཀྱི་དོན་བསྡུས་ལ། དེ་ཡང་རྐང་པ་དང་པོས་ནི། སྨོན་
ལམ་རང་གི་ངོ་བོ་བསྟན། རྐང་པ་གཉིས་པས་ནི། མོས་པས་སྤྱོད་པའི་ས་བསྟན། རྐང་པ་
གསུམ་པས་ནི་ས་བཅུའི་གནས་སྐབས་བསྟན། རྐང་པ་བཞི་པས་ནི། ཀུན་ཏུ་འོད་ཀྱི་ས་
བསྟན། ཡེ་ཤེས་སྤྱོད་པ་དང་། བྱང་ཆུབ་སྤྱོད་པའི་ཁྱད་པར་ནི། ས་བཅུའི་སྤྱོད་པ་དང་།
སངས་རྒྱས་ཀྱི་སའི་སྤྱོད་པ་ལ་བྱའོ། །
གཉིས་པ་རྟེན་གྱི་གང་ཟག་ལ། མོས་པས་སྤྱོད་པའི་ས་དང་། ལྷག་བསམ་དག་པའི་
ས་པའོ། །དང་པོ་ནི། འདས་པའི་སངས་རྒྱས་རྣམས་དང་། ཞེས་སོགས་ཚིགས་སུ་བཅད་པ་
གསུམ་གྱིས་ནི། བྱང་ཆུབ་ཏུ་སེམས་བསྐྱེད་ཕྱི་མ་ལ་རྒྱུ་དང་འབྲས་བུ་བསྡུས་པ་གཉིས་
རྣམས་ནི། གང་ཡང་ཕྱོགས་བཅུའི་ཞེས་སོགས་ཚིགས་སུ་བཅད་པ་བརྒྱད་ཀྱིས་སྟོན་ནོ། །
གསུམ་པ་སྨོན་ལམ་འདི་ཁ་བཏོན་དུ་བྱས་པའི་ཕན་ཡོན་ལ། བྱང་ཆུབ་སེམས་
དཔའི་རྗེས་སུ་སློབ་པར་བསྔོ་བ་དང་། དེ་བཞིན་གཤེགས་པའི་རྗེས་སུ་སློབ་པར་བསྔོ་བ་
དང༌། ཕ་རོལ་ཏུ་ཕྱིན་པ་རྫོགས་པ་དང་། མཐུན་པའི་ཡོངས་སུ་བཟུང་བར་བསྔོ་བ་དང་།
འཇིག་རྟེན་གནས་ཀྱི་བར་དུ་སེམས་ཅན་གྱི་དོན་བྱ་བར་བསྔོ་བ་དང་བཞི་ནི། གོ་རིམ་
༤51ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་དུ། འཇམ་དཔལ་དཔའ་བོས་སོགས་ཚིགས་སུ་བཅད་པ་གཅིག་དང་། དུས་གསུམ་
གཤེགས་པའི་ཞེས་སོགས་གཅིག་དང་། བདག་ནི་འཆི་བའི་ཞེས་སོགས་གཅིག་དང་། དེར་
སོང་ནས་ནི་ཞེས་སོགས་ཚིགས་སུ་བཅད་པ་གཅིག་རྣམས་ཀྱིས་སྟོན། དེ་ནས་བཟང་པོ་
སྤྱོད་པའི་སྨོན་ལམ་བཏོན་པ་ཡིས། །ཞེས་སོགས་ཚིགས་སུ་བཅད་པ་གཅིག་གིས་ནི།
བཏོན་པའི་དགེ་བ་ཡོངས་སུ་བསྔོ་བ་བསྟན་ཏོ། །གང་ཡང་བཟང་པོ་སྤྱོད་པ་འདི་བསྔོ་པས། །
ཞེས་སོགས་ཚིགས་སུ་བཅད་པ་གཅིག་གིས་ནི། སྒོམ་པ་དང་བཏོན་པའི་ཕན་ཡོན་གཉིས་
ཀ་བསྟན་ཏོ། །རྒྱལ་བའི་དཀྱིལ་འཁོར་སོགས་རྐང་པ་གཉིས་ཀྱིས་ནི། བདག་པོའི་འབྲས་
བུ་བདེ་བ་ཅན་དུ་སྐྱེ་བ་དང་། རྒྱུ་མཐུན་གྱི་འབྲས་བུ་སེམས་ཅན་གྱི་དོན་བྱེད་པ་གཉིས་
བསྟན་ནོ། ། དེ་ལྟར་ན་ཚིགས་སུ་བཅད་པ་དྲུག་ཅུ་རྩ་གཅིག་གི་བདག་ཉིད་ཅན་གྱི་སྨོན་
ལམ་གྱི་རྒྱལ་པོ་འདིའི་རྣམ་བཤད་ཡོངས་སུ་རྫོགས་པར་གྲུབ་པའོ། །
ཀུན་ཏུ་བཟང་པོའི་སྨོན་ལམ་རྒྱ་མཚོ་ལས། །རྣམ་དཔྱོད་ཧུབ་ཀྱིས་ཕྱུང་ནས་གཞན་
ཕན་གྱི། །དཔག་བསམ་ཡོངས་འདུའི་ཕྲག་པར་གང་བྱིན་པས། །འགྲོ་ཀུན་ཉེར་འཚོའི་བདུད་
རྩིར་འདི་གྱུར་ཅིག གང་འདི་ཕྱག་མཁར་རྩེ་མོ་ཡི། །བསོད་ནམས་ཕོ་བྲང་ཉམས་དགའ་
བའི། །དཔག་བསམ་ལྗོན་པའི་གྲིབ་བསིལ་ལ། །བསྟི་གནས་བགྱིད་པ་གང་གིས་སྦྱར། །
དགེ་དེས་ས་སྐྱོང་བློན་པོར་བཅས། །ཕ་རོལ་ཉེར་འཚེ་མེད་པ་དང་། །སྲིད་ཞིའི་འབྱོར་པས་
གང་བ་དང་། །དབུ་རྨོག་གོང་ནས་གོང་བཙན་ཤོག །
ཅེས་ཤིན་ཏུ་རྒྱས་པ་ཆེན་པོའི་སྡེ་སྣོད་དང་སངས་རྒྱས་ཕལ་པོ་ཆེའི་ནང་ནས་ཕྱུང་བ།
འཕགས་པ་ཀུན་ཏུ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་ཞེས་བྱ་བའི་རྒྱ་ཆེར་འགྲེལ་པ།
དད་པ་རྒྱ་མཚོའི་འཇུག་ངོགས་ཞེས་བྱ་བ་འདི་ནི། མི་དབང་ས་སྐྱོང་ཆེན་པོ་ནམ་མཁའ་
རྒྱལ་མཚན་དཔལ་བཟང་པོའི་གསུང་གིས་ཉེ་བར་བསྐུལ་བའི་ངོར་བགྱིས་ནས། དབུ་རུ་
52ལ



འཕགས་པ་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་བཤད་པ་དད་པ་རྒྱ་མཚོའི་འཇུག་ངོགས།
བྱང་ཕྱོགས་ཀྱི་རྒྱུད་དུ་བྱུང་བ་ཐོས་པ་འཛིན་པའི་དགེ་སློང་། དཔལ་ཤཱཀྱ་མཆོག་ལྡན་དྲི་
མེད་ལེགས་པའི་བློས། རྣམ་འཕྱང་ཞེས་པ་ས་ཕོ་ཁྱིའི་ལོ། གྲོ་བཞིན་ཅན་གྱི་ཡར་ཚེས་
བརྒྱད་ལ། ཕན་ཡུལ་རིག་པའི་འབྱུང་གནས་ཀྱི་སའི་ཐིག་ལེ། ཆོས་འཁོར་རྩེ་མོའི་གཙུག་
ལག་ཁང་དུ་ཉེ་བར་སྦྱར་བའི་ཡི་གེ་པ་ནི། བཤེས་གཉེན་ཆོས་ཀྱི་རྒྱལ་མཚན་ནོ། །
53ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་
འགྲེལ་པ་འཕགས་མཆོག་རྣམས་ཀྱི་གསང་བའི་
མཛོད་ཅེས་བྱ་བ་བཞུགས་སོ། །
རྗེ་བཙུན་ཏཱ་ར་ནཱ་ཐ།
ཨོཾ་སྭཱ་སྟི། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་རྒྱ་ཆེར་འགྲེལ་པ་
འཕགས་མཆོག་རྣམས་ཀྱི་གསང་བའི་མཛོད་ཅེས་བྱ་བ། དེ་བཞིན་གཤེགས་པ་དང་
འཕགས་པ་ཀུན་ཏུ་བཟང་པོ་ལ་ཕྱག་འཚལ་ལོ། །འཕགས་པ་བཟང་པོ་སྤྱོད་པའི་སྨོན་ལམ་
གྱི་རྒྱལ་པོའི་དོན་ཅུང་ཟད་བཤད་པར་བྱ་སྟེ།
དེ་ལ་འདི་ནི་བྱང་ཆུབ་སེམས་དཔའི་སྨོན་ལམ་ཐམས་ཅད་ཡོངས་སུ་འདུས་པ་སྨོན་
ལམ་གྱི་མདོ་ཆེན་པོ་ཡིན་པའི་ཕྱིར། ཚིགས་བཅད་འདི་ཉིད་ལོགས་སུ་ཕྱུང་བ་མདོ་སྡེ་རང་
རྐང་ཚུགས་པ་ཞིག་ཏུ་ཡང་འགྱུར་ལ། སྤྱིར་ནི་འཕགས་པ་སངས་རྒྱས་ཕལ་པོ་ཆེ་ལས།
འཕགས་པ་སྡོང་པོས་བརྒྱན་པའམ། འཕགས་པ་སྡོང་པོ་བཀོད་པའི་མདོ་ཞེས་བྱ་བ། བྱང་
ཆུབ་སེམས་དཔའི་སྤྱོད་པ་རབ་འབྱམས་མཐའ་ཡས་སྟོན་པ་ཞིག་སྟེ། དམ་ཚིག་གསུམ་
བཀོད་ཀྱི་རྟོག་པ་ལས། ཐེག་པ་ཆེན་པོའི་མདོ་སྡེ་མཆོག་ཏུ་བསྔགས་སོ། །མདོ་སྡེ་དེ་ཉིད་
མ54



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཀྱི་མཇུག་གི་ཆ་ལ་གནས་པ་ལས་སྨོན་ལམ་འདི་བྱུང་བའོ། །ལོགས་སུ་བཞུགས་པ་ལ་མདོ་
སྡེ་རང་རྐང་ཚུགས་པར་འགྱུར་བ་དང་། ཚིག་དེ་ཉིད་མདོ་སྡེ་རྒྱས་པ་གཞན་གྱི་ནང་ན་ཡོད་
པ་ཡང་མི་འགལ་ཏེ། འཕགས་པ་ཚིགས་བཅད་གཅིག་པ་དང་། འཕགས་པ་རྟེན་འབྲེལ་
སྙིང་པོ་དང་། ཤེར་ཕྱིན་བརྒྱ་ལྔ་བཅུ་པ་དང་། སྒོ་ཉེར་ལྔ་པ་ལ་སོགས་པ། མདོ་རྒྱུད་དུ་མར་
སྣང་བ་བཞིན། དེ་ཡང་སྤྱིར་སྡོང་པོ་བཀོད་པ་ཡོངས་རྫོགས་ཀྱི་དབང་དུ་བྱས་ན་ནི་འབྱམ་
ཀླས་པ་ཞིག་ཡོད་པ་ལས། དེང་སང་འཛམ་བུའི་གླིང་དུ་སྤྱོད་པ་འདི་ནི། ནོར་བཟང་གིས་
དགེ་བའི་གཤེས་གཉེན་བསྟེན་ཚུལ་ཕྱོགས་གཅིག་པ་སྟེ། འོན་ཀྱང་འདི་ཁོ་ནའི་དོན་ཙམ་
ཡང་གཞལ་བར་དཀའོ། །དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དག་པའི་ས་
ལ་གནས་ངེས་པ་ཞིག་ཚོང་དཔོན་གྱི་ཁྱེའུའི་ཚུལ་བཟུང་བ། ནོར་བཟང་ཞེས་བྱ་བ་ཞིག་གིས།
འཕགས་པ་འཇམ་དཔལ་ནས་བྱམས་པའི་བར་གྱི་དགེ་བའི་བཤེས་གཉེན་བསྟེན་ཏེ། མཐར་
དཔག་ཚད་བརྒྱ་རྩ་བཅུའི་ཕ་རོལ་ནས་འཇམ་དཔལ་གྱིས་ཕྱག་བརྐྱང་བ། གྲོང་ཁྱེར་ཡིད་
བདེ་བ་མངོན་དུ་གྱུར་པོ་ཞེས་བྱ་བ་ན་ནོར་བཟང་ཡོད་པའི་སྤྱི་བོར་བཞག་སྟེ་ཆེད་དུ་བརྗོད་
པ་མཛད་དོ། །དེ་ནས་ཚོང་དཔོན་གྱི་བུ་ནོར་བཟང་ཡེ་ཤེས་ཀྱི་སྤྱོད་ཡུལ་མཐའ་ཡས་པ་ཐོབ་
པ། འཇམ་དཔལ་གྱི་བྱིན་རླབས་ཀྱིས་ཀུན་ཏུ་བཟང་པོ་སྤྱོད་པའི་དཀྱིལ་འཁོར་ལ་འཇུག་
ནུས་པར་བྱིན་གྱིས་བརླབས་ཤིང་། རྡོ་རྗེ་རིན་པོ་ཆེ་པདྨའི་གདན་ལ་བཞག་སྟེ། དེ་བཞིན་
གཤེགས་པ་རྣམ་པར་སྣང་མཛད་ཀྱི་སེང་གེའི་ཁྲི་ལ་མངོན་དུ་ཕྱོགས་པར་འདུག་གོ། །དེ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་ཀུན་ཏུ་བཟང་པོ་མཐོང་བར་
འགྱུར་བའི་ལྟས་ངོ་མཚར་མཐའ་ཡས་པ་བཅུ་ཚན་གཉིས་ནོར་བཟང་གིས་མཐོང་ངོ༌། །དེ་
ནས་འཕགས་པ་ཀུན་ཏུ་བཟང་པོ་ཉིད་མཐོང་ན་ཐམས་ཅད་མཁྱེན་པ་ཉིད་ཐོབ་པ་དང་འདྲ་
བར་སེམས་པ་ལས། སྐད་ཅིག་དེ་ཉིད་ལ་ཡེ་ཤེས་མཐའ་ཡས་པ་འཕེལ་བར་གྱུར་ཏེ།
~55



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཅོམ་ལྡན་འདས་རྣམ་པར་སྣང་མཛད་ཀྱང་མངོན་སུམ་དུ་མཐོང་། དེའི་སྤྱན་སྔ་ན་བྱང་
ཆུབ་སེམས་དཔའི་འཁོར་གྱི་དཀྱིལ་འཁོར་ཐམས་ཅད་ཀྱང་མཐོང་ངོ་། དེ་ནས་བྱང་ཆུབ་
སེམས་དཔའ་ཀུན་ཏུ་བཟང་པོ་དེ་བཞིན་གཤེགས་པ་ཐམས་ཅད་དང་མཉམ་པ་ཉིད་རྗེས་
སུ་ཐོབ་པ་དེ་ཡང་རིན་ཆེན་པདྨའི་ཁྲི་ལ་བཞུགས་པ་མཐོང་སྟེ། དེའི་བ་སྤུའི་ཁུང་བུ་རེ་རེ་
ནས་ཀྱང་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འོད་ཟེར་གྱི་སྤྲིན་
མང་པོ་ཐོན་ནས། ནམ་མཁའི་མཐས་གཏུགས་པ་སྣང་བར་བྱས་ཏེ། སེམས་ཅན་ཐམས་
ཅད་ཀྱི་སྡུག་བསྔལ་རབ་ཏུ་ཞི་བར་བྱེད་པ་ལ་སོགས་པ་རྣམ་པར་ཐར་པ་བསམ་གྱིས་མི་
ཁྱབ་པའི་ཆོ་འཕྲུལ་ཆེན་པོ་ཉི་ཤུ་ལྷག་ཅིག་མཐོང་ངོ༌། །དེ་ནས་ནོར་བཟང་ཡིད་དགའ་བ་
དང་བདེ་བ་སྐྱེས་ནས། འཕགས་པ་ཀུན་ཏུ་བཟང་པོའི་སྐུ་ལུས་ཀྱི་ཆ་ཤས་རྣམ་པར་ཕྱེ་ནས།
མཐར་བ་སྤུའི་ཁུང་བུ་གཅིག་ལ་ཡང་། དབུས་སུ་མི་མཇེད་འཇིག་རྟེན་གྱི་ཁམས་དང་
བཅས་པའི་ཕྱོགས་བཅུ་རབ་འབྱམས་མུ་མེད་པའི་འཇིག་རྟེན་གྱི་ཁམས་ཀྱི་བཀོད་པ་
མཐའ་དག་དང་དེ་དག་ཀྱང་། བསྐལ་པ་ཆགས་པ་དང་འཇིག་པའི་བར་གྱི་ཚུལ་རྣམས་མ་
ལུས་པ། གཟུགས་བརྙན་གྱི་ཚུལ་དུ་མཐོང་ངོ་། །སྐབས་འདི་ན་འདོད་པའི་ཁམས་ཀྱི་ཡུལ་
དང་བཅས། གཟུགས་ཀྱི་ཁམས་ཀྱི་ཡུལ་དང་བཅས། གཟུགས་མེད་པའི་ཁམས་ཀྱི་ཡུལ་
དང་བཅས། གཞི་དང་བཅས། རྟེན་དང་བཅས། དབྱིབས་དང་བཅས། ཞེས་འབྱུང་ཞིང་།
གཞན་ཡང་ཕལ་པོ་ཆེ་འདིར། གཟུགས་མེད་ཁམས་ལ་སྣོད་ཀྱི་འཇིག་རྟེན་ཡོད་པའི་
ཚིགས་ཡང་དང་ཡང་དུ་འབྱུང་བས། གཟུགས་མེད་ཅེས་པ་དམན་པ་ལ་དགག་པའི་སྒྲའོ། །
ཀུན་ཏུ་བཟང་པོ་དེའི་མཚན་བཟང་པོ་རེ་རེ་ལ་ཡང་སྔོན་གྱི་མཐའ་མུར་ཐུག་པའི་བར་གྱི་
འཇིག་རྟེན་གྱི་ཁམས་ཐམས་ཅད་དང༌། སངས་རྒྱས་རྣམས་དང་འཁོར་གྱི་དཀྱིལ་འཁོར་
ཡང་བསྟན། ཕྱི་མའི་མུ་མཐར་ཐུག་གི་བར་གྱི་ཡང་བསྟན། སངས་རྒྱས་རེ་རེའི་དྲུང་ན་ཀུན་
~56ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཏུ་བཟང་པོ་རེ་རེ་ཡང་འདུག །དེ་དག་གི་ལུས་རེ་རེ་ལ་ཡང་དུས་གསུམ་དུ་བྱུང་བའི་ཤེས་བྱ་
ཐམས་ཅད་ཀྱི་གཟུགས་བརྙན་ཡང་མངོན་པར་བསྟན་པར་མཐོང་། དེ་ནས་ཀུན་ཏུ་བཟང་
པོ་ཉིད་ཀྱིས་ད་ལྟ་རྣམ་པར་འཕྲུལ་པ་མཐའ་ཡས་པས་འགྲོ་བའི་དོན་སྤྱོད་ཚུལ་དང་།
སངས་རྒྱས་མཉེས་པར་བྱེད་ཚུལ། དེ་དག་གི་རྒྱུར་སྔོན་བྱང་ཆུབ་སེམས་དཔའི་སྤྱོད་པ་
མཐའ་ཡས་པ་སྤྱད་ཚུལ་གསུངས་ཏེ། སངས་རྒྱས་རྣམ་སྣང་གི་སྤྱན་སྔ་ན་བཞུགས་པའི་
ཀུན་ཏུ་བཟང་པོས་ཕྱག་བརྐྱང་སྟེ་ནོར་བཟང་གི་སྤྱི་བོར་བཞག་པའི་ཚེ། ཕྱོགས་བཅུ་མཐའ་
ཡས་པའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་ན་
བཞུགས་པའི། སངས་རྒྱས་རེ་རེའི་ཞབས་འབྲིང་ན་ཡང་ཀུན་ཏུ་བཟང་པོ་རེ་རེ་བཞུགས་
པའི་ཕྱག་གཡས་པའང་། ནོར་བཟང་གི་སྤྱི་བོར་བཞག་པར་གྱུར་ཅིང་། ཆོས་ཀྱི་སྒོ་མང་པོ་
སྣ་ཚོགས་ལ་ཞུགས་པར་གྱུར་ཏོ། །
དེ་ནས་རྣམ་འཕྲུལ་དེ་ལ་བརྟེན་པའི་ཞུ་ལན་ཅུང་ཟད་མཛད་ནས། རྣམ་འཕྲུལ་དེ་ལྟ་
བུའི་རྒྱུ་སྤྱོད་པ་མཐའ་ཡས་པ་སྤྱད་ཚུལ་རྣམས་གསུངས་ཏེ། ངའི་ལུས་རྣམ་པར་དག་པ་ལ་
ལྟོས་ཤིག་གསུངས་ནས། ཀུན་ཏུ་བཟང་པོའི་བ་སྤུའི་ཁུང་བུ་རེ་རེར་ཡང་སངས་རྒྱས་ཀྱི་
ཞིང་རྒྱ་མཚོ་བརྗོད་དུ་མེད་པའི་ཡང་བརྗོད་དུ་མེད་པ། སངས་རྒྱས་ཀྱི་མཛད་པ་སྟོན་པ་ལ་
སོགས་པ་མཐའ་ཡས་པའང་མཐོང་། ཀུན་ཏུ་བཟང་པོའི་གདམས་ངག་དང་རྗེས་སུ་བསྟན་
པ་ཡང་ཐོས་ནས། དེའི་སྐུ་ལུས་ཀྱི་ཁོངས་སུ་གཏོགས་པའི་འཇིག་རྟེན་གྱི་ཁམས་ཐམས་
ཅད་དུ་ཞུགས་ནས། སེམས་ཅན་སྨིན་པར་བྱེད་པར་གྱུར་ལ། དེ་ནས་ནོར་བཟང་རང་ཉིད་
ཀྱིས་ཀྱང་རྣམ་པར་ཐར་བ་མཐའ་ཡས་པ་དེ་ཐོབ་ནས། དེ་ལྟ་བུ་སྟོན་པར་གྱུར་ཏོ། །
དེའི་རྗེས་སུ་འདི་སྐད་ཅེས། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
ཀུན་ཏུ་བཟང་པོས་བསྐལ་པ་དང༌། བསྐལ་པ་རྒྱ་མཚོ་འབྱམས་ཀླས་པ་དང་། འཇིག་རྟེན་
57



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྱི་ཁམས་གཅིག་ནས་གཅིག་ཏུ་བརྒྱུད་པ། སངས་རྒྱས་ཀྱི་ཞིང་བརྗོད་དུ་མེད་པའི་ཡང་
བརྗོད་དུ་མེད་པའི་རྡུལ་ཕྲ་རབ་སྙེད་པོ་དེ་དག་བརྣན་ཏེ་མངོན་པར་བརྗོད་པའི་ཕྱིར།
ཚིགས་སུ་བཅད་པའི་དབྱངས་ཀྱིས་སྨོན་ལམ་བཏབ་པ། ཇི་སྙེད་སུ་དག་ཕྱོགས་བཅུའི་
འཇིག་རྟེན་ན། །སོགས་འབྱུང་ངོ་། །འདི་ནི་ཞིང་ཁམས་རྣམ་པར་དག་པར་བྱེད་པ་དང་།
རྣམ་པར་ཐར་བ་མཐའ་ཡས་པ་དེ་ལྟ་བུ་ཐོབ་པར་བྱ་བའི་ཕྱིར། རྗེས་འཇུག་རྣམས་ཀྱིས་ཀྱང་
སྨོན་ལམ་འདི་ལྟ་བུ་གདབ་དགོས་སོ་ཞེས་པ་དང་། འདིའི་དོན་བཞིན་དུ་བྱང་ཆུབ་སེམས་
དཔའི་སྤྱད་པ་སྤྱོད་པ་དེ་ནི། རྣམ་པར་ཐར་བ་འདི་ལ་གདོན་མི་ཟ་བར་འཇུག་པར་འགྱུར་རོ། །
ཞེས་གོ་བར་བྱ་བའི་ཕྱིར་ཏེ། དེ་ཡང་བསྐལ་པ་དང་བསྐལ་པ་ཞེས་ལན་གཉིས་ཟློས་པ་ནི།
མང་པོའི་སྒྲ་ཡིན་ལ། བསྐལ་པ་དེ་ཙམ་དུ་ཕྱོགས་བཅུའི་ཞིང་ཁམས་བརྗོད་དུ་མེད་པའི་
ཡང་བརྗོད་དུ་མེད་པའི་རྡུལ་གྱི་གྲངས་དང་མཉམ་པ་རྣམས་རེ་རེ་བཞིན་ཡང་བསྐལ་པ་རྒྱ་
མཚོ་འབྱམས་ཀླས་པའི་བར་དུ་ཆགས་འཇིག་གི་རིམ་པས་སྤེལ་ཞིང་བརྒྱུད་ནས་བྱུང་བ།
དེ་ཙམ་གྱི་ཞིང་ཁམས་ཐམས་ཅད་ཡོངས་སུ་སྦྱོང་བ་དང་། སེམས་ཅན་ཐམས་ཅད་ཡོངས་
སུ་སྨིན་པར་བྱ་བའི་ཕྱིར་དུ། དེ་ཐམས་ཅད་སྟོང་པ་ཉིད་དང་སྙིང་རྗེ་དང་ཐབས་ལ་མཁས་
པའི་ཡེ་ཤེས་གཅིག་གི་ངོ་བོར་བློས་ཡང་ཡང་བསྡོམས་པ་ན་སྦྱངས་མིན་ལེགས་པར་གྲུབ་
ཅིང་ཞིང་ཁམས་ལ་དབང་འབྱོར་བ་ཐོབ་པ་ནི་བརྣན་ཏེ་ཞེས་པའི་དོན་ཡིན་ནོ། །
འདི་ལ་ཀུན་ཏུ་བཟང་པོའི་སྨོན་ལམ་ཞེས་བྱ་བ་ནི། བྱང་ཆུབ་སེམས་དཔའ་ཀུན་ཏུ་
བཟང་པོས་གསུངས་བའམ། བདག་གཞན་གྱི་དོན་ཕུན་སུམ་ཚོགས་པ་ཐོབ་པས་ཀུན་ཏུ་
མཛེས་པ་དང༌། སྐྱོན་ཐམས་ཅད་བྲལ་བས་ཀུན་ཏུ་ཀུན་ནས་བཟང་པའི་ཕྱིར་སངས་རྒྱས་
དང་། བྱང་ཆུས་སེམས་དཔའ་ཐམས་ཅད་ཀྱི་སྤྱི་མིང་ཡིན་ལ། སྨོན་ལམ་འདི་ལ་ཡང་བྱང་
ཆུབ་ཀྱི་སྤྱོད་པ་ཐམས་ཅད་འདུས་པའི་ཕྱིར། སངས་རྒྱས་བྱང་སེམས་ཀུན་གྱི་སྨོན་ལམ་མོ། །
58



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཡང་བཟང་པོ་སྤྱོད་པ་ཞེས་བྱ་བ་ནི་ཀུན་ཏུ་བཟང་པོ་སྤྱོད་པའི་དབང་དུ་བྱས་པ་དང་། ཡང་
ན་བཟང་པོ་ཡང་ཡིན་ལ་སྤྱོད་པ་ཡང་ཡིན་པ་ནི་བཟང་པོ་སྤྱོད་པ་སྟེ། བྱང་ཆུབ་སེམས་
དཔའི་སྤྱོད་པ། ཐོག་མར་ཐོས་པའི་དུས་ན་དགེ། བར་དུ་བསམ་བསྒོམ་གྱི་དུས་ནའང་དགེ།
མཐར་འབྲས་བུ་སངས་རྒྱས་པའི་དུས་ནའང་དགེ་བའོ། །འདི་ནི་བྱང་ཆུབ་སེམས་དཔའ་
གཞོན་ནུའི་ས་པ་སྟེ། རྫི་བོ་ལྟ་བུར་སེམས་བསྐྱེད་པའི་སྨོན་ལམ་ཞེས་ཀྱང་ཟེར་རོ། །
གཞུང་དངོས་བཤད་པ་ལ། དཔལ་ཕྱོགས་ཀྱི་གླང་པོའི་འགྲེལ་པ་ལས་ཡན་ལག་
བདུན་པོ་རེ་རེ་ནས་བགྲང་བ་དང་། བསྔོ་བའི་རབ་དབྱེ་དང་། དེའི་མཐའ་དང་། ཕན་ཡོན་ཏེ་
དོན་གྱི་རྣམ་གྲངས་བཅུའི་བསྡུས་དོན་མཛད་དོ། །འདིར་འདི་སྐད་ཅེས་བྱས་ན་བཟུང་སླ་བར་
འགྱུར་རོ། །
རྒྱུད་དག་པར་བྱ་བ་ཡན་ལག་བདུན་པ། དངོས་གཞི་སྨོན་ལམ་གྱི་རབ་དབྱེ། སྨོན་
ལམ་གྱི་མཐའ་དང་ཕན་ཡོན་བསྟན་པ། ཕན་ཡོན་ཅན་གྱི་སྨོན་ལམ་ཉིད་བསྔོ་བ་སྟེ་དོན་
བཞི་ལས། དང་པོ་ལ། ཕྱག་འཚལ་བ་དང་། མཆོད་པ་བྱ་བ་དང་། ཉེས་པ་བཤགས་པ་
དང་། བསོད་ནམས་ལ་ཡི་རང་བ་དང་། ཆོས་འཁོར་བསྐོར་བ་དང་། བཞུགས་སུ་གསོལ་
བ་དང་། དགེ་བ་བསྔོ་བ་སྟེ་བདུན་ནོ། །དང་པོ་ཕྱག་འཚལ་བ་ལ། མདོར་བསྟན་པ་ནི། ཇི་
སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་གང་། །
བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །
ཕྱོགས་བཅུའི་འཇིག་རྟེན་ཇི་སྙེད་ན་སུ་དག་བཞུགས་པ་ཞེས་སྦྱར་ཏེ། འཇིག་རྟེན་ཁམས་
གཅིག་གམ། བཅུ་ལ་སོགས་པའི་གྲངས་ཚད་ཅན་མ་ཡིན་པར། ཕྱོགས་བཅུའི་མཐའ་ཡས་
པ་ན་བཞུགས་པ་ལ་ཕྱག་འཚལ་ལོ། །དེ་ཡང་ད་ལྟར་བཞུགས་པ་ཁོ་ནར་མ་ཟད་ཀྱི། དུས་
གསུམ་དུ་གཤེགས་པ་སྟེ། གཤེགས་པའི་དོན་བྱུང་བ་ཡིན་པས། སྔར་བྱུང་ཟིན་པ་དང་། ད་
༤59



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་བྱུང་བ་དང་། མ་འོངས་པ་འབྱུང་འགྱུར་ཐམས་ཅད་ལ་ཕྱག་འཚལ་ལོ། །སུ་ཞིག་གིས་
ཕྱག་འཚལ་ཞེ་ན། བདག་གིས་སོ། །ཕྱོགས་བཅུ་དུས་གསུམ་གྱི་ཁྱད་པར་དང་ལྡན་པ་སུ་
ལ་ཕྱག་འཚལ་ཞེ་ན། མིའི་སེང་གེ་ནི་སངས་རྒྱས། ཀུན་ཏེ་མང་པོ། མ་ལུས་པ་སྟེ་མཐའ་
དག་གོ །དེ་དག་ཐམས་ཅད་ལ་ཕྱག་འཚལ་ལོ། །ཚུལ་ཇི་ལྟར་ཕྱག་འཚལ་ན། གཞན་གྱིས་
བསྐུལ་བ་སོགས་མ་ཡིན་པར། རབ་ཏུ་དང་བ་སྟེ་དང་བ་ཆེན་པོའི་སྒོ་ནས་ལུས་དང་ངག་
དང་ཡིད་གསུམ་ཅར་གྱི་ཕྱག་བགྱིའོ། །ཞེས་པའོ། །ཅིའི་ཕྱིར་སངས་རྒྱས་ལ་མི་ཡི་སེང་གེ་
ཞེས་བྱ་ན། སེང་གེ་ནི་རི་དྭགས་ཐམས་ཅད་ཟིལ་གྱིས་གནོན་ཅིང་བག་ཚ་བ་མེད་པ་ལྟར་
མིའི་སྐྱེ་བར་ཡང་སྟོན་ལ། བདུད་དང་ཕྱིར་རྒོལ་བ་སོགས། ལྷ་མི་ཐམས་ཅད་ཟིལ་གྱིས་
གནོན་ཅིང་། རང་གི་སྐུ་དང་གསུང་དང་ཐུགས་དང་འཕྲིན་ལས་བྱ་བ་ལ་བག་ཚ་བ་མེད་
པའོ། །མང་པོ་ལ་ཕྱག་འཚལ་བའི་དགོས་པ་ཅི་སྙམ་ན། སངས་རྒྱས་གཅིག་ལ་ཕྱག་བྱས་
པའི་བསོད་ནམས་ཡང་མཐའ་ཡས་ན་སངས་རྒྱས་མཐའ་ཡས་པ་ལ་ཕྱག་འཚལ་བའི་
བསོད་ནམས་གཞལ་དུ་མེད་པ་ལས་ཀྱང་ཆེས་གཞལ་དུ་མེད་པའོ། །
རྒྱས་བཤད་ལ་གསུམ་ལས་ལུས་ཀྱི་ཕྱག་འཚལ་བ་ནི། བཟང་པོ་སྤྱོད་པའི་སྨོན་ལམ་
སྟོབས་དག་གིས། །རྒྱལ་བ་ཐམས་ཅད་ཡིད་ཀྱིས་མངོན་སུམ་ དུ། །ཞིང་གི་རྡུལ་སྙེད་ལུས་
རབ་བཏུད་པ་ཡིས། ། རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །བཟང་པོ་སྤྱོད་པའི་སྨོན་ལམ་
ནི། བཟང་པོ་སྤྱོད་པ་ལ་སྨོན་པ་སྟེ། སྤྱོད་པ་དེ་ལ་འདུན་པའི་སྟོབས་དག་གིས། རྒྱལ་བ་སྟེ་
སངས་རྒྱས་མངོན་སུམ་དུ་མཐོང་བར་ནུས་ཀྱང་རུང་མི་མཐོང་ན་ཡང་སྟེ། ཕྱོགས་བཅུའི་
རྒྱལ་བ་མ་ལུས་ཐམས་ཅད་ཡིད་ཀྱིས་མོས་པས་མངོན་སུམ་དུ་དམིགས་ཏེ། དེ་རེ་རེའི་སྐུ་
མདུན་དུ་ཡང་རང་གི་ལུས་ཞིང་སྟེ་འཇིག་རྟེན་གྱི་ཁམས་ཀྱི་རྡུལ་ཇི་སྙེད་ཡོད་པ་དེ་སྙེད་དུ་
སྤྲུལ་ཏེ། ལུས་དེ་དག་ཐམས་ཅད་རབ་ཏུ་བཏུད་པ་སྟེ། ཐལ་མོ་སྦྱར་ཞིང་ཡན་ལག་ལྔ་ས་ལ་
༤60



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
གཏུགས་པ་ཡིས། རྒྱལ་བ་སངས་རྒྱས་ཀུན་ལ་རབ་ཏུའམཤིན་ཏུ་སྟེ། དུས་མཐའ་ཡས་པར་
ཡང་ནས་ཡང་དུའམ་རྟག་ཏུ་ཕྱག་འཚལ་ལོ། །སངས་རྒྱས་རྣམས་ལ་ཅིའི་ཕྱིར་རྒྱལ་བ་ཞེས་
བྱ་ན། མདོ་ལས། སྡིག་པ་མི་དགེའི་ཆོས་ལས་ང་བརྒྱལ་ཏེ། །དེ་ཕྱིར་ཉེར་འགྲོ་ང་ནི་རྒྱལ་
བ་ཡིན། །ཅེས་སོ། །ལུས་མང་པོས་ཕྱག་འཚལ་བར་མོས་པའི་དགོས་པ་ཡང་། ལས་
གཅིག་ཏུ་འདུ་ཤེས་པས་ཕྱག་བཙལ་བ་ཡང་ཕན་ཡོན་ཆེ་ན། མཐའ་ཡས་པར་མོས་པས་ལྟ་
ཅི་སྨོས་པའོ། །
གཉིས་པ་ཡིད་ཀྱི་ཕྱག་འཚལ་བ་ནི། རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་
མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། རྡུལ་ཕྲ་རབ་གཅིག་གི་སྟེང་སྟེ་
གོ་ས་ན་ཡང་། སངས་རྒྱས་ཀྱི་ཞིང་མ་ལུས་པའི་རྡུལ་གྱི་གྲངས་ཇི་སྙེད་པ་དེ་སྙེད་དང་
མཉམ་པའི་སངས་རྒྱས་རྣམས་བཞུགས་པ་དང་། དེ་ཡང་གཅིར་བ་དང་དོགས་པ་མ་ཡིན་
པར། སངས་རྒྱས་རྣམས་ཀྱང་རང་གི་སྲས་ཏེ་བྱང་ཆུབ་སེམས་དཔའི་འཁོར་གྱིས་བསྐོར་བ།
མཆོད་པའི་བཀོད་པ་སོགས་དཔག་ཏུ་མེད་པ་དང་བཅས་ཏེ། ཞིང་ཁམས་ཀྱི་དབུས་ན་
བཞུགས་པ་དག་ཡིན་ལ། རྡུལ་གཅིག་ན་ཡོད་པ་དེ་བཞིན་དུ། ཆོས་ཀྱི་དབྱིངས་རྣམས་མ་
ལུས་པ་སྟེ། ཆོས་ཀྱི་དབྱིངས་ཀྱིས་ཇི་ལྟར་ཁྱབ་པ་དེ་ལྟར་རྡུལ་གྱིས་ཁྱབ་པ་ཐམས་ཅད་དུ་
ཡང་། ཕྱོགས་ཐམས་ཅད་རྒྱལ་བ་མང་པོ་དག་གིས་གང་བར་མོས་ཏེ། དེ་དག་ལ་ཡིད་ཀྱིས་
དད་པ་བླ་ན་མེད་པ་སྒོམ་མོ། །དེ་ལ་སངས་རྒྱས་ཞེས་པ་ནི། མ་རིགས་པ་ཐམས་ཅད་
སངས་ཤིང་མཁྱེན་པ་ཐམས་ཅད་རྒྱས་པའོ། །བྱང་ཆུབ་སེམས་དཔའ་ལ་སྲས་ཞེས་བྱ་བ་ནི།
ཆོས་ལས་སྐྱེས་པའི་སྲས་སོ། །དེ་ནི་སེམས་དང་པོ་བསྐྱེད་པ་ཡན་ཆད་ཀྱང་ཡིན་ལ། ཡང་
ན་འཕགས་པ་ས་བཅུ་པའི་མདོ་ལས། ས་དང་པོ་ཐོབ་པའི་བྱང་ཆུབ་སེམས་དཔའ་རྣམས་
~61



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
ནི། དེ་བཞིན་གཤེགས་པའི་རིགས་སུ་སྐྱེས་པ་ཡིན་ནོ། །ཞེས་གསུངས་པ་ལྟར། དེ་བཞིན་
གཤེགས་པ་དང་སྐུ་གསུང་ཐུགས་རྣམ་པ་འདྲ་བར་གྱུར་པའི་དོན་ནོ། །རྡུལ་གཅིག་ཏུ་
སངས་རྒྱས་མང་པོ་བཞུགས་པ་སོགས་ནི། རྣལ་འབྱོར་པའི་ཏིང་ངེ་འཛིན་གྱི་སྤྱོད་ཡུལ་གྱི་
རྡུལ་ལ་དེ་ལྟར་སྣང་བ་དང་། ལས་དང་པོ་པས་ནི་མོས་པ་ཡིད་བྱེད་ཁོ་ནར་ཟད་དོ། །སངས་
རྒྱས་རྣམས་ཀྱི་ཡེ་ཤེས་ཀྱི་སྤྱོད་ཡུལ་ཡང་དེ་དང་འདྲ་མོད་ཀྱི། ཡེ་ཤེས་ཀྱི་སྣང་བ་ཁོ་ན་ཡིན་
པས། ཕྱི་རོལ་གྱི་རྡུལ་ལམ། ཏིང་ངེ་འཛིན་གྱི་སྤྱོད་ཡུལ་ཙམ་ལ་གནས་ཤིང་མི་སྤྱོད་དེ།
རྡུལ་དང་སྤྱོད་ཡུལ་དེ་དག་ནི་དོན་དམ་པའི་ཡེ་ཤེས་ཀྱི་ངོར་མེད་པའི་ཕྱིར་རོ། །ཆོས་ཀྱི་
དབྱིངས་ཀྱིས་ཁྱབ་ཚད་དུ་འཇོག་པ་ནི། ཆོས་ཀྱི་དབྱིངས་ཀྱིས་མ་ཁྱབ་པ་མི་སྲིད་པའི་དོན་
ཏེ། ནམ་མཁས་གར་ཁྱབ་ཏུ་དེ་ལྟར་སྣང་བ་ཡིན་མོད། དེ་ཡང་ཀུན་ཏུ་བཟང་པོའི་སྨོན་ལམ་
འདི། ཡོངས་སུ་གྲུབ་པའི་བྱང་ཆུབ་སེམས་དཔའ་ལ་སྣང་བ་ནི་ཡིན་ལ། སྨོན་ལམ་དེ་ཡ
ས་དང་པོ་ནས་དངོས་སུའམ་རབ་ཏུ་སྒྲུབ་ཅིང་། ས་བརྒྱད་པ་ནས་ནི་ལེགས་པར་གྲུབ་པ་
ཡིན་པར་ཤེས་སོ། །ཡང་ངེས་པའི་དོན་མཐར་ཐུག་པ་ན། ཡེ་ཤེས་ཉིད་ལ་ཆོས་ཀྱི་དབྱིངས་
མ་ལུས་པ་ཐམས་ཅད་དེ་བཞིན་གཤེགས་པའི་དཀྱིལ་འཁོར་དུ་མངོན་སུམ་དུ་སྣང་བ་ཡིན་
ཏེ། དེ་ལྟར་ན་འདི་ནི་བདེ་གཤེགས་སྙིང་པོ་མཁའ་མཉམ་ཡིན་པས། ས་བཅུ་པ་ཐོབ་པ་
ཡན་ཆད་ཀྱི་སྤྱོད་ཡུལ་ཡིན་ཏེ། དེ་མན་ཆད་ཀྱི་བྱང་ཆུབ་སེམས་དཔའ་ལ་ནི་མོས་པའི་ཡུལ་
དུ་བྱ་བ་ཙམ་མོ། །འོན་ཀྱང་ལས་དང་པོ་པས། དེ་ལྟ་བུ་ལ་དད་པར་བྱས་པས་འབྲས་བུ་
མཐའ་ཡས་པ་ནི་འབྱུང་ངོ་། །
གསུམ་པ་ངག་གི་ཕྱག་འཚལ་བ་ནི། དེ་དག་བསྔགས་པ་མི་ཟད་རྒྱ་མཚོ་རྣམས། །
དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །
བདེ་བར་གཤེགས་པ་ཐམས་ཅད་བདག་གིས་བསྟོད། །མཐའ་ཡས་པའི་སངས་རྒྱས་དེ་
•ཡང་
~62ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
དག་བསྟོད་པར་བགྱི་ཞེས་པ་ནི། གཉིས་པའི་དོན་ལ་དང་པོ་སྟེ་དེ་དག་ལ་བསྟོད་པར་བགྱི་
བའོ། །ཡིད་ཀྱི་ཡུལ་དུ་ཇི་ལྟར་བྱས་པའི་སངས་རྒྱས་དེ་དག་ལ། བསྟོད་ཅིང་བསྔགས་པ་
ཡོན་ཏན་རྒྱ་མཚོ་ཟད་མི་ཤེས་པ་རྣམས་བརྗོད་པའི་སྒོ་ཐམས་ཅད་ནས་བསྟོད་པའི་ཚུལ་
ཡང་མི་ཟད་པ་རྒྱ་མཚོ་ལྟ་བུ་རྣམས། ངག་གིས་བརྗོད་ཚུལ་ཕུན་སུམ་ཚོགས་པ་དབྱིངས་ཀྱི་
ཡན་ལག་ལྔ་ལ་སོགས་པ་ཡན་ལག་སྟེ་སྙན་པ་ལ་སོགས་པའི་ཁྱད་པར་མཐའ་ཡས་པ་རྒྱ་
མཚོ་ལྟ་བུའི་སྒྲ་སྐད་དེ་ལྷ་མོ་དབྱངས་ཅན་མའི་ངག་བཞིན་ནོ། །དེ་ལྟ་བུའི་སྒོ་ནས་རྒྱལ་བ་
ཐམས་ཅད་ཀུན་གྱི་ཡོན་ཏན་རབ་ཏུ་བརྗོད་ཅིང་སྟེ་བརྗོད་པའི་ཚུལ་གྱིས། བདེ་བར་
གཤེགས་པ་དེ་དག་ཐམས་ཅད་ལ་བདག་གིས་བསྟོད་པར་བགྱིའོ། །དེ་ཡང་ཆོས་དབྱིངས་
དང་མཉམ་པའི་སངས་རྒྱས་རེ་རེའི་དྲུང་དུ། ལུས་ཞིང་གི་རྡུལ་སྙེད་དུ་སྤྲུལ་པ་དང༌། ལུས་
དེ་ལྟ་བུས་སངས་རྒྱས་རེ་རེའི་ཞབས་ལ་འདུད་ཅིང་། ལུས་རེ་རེ་ལ་ཡང་མགོ་དེ་སྙེད་དང་།
མགོ་བོ་རེ་རེ་ལ་ཡང་ལྕེའི་རྩེ་མོ་དེ་སྙེད་དང་། ལྕེ་དེ་སྙེད་ལས་ཀྱང་བསྟོད་དབྱངས་དེ་སྙེད་
འབྱུང་བར་མོས་པའོ། །ཡང་བཤད་པའི་རྣམ་གྲངས་གཞན་རྒྱ་མཚོ་ཞེས་སྨོས་པ་རྣམས། རྒྱ་
མཚོ་ལྟ་བུའི་དཔེ་དོན་དུ་མི་སྦྱོར་བར། གྲངས་ཀྱི་གནས་རྒྱ་མཚོ་ཞེས་བྱ་བ་རྒྱ་སྐད་ས་མུ་
དྲིའི་སྒྲ་ལས། སྔོན་གྱི་ལོ་ཙཱ་བ་བྱང་ཆུབ་སེམས་དཔའ་རྣམས་ཀྱིས་མཚོ་ཡས་སུ་བསྒྱུར་པ་
དེའོ། །དེ་ནི་གཅིག་བཅུ་བརྒྱ་སྟོང་ཁྲི་འབུམ་ས་ཡ་བྱེ་བ་དུང་ཕྱུར་ཐེར་འབུམ་རྣམས་དང་།
ཤྭ་རྔོག་དང་མཆོག་ཉལ་དང་། རྐྱང་འཕྱེས་དང་། བྱེ་བ་ནབ་ནུབ་དང་། མཚོ་ཡས་ཞེས་
འཇིག་རྟེན་ཏུ་བགྲངས་པ་ལྟར་ཡིན་ནོ། །ཞེས་ཀྱང་བཤད་དེ་འོན་ཀྱང་དཔེ་དོན་དུ་སྦྱོར་བ་
ཁོ་ན་འཐད་དོ། །
གཉིས་པ་ལ་བླ་ན་ཡོད་པའི་མཆོད་པ་དང་། བླ་ན་མེད་པའི་མཆོད་པའོ། །དང་པོ་ནི།
མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་མཆོག་དང་། །
~63ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་
བཟའ་དམ་པ་རྣམས་དང་དྲི་མཆོག་དང་། །ཕྱེ་མའི་ཕུར་མ་རི་རབ་མཉམ་པ་དང་། །བཀོད་
པས་ཁྱད་པར་འཕགས་པའི་མཆོག་ཀུན་གྱིས། །རྒྱལ་བ་དེ་དག་ལ་ཡང་མཆོད་པར་བགྱི། །
དེ་ལ་དམ་པ་ཞེས་པ་རྣམས་དང་། མཆོག་ཅེས་པ་རྣམས་ཀྱིས་དོན་ནི། བཟང་པོའི་དོན་ཏེ།
དངོས་པོ་དེ་དང་དེ་ཡང་རྒྱུ་བཟང་བ། ཁ་དོག་དང་དབྱིབས་མཛེས་པ། གཞན་ཡང་སྒྲ་དྲི་རོ་
རེག་ཕུན་སུམ་ཚོགས་པ་དང་བཀོད་པ་ལེགས་པ་ལ་སོགས་པའོ། །དེས་ན་སྣ་ཚོགས་པའི་
མེ་ཏོག་བཟང་པོ་དང་། རིན་པོ་ཆེ་དང་མེ་ཏོག་གི་དྲ་བ་སོགས་ཕྲེང་བ་དམ་པ་དང་། སིལ་
སྙན་ཏེ་རོལ་མོའི་བྱེ་བྲག་རྒྱུད་ཅན་དང་། འབུད་དཀྲོལ་དང་བརྡུང་བྱ་སྣ་ཚོགས་པ་སྒྲ་སྙན་
པ་རྣམས་དང༌། དྲི་ཞིམ་པོའི་བྱུག་པ་རྣམས་དང་། གདུགས་མཆོག་ལ་སོགས་པ་བ་དན་
དང་། རྒྱལ་མཚན་དང༌། ལྡ་ལྡི་ལ་སོགས་པའོ། །མར་མེ་ལ་སོགས་པ་
པ་སྣང་གསལ་གྱི་
མཆོག་མཐའ་ཡས་པ་དང་། སྦྱར་བ་དང་མ་སྦྱར་བའི་དྲི་ཞིམ་པོ་སྲེག་པའི་བདུག་སྤོས་དམ་
པ་རྣམས་ཀྱིས། གང་མངོན་སུམ་དང་ཡིད་ཀྱི་སྤྱོད་ཡུལ་དུ་དམིགས་པའི་རྒྱལ་བ་དེ་དག་ལ་
ནི་ཉིན་རེ་བཞིན་དུ་ཡང་མཆོད་པར་བགྱིའོ། །བར་འདིར་རྒྱ་དཔེ་འགའ་ཞིག་ལུས་བྱུང་བ།
ཕྱིས་ཀྱི་ལོ་ཙཱ་བ་ཁ་ཅིག་གིས་བསྒྱུར་བ་ན། རིན་ཆེན་མཆོག་དང་དོ་ཤལ་མཆོག་རྣམས་དང་། །
རྣམ་བཀྲ་ལྷ་རྫས་བླ་རེ་མཆོག་རྣམས་དང་། །རྒྱལ་མཚན་མཆོག་དང་བ་དན་མཆོག་ཀུན་
གྱིས། །རྒྱལ་བ་དེ་དག་ལ་ཡང་མཆོད་པར་བགྱི། །ཞེས་པ་ཡང་སྣང་བ་སྔོན་གྱི་འགྲེལ་པ་
རྣམས་ལས་མི་འབྱུང་ཞིང་། བོད་དཔེ་རྙིང་པ་ཀུན་ལ་ཡང་མེད་ལ། དེང་སང་སུ་ཡང་མི་
འདོན་པའི་ཕྱིར་འདིར་ཡང་བཤད་པ་མ་བྲིས་ཏེ་གོ་ནི་སླའོ། །ལྷ་དང་མི་ལས་བྱུང་བའི་ན་
བཟའ་དམ་པ་རྣམས་དང་། ཆག་ཆག་གིས་བཏབ་པ་དང་། མཆོད་ཡོན་དང་། གོང་བུའི་
རྫས་དྲི་ཞིམ་མཆོག་རྣམས་དང་། དྲི་བཟང་གི་བྱེ་མའི་ཐུར་མ་ཏེ་ཐུམ་པོར་བྱས་པ་རྣམས་པ་
~64ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
སྣ་ཚོགས་སྤུངས་པའི་ཕུང་པོ་རི་རབ་དང་མཉམ་པ་དང་མཆོད་པ་དེ་དག་ཐམས་ཅད་ཀྱང་
བཀོད་པ་མཛེས་པས་ཁྱད་པར་དུ་འཕགས་པའི་མཆོག་ཀུན་གྱིས། རྒྱལ་བ་དེ་དག་ལ་ནི་
མཆོད་པར་བགྱིའོ། །དངོས་སུ་སྨོས་པ་དེ་དག་ནི་མཚོན་པ་ཙམ་ཏེ། འཇིག་རྟེན་དུ་ཇི་ཙམ་
ཡོད་པ་དེ་ཙམ་དུ་མཆོད་པ་བཟང་པ་དང་བཀོད་པ་ལེགས་པ་ཐམས་ཅད། དངོས་སུ་
བཤམས་པ་དང་ཡིད་ཀྱིས་སྤྲུལ་པའི་ཚུལ་གྱིས་འབུལ་བ་ཡིན་ནོ། །
གཉིས་པ་བླ་ན་མེད་པའི་མཆོད་པ་ནི། མཆོད་པ་གང་རྣམས་བླ་མེད་རྒྱ་ཆེ་བ། །དེ་
དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །
རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །མཆོད་པ་གང་བགྱིས་པ་རྣམས་བླ་ན་མེད་
པ་སྟེ་ལྷའི་འཇིག་རྟེན་མན་ཆད་ན། དེ་བས་ལྷག་པ་ལྟ་ཅི་སྨོས། དེ་དང་མཉམ་པ་འགའ་
ཡང་མེད་པ་སྟེ། བྱང་ཆུབ་སེམས་དཔའ་མཐུ་ཐོབ་པ་རྣམས་ཀྱིས་བྱས་པའི་མཆོད་པའོ། །དེ་
ཡང་། སངས་རྒྱས་ཀྱི་ཞིང་ཁམས་ཐམས་ཅད་རྒྱས་པར་འགེངས་པས་རྒྱ་ཆེ་བ་ཡིན་ལ།
མཆོད་པ་དེ་དག་གོང་དུ་སྨོས་པའི་རྒྱལ་བ་ཐམས་ཅད་ལ་ཡང་། ལྷག་པར་མོས་པ་བླ་ན་
མེད་པའི་དད་པ་དང་། བཟང་པོ་སྤྱོད་པ་ལ་ཕན་ཡོན་དཔག་ཏུ་མེད་པ་ཞིག་ཡོད་པར་ཡིད་
ཆེས་པའི་དད་པ་སྟོབས་ཀྱིས་ཀུན་ནས་བླངས་པས། རྒྱལ་བ་ཀུན་ལ་ཕྱག་འཚལ་ཞིང་
མཆོད་པར་བགྱིའོ། །དེ་ལྟར་ན་ཕྱག་འཚལ་བའི་ཚུལ་བསམ་གྱིས་མི་ཁྱབ་པ་དང་། བླ་ན་
མེད་པའི་མཆོད་པ་འདི་དག །དངོས་སུ་སྒྲུབ་མི་ནུས་པས་ནི་མོས་པས་སྒྲུབ་པ་དང་། མ་
འོངས་པ་ན་དེ་ལྟ་བུ་འགྲུབ་པར་སྨོན་ལམ་འདེབས་པ་ཉིད་དོན་གྱི་གཙོ་བོ་ཡིན་ཏེ། བཟང་པོ་
སྤྱོད་པའི་སྨོན་ལམ་སྟོབས་དག་གིས། །ཞེས་དང་། བཟང་པོ་སྤྱོད་ལ་དད་པའི་སྟོབས་དག་
གིས། །ཞེས་གསུངས་པའི་དོན་ཡང་ཡིན་ནོ། །ཡང་མདོ་ལས། ཚངས་པ་གསུམ་པོ་འདི་
དག་ནི་དེ་བཞིན་གཤེགས་པ་ལ་མཆོད་པ་དང་རིམ་གྲོ་བྱ་བ་བླ་ན་མེད་པའོ། །མཆོད་པའི་
~65



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་བླ་ན་མེད་པའི་བསོད་ནམས་ཚད་མེད་པ་འབྱུང་ངོ་། །གསུམ་གང་ཞེ་ན། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དང་། དེ་བཞིན་གཤེགས་པ་རྣམས་
ཀྱི་ཆོས་འཛིན་པ་དང་། ཇི་ལྟར་ཐོས་པའི་ཆོས་རྣམས་དེ་བཞིན་དུ་སྒྲུབ་པའོ། །ཞེས་བླ་ན་
མེད་པའི་མཆོད་པ་དེ་གསུམ་དུ་བཤད་ལ། འདིར་ཡང་སངས་རྒྱས་ལ་མོས་པ་དང་། བཟང་
པོའི་སྤྱོད་པ་ལ་དད་པ་གཉིས་བླ་ན་མེད་པའི་མཆོད་པའི་ཁྱད་ཆོས་སུ་བཤད་དེ། གནད་
གཅིག་གོ། །
གསུམ་པ་ནི། འདོད་ཆགས་ཞེ་སྡང་གཏི་མུག་དབང་གིས་ན། ། ལུས་དང་ངག་དང་
དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་
ཅད་བདག་གིས་སོ་སོར་བཤགས། །དེ་ལ་ཉེས་པའི་རྒྱུ་ནི་དུག་གསུམ་སྟེ། འདོད་ཆགས་
དང་ཞེ་སྡང་དང་གཏི་མུག་གིས་ཀུན་ནས་བླངས་པའི་དབང་གིས་ནའོ། །ཉེས་པའི་གཞི་ནི་
ལུས་དང་ངག་དང་དེ་བཞིན་དུ་ཡིད་ཀྱིས་ཀྱང་བགྱིས་པ་སྟེ། སྲོག་གཅོད་པ་ལ་སོགས་པ་ནི་
ལུས་ཀྱིས་སོ། །རྫུན་ལ་སོགས་པ་ནི་ངག་གིས་སོ། །གནོད་སེམས་ལ་སོགས་པ་ནི་ཡིད་ཀྱིས་
སོ། །བྱེད་པ་པོ་ནི་བདག་གིས་བགྱིས་པ་ཞེས་པའོ། །
བཤགས་པ་དངོས་ནི། དེ་ལྟ་བུའི་སྡིག་པ་ཅི་མཆིས་པ་སྟེ་གང་ཡོད་པ་དེ་དག་ཐམས་
ཅད་བདག་གིས་སོ་སོར་བཤགས་པར་བགྱིའོ། །སུ་ཞིག་གི་སྤྱན་སྔར་ཞེ་ན། རྡུལ་གཅིག་
སྟེང་ན་ཞེས་སོགས་སུ་ཇི་སྐད་བསྟན་པ་ལྟར། སངས་རྒྱས་སྲས་བཅས་མཐའ་ཡས་པ་
རྣམས་ཀྱི་སྤྱན་སྔར་རོ། །དེ་ལ་མ་བཤགས་པའི་ཉེས་པ་ནི། སྔར་བྱས་ལ་འགྱོད་པ་མེད་
པས། སྡིག་པ་ལ་རུང་བར་འཛིན་པ་ན། སྡིག་པའི་རྒྱུན་དེ་ཉིད་འཕེལ་བར་འགྱུར་ཞིང་།
ཕྱིན་ཆད་མི་སྡོམ་པས་ལས་ངན་པ་ཟད་པ་མེད་པར་འགྱུར་རོ། །དེ་ལས་ངན་སོང་དུ་བརྒྱུད་
མར་འགྲོ་སྟེ་ཐར་པ་ལྟ་ཅི་སྨོས་མཐོ་རིས་ཀྱང་ཐོབ་པར་དཀའོ། །སྡིག་པ་བཤགས་པའི་
~66



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཕན་ཡོན་ནི། འགྱོད་ཅིང་བཤགས་པ་ཁོ་ནས་སྔར་གྱི་རྒྱུན་མི་འཕེལ་ཞིང་བྱང་བར་ཡང་
འགྱུར་ལ། ཕྱིན་ཆད་འཛེམ་ཞིང་ཟློག་པས་མི་དགེ་བ་རྒྱུན་ཆད་དེ། ངན་འགྲོ་ལས་ཟློག་
ཅིང་མཐོ་རིས་སུ་འགྱུར་བ་དང་། དགེ་བའི་ས་བོན་བརྟས་ཏེ་ཐར་པ་དང་ཐམས་ཅད་མཁྱེན་
པའི་རྒྱུར་ཡང་འགྱུར་རོ། །བཞི་པ་ནི། ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །
རང་རྒྱལ་རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །
དེ་དག་ཀུན་གྱི་རྗེས་སུ་བདག་ཡི་རང་། །ཕྱོགས་བཅུའི་འཇིག་རྟེན་གྱི་ཁམས་ན་རྒྱལ་བ་
སངས་རྒྱས་ཀུན་དང་། སངས་རྒྱས་ཀྱི་སྲས་བྱང་ཆུབ་སེམས་དཔའ་རྣམས་དང་། རང་རྒྱལ་
རྣམས་དང་
། ཉན་ཐོས་ལ། སློབ་པ་རྒྱུན་ཞུགས་དང་། ཕྱིར་འོང་བ་དང་། ཕྱིར་མི་འོང་གསུམ་
དང༌། མི་སློབ་པ་དགྲ་བཅོམ་པ་དང་། འགྲོ་བ་ནི་འགྲོ་བ་དྲུག་གི་སོ་སོ་སྐྱེ་བོ་རྣམས་ཀྱི། བསོད་
ནམས་ཏེ། དགེ་བ་ཅི་དང་ཅི་བགྱིས་པ་གང་ལ་ཡང་། དེ་དག་ཀུན་གྱི་རྗེས་སུ་བདག་ཡི་རང་
བར་བགྱིའོ། །དེ་ལ་ཡི་རང་བ་ནི་རབ་ཏུ་དགའ་བ་ཡིན་ལ། རྗེས་སུ་ཞེས་པ་ནི་གང་དང་
གང་གིས་བྱ་བ་བྱས་པའམ་འབྲས་བུ་ཐོབ་པའི་གནས་སྐབས་དེ་ལ། སླར་ཡང་དམིགས་
ནས་འཇུག་པ་ནི། སྔར་སོང་པ་དེའི་རྗེས་སུ་ཞུགས་པ་ལྟ་བུ་ཡིན་པའི་ཕྱིར་རོ། །སྤྱིར་བསོད་
ནམས་ཞེས་པ། བསོད་ནམས་དང་བསོད་ནམས་མ་ཡིན་པ་དང་། མི་གཡོ་བའི་ལས་
གསུམ་དུ་ཕྱེ་བའི་བསོད་ནམས་དང་ཡེ་ཤེས་ཀྱི་ཟླས་དྲངས་པའི་བསོད་ནམས་སོགས་ཡོད་
ཀྱང་། འདིར་ནི་དགེ་བའི་ཆོས་ཐམས་ཅད་དོ། །བཤགས་པ་དང་ཡི་རང་བ་འདི་དག་ལ།
དགེ་བའམ་སྡིག་པ་རང་གི་བགྱིས་པ་དང་། གཞན་བགྱིད་དུ་བསྩལ་བ་དང་། གཞན་གྱིས་
བྱ་བ་ལ་རྗེས་སུ་ཡི་རང་བ་དང་། དེ་དང་དེའི་བསྔགས་པ་བརྗོད་ཅིང་བསྟོད་པ་རྣམས་ཀྱང་།
བཤགས་པ་དང་རྗེས་སུ་ཡི་རང་བར་བྱ་སྟེ། འོན་ཀྱང་བཤགས་བྱའི་སྡིག་པ་ནི་རང་གིས་
བྱས་པ་གཙོ་བོ་ཡིན་ལ། ཡི་རང་གི་ཡུལ་ནི་གཙོ་བོར་གཞན་གྱི་དགེ་བའོ། །རང་གིས་
ལ67



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བགྱིས་པའི་དགེ་བ་ལ་ཡང་། འགྱོད་ན་དགེ་བ་མི་འཕེལ་ལ། ང་རྒྱལ་མེད་ཅིང་དགའ་བ་
བསྒོམས་ན་དགེ་བ་འཕེལ་བར་འགྱུར་རོ། །
གཞན་གྱི་དགེ་བ་ལ་རྗེས་སུ་ཡི་རང་བ་ནི། གཞན་གྱི་དགེ་བ་བྲི་བ་ཡང་མེད་ལ། རང་གི་
རྩོལ་བ་མེད་ཅིང་མ་བྱས་ཀྱང་། དགེ་བ་ཆེན་པོ་རྒྱུད་ལ་ཐོབ་པར་འགྱུར་བས། སྨད་དུ་བྱུང་བའི་
དགེ་བ་ཡིན་ལ། བྱང་ཆུབ་སེམས་དཔའ་འཕགས་པ་ཆོས་ཀྱི་དབྱིངས་མངོན་སུམ་དུ་རྟོགས་
ཤིང་། ཇི་སྙེད་པ་ཐམས་ཅད་ལ་ཡང་གསལ་སྣང་ཐོབ་པ་དག་གིས་ནི། རང་གིས་དམིགས་
པའི་ཡུལ་དུ་གསལ་བར་སྣང་བའི་འཇིག་རྟེན་གྱི་དགེ་བ་ཇི་ཙམ་པ་དེ་ཙམ་དེ་དང་དེ་ལ་ཡི་
རང་བས་ཀྱང་ཐོབ་པར་འགྱུར་ཏེ། དཔེར་ན་སྟོང་སུམ་ཅུའི་འཇིག་རྟེན་གྱི་ཁམས་ཀྱི་སེམས་
ཅན་རྣམས་ཀྱི་བསྐལ་པ་བརྒྱའི་བར་དུ་བྱས་པའི་དགེ་བ་རྣམས། ། བྱང་ཆུབ་སེམས་དཔའ་
འཕགས་གཅིག་གི་མངོན་ཤེས་ཀྱིས་ཐམས་ཅད་མ་འདྲེས་པར་གསལ་བ་སྣང་བར་མཐོང་
ལ། དེ་ཐམས་ཅད་ལ་གཅིག་ཅར་དུ་དམིགས་པ་མེད་པའི་ཡི་རང་ཐུན་གཅིག་ཙམ་
བསྒོམས་པས་ཀྱང་། སེམས་ཅན་དེ་རྣམས་ཀྱིས་དུས་དེ་ཙམ་དུ་བསགས་པའི་དགེ་བ་དེ་
སྙེད་ཅིག་ཡི་རང་དེའི་མཐུ་ལས་སྐད་ཅིག་དེ་ལ་བྱང་ཆུབ་སེམས་དཔའ་དེའི་རྒྱུད་ལ་ཐོབ་
པར་འགྱུར་རོ། །དེ་བཞིན་དུ་མཐའ་མེད་པའི་བར་དུ་ཡང་སྦྱར་བར་བྱའོ། །དེ་ལ་འདོད་
པའི་ཁམས་ཀྱི་སེམས་ཅན་ནི་མཉམ་པར་མ་བཞག་པ་ཡིན་ལ། གཟུགས་ཀྱི་ཁམས་པ་ནི་
བསམ་གཏན་བཞིའི་ཏིང་ངེ་འཛིན་ལ་མཉམ་པར་བཞག་པ་དང་། གཟུགས་མེད་ཁམས་པ་
ཡང་གཟུགས་མེད་པའི་སྙོམས་འཇུག་གི་ཏིང་ངེ་འཛིན་ལ་མཉམ་པར་བཞག་པ་ཁོ་ནའོ། །
ཉན་ཐོས་དང་རང་སངས་རྒྱས་ཀྱི་འཕགས་པ་ལྷག་བཅས་ཐམས་ཅད་ནི་ལུས་ཀྱི་རྟེན་
ཁམས་གསུམ་དུ་གཏོགས་པ་ཡིན་མོད་ཀྱི། ཉན་རང་དགྲ་བཅོམ་པ་རྣམས་ཀྱི་སེམས་ཀྱི་
རྟེན་ནི། ཁམས་གསུམ་ལས་འདས་པ་ཁོ་ན་ཡིན་ལ། སློབ་པ་རྣམས་ཀྱི་སེམས་ཀྱང་།
༤68



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཁམས་གསུམ་གྱི་སེམས་དང་བཅས་པ་ཡིན་གྱི། སེམས་རྒྱུད་གྱི་ངོ་བོ་གང་འཕགས་པའི་
རྒྱུད་དུ་གྱུར་པའི་ཆ་དེ་ནི། ཁམས་གསུམ་ལས་འདས་པ་ཡིན་པར་ཤེས་པར་བྱའོ། །དགྲ་
བཅོམ་པ་ལྷག་མེད་ཀྱི་ཡིད་ལུས་དང༌། ལྷག་བཅས་ཀྱི་དབང་པོའི་ལུས་དང་། ཐེག་ཆེན་
འཕགས་པ་རྣམས་ཀྱི་ནི། ལུས་ཀྱང་ཁམས་གསུམ་ལས་འདས་ན་སེམས་ལྟ་སྨོས་ཀྱང་ཅི་
དགོས། །དེ་ལྟར་ན་ཁམས་གསུམ་དུ་གཏོགས་པའི་སོ་སོ་སྐྱེ་བོ་ལ་ཡང་། ལམ་དུ་ཞུགས་པ་
དང་མ་ཞུགས་པ་གཉིས་ཡོད་པ་ལས། འདིར་ལམ་ཞུགས་རྣམས་ནི། བྱང་ཆུབ་སེམས་དཔའ་
དང་སློབ་པའི་ཁོངས་སུ་བསྡུས་ཏེ། འགྲོ་བ་ཀུན་ཅེས་པ་ནི་ལམ་དུ་མ་ཞུགས་པ་ཁོ་ནའི་
དབང་དུ་བྱས་པའི་ཁམས་གསུམ་གྱི་སེམས་ཅན་ཐམས་ཅད་དོ། །ཉན་ཐོས་ཚོགས་ལམ་པ་
དང་སྦྱོར་ལམ་པ་རྣམས་ནི། ཉན་ཐོས་འཕགས་པ་སློབ་པའི་རྒྱུ་ཉེ་བ་ཡིན་པས། དེའི་ཁོངས་
སུ་གཏོགས་པར་དགོངས་ཏེ་མ་སྨོས་པ་དང་། རང་རྒྱལ་གྱི་ཚོགས་ལམ་ལ་གནས་པ་ཡང་དེ་
དང་འདྲ་ལ། སྦྱོར་ལམ་པ་དང་འཕགས་པ་སློབ་པའང་ཅུང་ཟད་ཡོད་མོད་ཀྱི། ཡུན་ཐུང་
བར་དགོངས་ནས་སློབ་པ་ཟུར་དུ་མ་སྨོས་སོ། །དེ་ལ་གང་ཟག་གི་བདག་མེད་པ་གཙོ་བོར་
གྱུར་པའི་བདེན་པ་བཞིའི་དོན་མངོན་སུམ་དུ་རྟོགས་པ་ནི་འཕགས་པ་ཡིན་ལ། མ་རྟོགས་
པ་ནི་སོ་སོ་སྐྱེ་བོའོ། །ཉན་ཐོས་ཀྱི་ཚོགས་སྦྱོར་གྱི་རྟོགས་པ་སྔོན་དུ་སོང་ནས། བདེན་པ་
བཞིའི་དོན་མངོན་སུམ་གྱིས་མཐོང་བས། ཁམས་གསུམ་དུ་གཏོག་པའི་ཉོན་མོངས་ཀྱི་ནང་
ནས་ལྟ་བ་ངན་པ་དང་ཐེ་ཚོམ་ལ་སོགས་པ་མཐོང་སྤངས་ཀྱི་ཆར་གྱུར་པ་རྣམས་ནི་སྤངས་
མོད་ཀྱང་། སྤྱིར་ཁམས་གསུམ་དུ་གཏོགས་པའི་ཉོན་མོངས་མ་སྤངས་པ་དེ་ནི་རྒྱུན་དུ་
ཞུགས་པ་ཞེས་བྱ་ལ། འདིས་མ་སྤངས་པའི་ཉོན་མོངས་དེ་དག་ལ། སྒོམ་པས་སྤང་བར་བྱ་
བ་ཞེས་བྱ་ཞིང་། དེའི་ནང་གི་འདོད་ཁམས་སུ་གཏོགས་པའི་ཉོན་མོངས་སུམ་གཉིས་ནི་
སྤངས། སུམ་ཆ་ལུས་པ་ན་འཕགས་པ་ཕྱིར་འོང་ཞེས་བྱའོ། །འདོད་ཁམས་སུ་གཏོགས་
༤69



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཉོན་མོངས་ཐམས་ཅད་སྤངས་པ་ན། འཕགས་པ་ཕྱིར་མི་འོང་བ་ཞེས་བྱའོ། །འདི་ལ་
སྒོམ་སྤངས་སུ་གཏོགས་པ་གཟུགས་ཁམས་དང་གཟུགས་མེད་ཁམས་ཀྱི་ཉོན་མོངས་ཅི་
ཡང་མ་སྤངས་པ་དང་། ཅུང་ཟད་སྤངས་པ་ནས། ཕལ་ཆེར་སྤངས་པའི་བར་དུ་རྟོགས་པ་
མཐོ་དམན་སྣ་ཚོགས་པ་ཡོད་དོ། །ཁམས་གསུམ་དུ་གཏོགས་པའི་ཉོན་མོངས་ཐམས་ཅད་
སྤངས་པ་ནི་དགྲ་བཅོམ་པའོ། །དེ་ཡང་མྱུར་བ་སྲིད་པ་གསུམ་གྱིས་མཐར་ཞེས་པ་ལྟར།
ཉུང་མཐའ་ཡང་སྐྱེ་བ་གསུམ་དུ་ཚོགས་བསགས་པ་ལས་འབྱུང་ལ། སྐྱེ་བ་གསུམ་ལ་ལམ་
ལྔ་སྦྱོར་ཚུལ་བཤད་ཀྱང་མཐའ་གཅིག་ཏུ་མ་ངེས་སོ། །རྒྱུན་ཞུགས་སོགས་བཞི་པོ་དེ་གང་
ཟག་གཅིག་གིས་རིམ་ཅན་ཁོ་ནར་མངོན་དུ་བྱེད་པའང་ཡོད། བར་བ་གཉིས་མེད་པར་སྒོམ་
སྤང་ཁམས་གསུམ་གྱི་ཉོན་མོངས་རྣམས་ཆབ་གཅིག་ཏུ་སྤོང་པའི་རིགས་ཅན་ཐོགས་མཐའ་
གཉིས་ཁོ་ན་མངོན་དུ་བྱེད་པའང་ཡོད། སོ་སོ་སྐྱེ་བོའི་དུས་ན་འཇིག་རྟེན་པའི་ལམ་གྱིས་
བསམ་གཏན་གཟུགས་མེད་ཀྱི་ཏིང་ངེ་འཛིན་ཐོབ་པ་རྣམས་ནི། ནམ་བདེན་པ་མཐོང་བ་ན་
ཕྱིར་མི་འོང་དུ་འགྱུར་བས་འབྲས་བུ་ཕྱི་མ་གཉིས་ཁོ་ན་མངོན་དུ་བྱེད་པ་སོགས་སྣ་ཚོགས་
པ་ཡོད་དེ། དེ་དག་ནི་ཉན་ཐོས་འཕགས་པ་ཡིན་ནོ། །རང་རྒྱལ་ནི་བསྐལ་པ་བརྒྱར་ཚོགས་
བསགས་པ་སྔོན་དུ་འགྲོ་བ་ཡིན་ཡང་
། གནས་སྐབས་དེ་དག་ཏུ་ཕལ་ཆེར་ཚོགས་ལམ་ལ་
གནས་པ་ཡིན་ལ། སྦྱོར་མཐོང་སྒོམ་གསུམ་མཉམ་གཞག་ཐུན་གཅིག་ལ་བགྲོད་པར་བྱས་
ནས། དེའི་བར་མ་ཆད་པ་ལ་ཟད་པ་དང་མི་སྐྱེ་བ་ཤེས་པ་སྟེ། དགྲ་བཅོམ་པའི་འབྲས་བུ་
དང་མཐར་ཕྱིན་པའི་ལམ་མངོན་དུ་བྱེད་པ་ནི། རང་རྒྱལ་གྱི་གཙོ་བོ་བསེ་རུ་ལྟ་བུ་ཡིན་ལ།
ཚོགས་ལ་སྤྱོད་པའི་རང་རྒྱལ་ལ་ནི་དེ་ལྟར་མ་ངེས་ཏེ། འོན་ཀྱང་ཐམས་ཅད་མཐུན་པར་སྔོན་
གྱི་སྐྱེ་བར་སངས་རྒྱས་ལ་བྱ་བ་བྱས་ཤིང་། ཉན་ཐོས་ལམ་ལ་སློབ་པ་རྣམས་དང་འདྲ་བར་
བྱས་པ་ཡིན་ཡང་། ལྷག་པོར་རྟེན་ཅིང་འབྲེལ་བར་འབྱུང་བ་ལ་ཆེས་མཁས་པར་བྱས་པ་
༤70ལ
-



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
དང༌། སྨོན་ལམ་གྱི་དབང་གིས་སྲིད་པ་ཐ་མའི་གནས་སྐབས་སུ་སངས་རྒྱས་མི་བཞུགས་
ཤིང༌། སྟོན་པ་མེད་པའི་འཇིག་རྟེན་གྱི་ཁམས་སུ། བླ་མ་མེད་པར་རང་གི་བག་ཆགས་ཀྱི་
སྟོབས་སད་པ་ཁོ་ནས། བྱང་ཆུབ་མངོན་དུ་བྱེད་པའོ། །ཉན་ཐོས་འཕགས་པ་ལ་ནི་དབང་
པོ་རྣོ་བརྟུལ་སྣ་ཚོགས་ཡོད་ལ། འདི་ནི་དབང་རྣོན་ཁོ་ནའོ། །བྱང་ཆུབ་སེམས་དཔའ་ནི་
སེམས་དང་པོ་བསྐྱེད་པ་ནས་བཟུང་སྟེ་བསོད་ནམས་ཀྱི་ཚོགས་མཐའ་ཡས་པ་བསགས་ཏེ།
བྱང་ཆུབ་ཏུ་སྨོན་ལམ་བཏབ་ཐེག་པ་ཆེན་པོ་ལ་ཐོས་བསམ་སྒོམ་གསུམ་དུ་བྱས་པས་
ཚོགས་ཀྱི་ལམ་དུ་ཡང་ཡོན་ཏན་དུ་མ་ཐོབ་ལ། སྦྱོར་བའི་ལམ་དུ་གནས་ལུགས་ཀྱི་རྟོགས་
པ་འཕགས་མཆོག་རྣམས་དང་རྗེས་མཐུན་པ་གྲུབ་ཅིང་། ཏིང་ངེ་འཛིན་དང་གཟུངས་དང་
མངོན་ཤེས་མཐ
ས་མཐའ་ཡས་པའང་བསྒྲུབས་ནས།
མཐོང་ལམ་དུ་ཆོས་ཉིད་སྤྲོས་བྲལ་རྣམ་པ་
ཐམས་ཅད་པའི་དོན་མངོན་དུ་བྱས་པས། བདེན་བཞིའི་དོན་སོགས་ཉན་རང་གི་སྤངས་
རྟོགས་ཐམས་ཅད་ཞོར་ལ་ཐོབ་ཅིང་། བྱང་སེམས་འཕགས་པར་གྱུར་པ་ཞེས་བྱ་ལ། དེ་ཉིད་ཀྱི་
རྒྱུན་ལས་དང་པོ་ནས་བཅུ་པའི་བར་དུ་ཡོན་ཏན་མཐའ་ཡས་པ་གོང་འཕེལ་ཐོབ་པ་དེ་དག་ནི།
རྒྱལ་བའི་སྲས་པོ་ཞེས་བྱ་སྟེ། དེ་ལྟར་ན་དབྱེ་བ་འདི་དག་མངོན་པ་སོགས་གསུང་རབ་
གཞན་ཤེས་པ་དག་ལ་སྐབས་འདིར་བཤད་མི་དགོས་ཀྱང་ཤིན་ཏུ་ལས་དང་པོ་དག་ལ་གོ་བ་
ཕྱོགས་ཙམ་མཚོན་པའི་ཕྱིར། ཟུར་ཙམ་སྨོས་པའོ། །རྣམ་པར་དབྱེ་བ་མཐའ་ཡས་པ་ནི་
དུས་ཇི་སྙེད་པར་ཡང་བརྗོད་པར་མི་ནུས་ཏེ། འཕགས་པ་རྣམས་ཀྱིས་སོ་སོར་རང་གིས་
རིག་པར་བྱ་བ་ཉིད་པས། གཞུང་རྒྱ་ཆེན་པོ་སྨྲ་བ་རྣམས་ཀྱིས་འཆད་ཚུལ་མང་པོའི་སྒོ་ནས།
དཀའ་བ་དུ་མ་དང་བཅས་ཏེ་འཆད་མོད་ཀྱང་། རྒྱ་མཚོ་ཆེན་པོ་ལས་སྐྲ་རྩེ་གཅིག་གིས་
བླངས་པའི་ཆུ་ཐིག་གི་ཚད་ཙམ་ཡང་མ་ཡིན་ནོ། །སྤྲོས་པས་ཆོག་གོ། །
ལྔ་པ་ནི། གང་རྣམས་ཕྱོགས་བཅུའི་འཇིག་རྟེན་སྒྲོན་མ་དག །བྱང་ཆུབ་རིམ་པར་
༤71ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་
བླ་ན་མེད་པ་བསྐོར་བར་བསྐུལ། །གང་སངས་རྒྱས་རྣམས་ཞེས་སྤྱིར་སྨོས་ཏེ། དེ་ཡང་
ཕྱོགས་བཅུའི་འཇིག་རྟེན་གྱི་ཁམས་རྣམས་ན། སེམས་ཅན་གཏི་མུག་གི་མུན་པར་འཁྱམས་
པ་རྣམས་ལ་ལམ་སྟོན་པར་མཛད་པས། འཇིག་རྟེན་གྱི་སྒྲོན་མར་གྱུར་པ་སངས་རྒྱས་
རྣམས་བྱང་ཆུབ་སྒྲུབ་པར་བྱེད་པའི་ལམ་གྱི་རིམ་པ། ལམ་ལྔ་དང་ས་བཅུ་ལ་སོགས་པའི་
རིམ་པ་མ་ལུས་པར་སྔོན་དུ་སོང་བས། བླ་ན་མེད་པ་སངས་རྒྱས་ཀྱི་གོ་འཕང་མ་ཆགས་མ་
ཐོགས་པར་བརྙེས་པའམ། ཡང་ན་དེ་ལྟར་ལམ་དང་འབྲས་བུའི་ཡོན་ཏན་ཕུན་སུམ་ཚོགས་
པ་ཐོབ་ཀྱང་། ཐོབ་པ་དེ་ལ་ཞན་པ་མི་མངའ་བས་མ་ཆགས་པའི་མགོན་པོ་སངས་རྒྱས་དེ་
དག་ཐམས་ཅད་ལ་བདག་གིས་འཁོར་ལོ་བླ་ན་མེད་པ་སྟེ། དམ་པའི་ཆོས་ཀྱི་འཁོར་ལོ་
བསྐོར་བར་བསྐུལ་ལོ། །འཁོར་ལོ་ནི་ཤིང་རྟའི་འཁོར་ལོ་ལྟ་བུ་སྟེ། ངོ་བོ་བརྟན་པའི་དངོས་
པོ་ཡིན་ཡང་། རང་གི་གཟུགས་ཀྱི་འཕྲུལ་གྱིས། ཕ་རོལ་གྱི་གནས་སུ་ཕྱིན་པར་བྱེད་པ་དང་
འདྲ་བར། ཉོན་མོངས་པ་སོགས་མི་མཐུན་པའི་ཕྱོགས་ཀྱིས་མི་ཤིགས་པར་གནས་པ་ཤིན་
ཏུ་བརྟན་པ་ཆོས་ཀྱི་ལམ་སྟོན་པ་པོའི་རྒྱུད་ལ་མངའ་བ་དེ། ཉན་པ་པོའི་རྒྱུད་ལ་འཕོས་པ་
དང་འདྲ་བར་རྟོགས་པ་བསྐྱེད་ནུས་པ་ནི་ཆོས་ཀྱི་འཁོར་ལོའོ། །བླ་ན་མེད་པ་ནི་འཇིག་རྟེན་
ལས་འདས་པ་ཡིན་པ་དང་། ལྷ་དང་དྲང་སྲོང་རྣམས་ཀྱིས་བསྟན་པའི་ཆོས་དང་ཐུན་མོང་མ་
ཡིན་པའོ། །བསྐུལ་མ་འདེབས་པ་ནི། སྤྲུལ་པའི་སྐུ་སངས་རྒྱས་ནས་རིང་པོ་མ་ལོན་པ། ད་
ལྟར་འཇིག་རྟེན་དུ་ཆོས་འཁོར་ཡེ་མ་བསྐོར་བ་ལ། ཆོས་འཁོར་སྤྱི་ལྡོག་ནས་བསྐོར་བར་
གསོལ་བ་འདེབས་པ་སྟེ། སྤྱིར་ཆོས་འཁོར་བསྐོར་བཞིན་པ་ཡིན་ཡང་། སྐབས་སུ་བབས་
པ་དེ་དང་དེའི་ཆོས་གསུང་བར་གསོལ་བ་འདེབས་པའང་འདིའི་ཁོངས་སུ་བསྡུའོ། །
སངས་རྒྱས་ཐུགས་རྗེ་ཅན་ཟང་ཟིང་ལ་ཆགས་པ་དང་མི་མཁྱེན་པ་མི་མངའ་བས། མི་དགོས་
ལ72 ་



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
སོ་སྙམ་ན། ཆོས་ལ་གུས་པ་བསྐྱེད་པའི་ཕྱིར་བསྐུལ་དགོས་པའང་ཡིན་ལ། གཙོ་བོར་ནི་སངས་
རྒྱས་ཆོས་མི་གསུང་བར་མི་སྲིད་ཀྱང་། རང་གི་བློ་སེམས་ཅན་ལ་སྙིང་བརྩེ་བའི་ཕྱིར་ཚོགས་
བསགས་པའི་སླད་དུ་བློའི་རིམ་པ་སྦྱངས་ཚུལ་ལོ། །
དྲུག་པ་ནི། མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་
བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་
རབ་སྦྱར་གསོལ་བ་འདེབས། །དོན་དམ་པར་ན། སངས་རྒྱས་ཡོངས་སུ་མྱ་ངན་ལས་མི་
འདའ་མོད། མྱ་ངན་ལས་འདའ་བར་བསྟན་པས་འདུལ་བ་རྣམས་ལ་ཡོངས་སུ་མྱ་ངན་ལས་
འདའ་བའི་ཚུལ་སྟོན་པར་གང་བཞེད་པ་དེ་དག་ལ། དགོས་པ་སངས་རྒྱས་འཇིག་རྟེན་དུ་
བཞུགས་ན་ཕན་བདེ་མཐའ་ཡས་པ་ལྷུན་གྲུབ་ཏུ་འབྱུང་བ་ཉིད་ཡིན་པས། འགྲོ་བ་ཀུན་ལ་
འཕྲལ་དུ་ཕན་པར་འགྱུར་ཞིང་ཡུན་དུ་བདེ་བའི་ཕྱིར་དུ། དུས་ཀྱི་ཁྱད་པར་བསྐལ་པ་ཆེན་
པོ་ཕྱོགས་བཅུའི་སངས་རྒྱས་ཐམས་ཅད་ཀྱི་ཞིང་ཁམས་ཀྱི་རྡུལ་ཕྲ་རབ་ཀྱི་གྲངས་སྙེད་དུ་
བཞུགས་པར་ཡང་གསོལ་བ་འདེབས་པ་པོ་བདག་གིས་གསོལ་བ་འདེབས་ཏེ་ཇི་ལྟར་
འདེབས་པའི་ཚུལ་ནི། ཐལ་མོ་རབ་ཏུ་སྦྱར་བས་གསོལ་བ་འདེབས་པར་བགྱིའོ། །འཕྲལ་
དུ་བདེ་བ་ནི་འབྱོར་བ་དང༌། དབང་ཕྱུག་ལ་སོགས་པ་དང་ཡུན་དུ་ཕན་པ་ནི་མྱ་ངན་ལས་
འདས་པའོ། །
བདུན་པ་ནི། ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་
ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་རྫོགས་པའི་
བྱང་ཆུབ་ཕྱིར་བསྔོའོ། །གོང་དུ་སྨོས་པ་ལྟར། ཡུལ་མཆོག་ལ་ལུས་ངག་ཡིད་ཀྱིས་ཕྱག་
འཚལ་བ་དང་། མཆོད་པ་རྣམ་པ་གཉིས་ཀྱིས་མཆོད་པ། སྟོབས་བཞིའི་སྒོ་ནས་སྡིག་པ་
བཤགས་པ་དང་། སྐྱེ་འཕགས་ཀྱི་དགེ་བ་ཐམས་ཅད་ལ་རྗེས་སུ་ཡི་རང་བ་དང་། ཆོས་ཀྱི་
༤73ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་ལོ་བསྐོར་བར་བསྐུལ་ཞིང་། མྱ་ངན་ལས་མི་འདའ་བར་བཞུགས་སུ་གསོལ་བ་སྟེ།
ཡན་ལག་དྲུག་པོ་དེ་བྱས་པ་ལུས་བྱུང་བའི་དགེ་བ་ཅུང་ཟད་བདག་གིས་གང་དང་ཅི་
བསགས་པ་དེ་དག་ཐམས་ཅད་ཅེས་པ་སྟེ། དངོས་སུ་ནི་དེ་ཙམ་ཡིན་ཡང་རང་གིས་དུས་
གསུམ་དུ་དགེ་བ་བྱས་པ་དང་བྱེད་དུ་བཅུག་པ་དང་། ཡི་རང་དང་། བསྔགས་པ་བརྗོད་པ་
ཐམས་ཅད་དང་། འགྲོ་བ་ཐམས་ཅད་ཀྱིས་དུས་གསུམ་དུ་བསགས་པའི་དགེ་བ་ཐམས་
ཅད་ཀྱང་། བློས་གཅིག་ཏུ་བསྡོམས་ནས་བསྔོ་དགོས་ཏེ། དེ་དག་ཐམས་ཅད་ཀྱང་ཆོས་ཀྱི་
དབྱིངས་དང་མཉམ་པ་ཉིད་དུ་བྱས་ནས་སོ། །ཅུང་ཟད་དད་ཅི་བསགས་པ་ཞེས་པའི་ཚིག་
གིས་ཀྱང་ཟུར་གྱིས་འཕངས་པ་ཡིན་ནོ། །བསྔོ་རྒྱུའི་དགེ་བ་དེ་རྣམས་གང་དུ་བསྔོ་ཞེ་ན།
བྱང་ཆུབ་ཆེན་པོ་བླ་ན་མེད་པའི་སངས་རྒྱས་ཀྱི་ཕྱིར་བསྔོའོ། །སུས་བསྔོ་བར་བྱེད་ཅེ་ན་
བདག་གིས་སོ། །གལ་ཏེ་བྱང་ཆུབ་མཆོག་ཏུ་མ་བསྔོས་ན། རང་རང་གི་འབྲས་བུ་ཕྱུང་ནས་
ཟད་པར་འགྱུར་ཏེ། འཁོར་བ་པ་རྣམས་ཀྱི་ནི་བདེ་འགྲོ་ཚུན་དུ་ཟད་ལ། ཉན་རང་གི་དེ་དག་
ཀྱང་ལྷག་མེད་ཀྱི་དབྱིངས་སུ་ཟད་པའོ། །སངས་རྒྱས་སུ་བསྔོས་ན་ནི། དེ་མ་ཐོབ་ཀྱི་བར་དུ་
ཡང་ལྷ་མིའི་བདེ་སྐྱིད་སོགས་བདེ་བ་གོང་འཕེལ་དུ་འགྱུར་ཞིང་། བླ་ན་མེད་པའི་བྱང་ཆུབ་
ཐོབ་ཟིན་ནས། མི་གནས་པའི་མྱ་ངན་ལས་འདས་པ་བརྙེས་པའི་ཕྱིར། ནམ་མཁའ་ཇི་སྲིད་
པའི་བར་དུ་གནས་ཤིང༌། སེམས་ཅན་ཐམས་ཅད་ཀྱི་དོན་སྤྱོད་པས་བསོད་ནམས་ཀྱི་
འབྲས་བུ་ནམ་ཡང་ཟད་པ་མི་སྲིད་པ་ཡིན་ནོ། །བསྔོ་བ་དེ་ཡང་། དུས་གསུམ་གཤེགས་
པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །ཞེས་
གསུངས་པ་ལྟར། སངས་རྒྱས་ཐམས་ཅད་ཀྱིས་བསྔགས་པའི་བསྔོ་བ་ནི། ཤེས་རབ་ཀྱི་ཕ་
རོལ་ཏུ་ཕྱིན་པ་ཁྲི་བརྒྱད་སྟོང་པ་སོགས་སུ་ལས། སྦྱིན་པ་དེ་ཡང་སེམས་ཅན་ཐམས་ཅད་
དང་ཐུན་མོང་དུ་བྱས་ནས། བླ་ན་མེད་པའི་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་
ལ74༤



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
བསྔོ་བར་བྱེད་དེ་ཡོངས་སུ་བསྔོས་པ་ན། ཅི་ནས་མཚན་མར་ཡང་དག་པར་ཡོངས་སུ་མི་མཐོང་
བ་སྟེ། དེ་ལྟ་བུའི་ཚུལ་གྱིས་ཡོངས་སུ་བསྔོ་བར་བྱེད་དེ། བདག་གིས་ཅི་ཞིག་སྦྱིན་པར་བྱེད།
སུ་ཞིག་སྦྱིན་པར་བྱེད། ཅི་ཞིག་ཡོངས་སུ་བསྔོ་བར་བྱ། སུ་ཞིག་ཡོངས་སུ་བསྔོ་བར་བྱེད།
གང་དུ་བསྔོས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོས་པའི་དངོས་པོ་དེ།
ཡང་དག་པར་རྗེས་སུ་མ་མཐོང་ངོ༌། །དེ་ཅིའི་ཕྱིར་ཞེ་ན་ནང་སྟོང་པ་ཉིད་ཀྱིས་སྟོང་པ་དང་།
ཞེས་པ་ནས། སྟོང་ཉིད་རྣམས་ལ་རིམ་གྱིས་སྦྱར་ནས། རང་གི་མཚན་ཉིད་སྟོང་པ་ཉིད་ཀྱིས་
སྟོང་པའི་ཕྱིར་རོ། །དེས་གང་དུ་ཡོངས་སུ་བསྔོ་བར་འགྱུར། ཅི་ཞིག་ཡོངས་སུ་བསྔོ་བར་
འགྱུར། གང་གིས་ཡོངས་སུ་བསྔོ་བར་འགྱུར། ཞེས་དེ་ལྟར་མཐོང་སྟེ། དེ་ལྟར་ཡོངས་སུ་
བསྔོས་ན་ལེགས་པར་ཡོངས་སུ་བསྔོས་པར་འགྱུར་རོ། །ཞེས་གསུངས་ཏེ། བསྔོ་བའི་ཡུལ་
བླ་ན་མེད་པའི་བྱང་ཆུབ་དང་། ཆེད་དུ་བྱ་བ་གཞན་དོན་ཁོ་ན་དང་། ཡིད་ལ་བྱེད་པའི་རྣམ་
པ་ནི། བསྔོ་བྱའི་དགེ་བ་འཁོར་གསུམ་མི་དམིགས་པ་དང་། བསྔོ་བ་ཉིད་ཀྱང་འཁོར་
གསུམ་མི་དམིགས་པ་སྟེ། ཁྱད་པར་གསུམ་དང་ལྡན་པའི་བསྔོ་བ་ཡིན་ནོ། །ཡོངས་སུ་བསྔོ་
བའི་ཁྱད་པར་རྒྱས་པ་ནི། འཕགས་པ་རྡོ་རྗེ་རྒྱལ་མཚན་གྱི་བསྔོ་བའི་ལེའུ་ལས་རྟོགས་པར་
བྱའོ། །
རྩ་བའི་ས་བཅད་གཉིས་པ་སྨོན་ལམ་གྱི་རབ་དབྱེ་ལ། དཔལ་ཕྱོགས་ཀྱི་གླང་པོ་ལ་
སོགས་པ་སྔོན་གྱི་མཁས་པ་རྣམས་ཀྱིས་དོན་ཚན་རྣམ་པ་བཅུ་དྲུག་ཏུ་མཛད་དོ། །དེ་ཡང་
སྡོམ་ནི། ལྷག་བསམ་བྱང་སེམས་མི་བརྗེད་དང༌། །མ་གོས་ཕན་བདེ་གོ་ཆ་དང༌། །སྐལ་
མཉམ་འགྲོགས་དང་བཤེས་གཉེན་བསྟེན། །སངས་རྒྱས་མངོན་གྱུར་དམ་ཆོས་འཛིན། །མི་
ཟད་མཛོད་ཐོབ་འཇུག་པ་དང་།. །སྟོབས་དང་སྒྲུབ་པ་ལས་དང་ནི། །རྗེས་སུ་སློབ་དང་
འཇུག་སྡུད་དོ། །དེ་ཡང་བསམ་པ་དག་པའི་སྒོ་ནས་སྨོན་པ་དང་། བྱང་ཆུབ་ཀྱི་སེམས་མི་
ལ75ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྗེད་པའི་སྒོ་ནས་སྨོན་པ་དང་། དེ་བཞིན་དུ་སྦྱར་ཏེ་མ་གོས་པའི་སྦྱོར་བའི་དང་། གཞན་
ལ་ཕན་བདེའི་དང་། གོ་ཆ་བགོས་པའི་དང་། སྐལ་མཉམ་དང་འགྲོགས་པའི་དང་། བཤེས་
གཉེན་བསྟེན་པའི་དང་། སངས་རྒྱས་མངོན་གྱུར་གྱི་དང་། དམ་ཆོས་ཡོངས་བཟུང་གི་དང་།
མི་ཟད་པའི་མཛོད་ཐོབ་པའི་དང་། འཇུག་པ་དུ་མའི་དང་། སྟོབས་ཀྱི་དང༌། གཉེན་པོ་
བསྒྲུབ་པའི་དང༌། ལས་ཀྱི་དང་། རྗེས་སུ་སློབ་པའི་དང་། ཐམས་ཅད་ཀྱི་དོན་བསྡུ་བའི་སྒོ་
ནས་སྨོན་པའི་སྨོན་ལམ་རྣམས་སོ། ། དང་པོ་བསམ་པ་དག་པའི་སྒོ་ནས་སྨོན་པ་ནི། འདས་
པའི་སངས་རྒྱས་རྣམས་དང་ཞེས་པ་ནས། རེ་བའང་འགྲུབ་པར་ཤོག་གི་བར་ཡིན་ལ། དེ་
ལའང་དོན་ཚན་བཞི་ལས། སངས་རྒྱས་ལ་མཆོད་པའི་བསམ་པ་ནི་འདས་པའི་སོགས།
དགོངས་པ་ཡོངས་སུ་བསྐང་བའི་ནི། གང་ཡང་མ་བྱོན་སོགས། ཞིང་ཡོངས་སུ་དག་པའི་ནི།
ཕྱོགས་བཅུའི་ག་ལའི་སོགས། སེམས་ཅན་ལ་ཕན་གདགས་པའི་བསམ་པ་ནི། ཕྱོགས་
བཅུའི་སེམས་ཅན་སོགས་སོ། །
གཉིས་པ་བྱང་ཆུབ་ཀྱི་སེམས་མི་བརྗེད་པ་ལ། བྱང་ཆུབ་སྤྱོད་པ་དག་ནི་བདག་སྤྱོད་
ཅིང་། །ཞེས་པ་ནས། ཡོངས་སུ་བྱང་བར་ཤོག་གི་བར་ཏེ། ཚེ་རབས་སོགས་ཀྱིས་རྟག་ཏུ་
རབ་ཏུ་འབྱུང་བ་དང་། ཚུལ་ཁྲིམས་སྤྱོད་པ་སོགས་ཀྱིས་ཚུལ་ཁྲིམས་དག་པ་དང༌། ལྷའི་
སོགས་ཀྱིས་སྐད་སྣ་ཚོགས་པས་ཆོས་སྟོན་པ་དང་། དེས་ཤིང་སོགས་ཀྱིས་དགེ་བ་ལ་
བརྩོན་པ་དང་། རྒྱུ་བཞི་སྔོན་དུ་འགྲོ་བའི་བྱང་ཆུབ་ཀྱི་སེམས་མི་བརྗེད་པ་དང་། སྡིག་པ་
སོགས་ཀྱིས་དེའི་མི་མཐུན་ཕྱོགས་སྤོང་བར་སྟོན་ཏོ། །ཡང་ན་འདི་ལ་ཚེ་རབས་དྲན་པ་དང་།
རབ་ཏུ་བྱུང་བ་སོ་སོར་ཕྱེ་ནས། རྒྱུ་ལྔར་བྱས་ཀྱང་ལེགས་པར་འགྱུར་རོ། །
གསུམ་པ་མ་ལུས་པའི་སྦྱོར་བའམ་མ་ཆགས་པ་ནི། ལས་དང་ཞེས་པ་ལ་སོགས་
པའོ། །བཞི་པ་གཞན་ལ་ཕན་བདེ་ནི། ཞིང་གི་ཁྱོན་དང་སོགས་སོ། །ལྔ་པ་གོ་ཆ་བགོ་བ་ནི།
ལ76ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང་། །སོགས་ཏེ། སངས་རྒྱས་ཀྱི་ཆོས་རྫོགས་པ་
དང་། སེམས་ཅན་གྱི་སྤྱོད་པ་དང་མཐུན་པར་འཇུག་པ་དང་། དམ་པའི་ཆོས་སྟོན་པ་གསུམ་
ལ་རིམ་པས་སྦྱར་རོ། །དྲུག་པ་སྐལ་མཉམ་གྱི་གྲོགས་དང་འགྲོགས་པ་ནི། བདག་གི་སྤྱོད་
དང་སོགས་སོ། །བདུན་པ་དགེ་བའི་བཤེས་གཉེན་བསྟེན་ཅིང་མཉེས་པར་བྱེད་པ་ནི།
བདག་ལ་ཕན་པར་སོགས་སོ། །བརྒྱད་པ་སངས་རྒྱས་མངོན་གྱུར་ལ་མཆོད་པ་སོགས་བྱ་
བ་ནི། སངས་རྒྱས་སྲས་ཀྱི་སོགས་ཏེ། འཁོར་དང་དུས་དང་བསམ་པ་སྐྱོ་བ་མེད་པ་དང་།
མཆོད་པ་སྟེ་དོན་ཚན་བཞི་རིམ་ཅན་དུ་སྦྱར་རོ། །དགུ་པ་དམ་ཆོས་ཡོངས་སུ་བཟུང་བ་ནི་
རྒྱལ་བ་རྣམས་ཀྱི་སོགས་ཏེ། ཆོས་འཛིན་པ་དང་སྟོན་པ་དང་། རབ་ཏུ་སྦྱོར་བ་གསུམ་རིམ་
གྱིས་སོ། །བཅུ་པ་མི་ཟད་པའི་མཛོད་ཐོབ་པར་བྱ་བ་ནི། སྲིད་པ་ཐམས་ཅད་སོགས་ཏེ།
ཚོགས་གཉིས་དང་མཐུ་ཐོབ་པར་བྱ་བའོ། །
བཅུ་གཅིག་པ་འཇུག་པ་དུ་མའི་སྒོ་ནས་སྨོན་པ་ནི། རྡུལ་གཅིག་སྟེང་ན་རྡུལ་སྙེད་
ཞིང་རྣམས་ཏེ། །ཞེས་པ་ནས། དྲུང་དུ་བདག་མཆིའོ་བར་རོ། །དེ་ལ་འཇུག་པ་བརྒྱད་སྟེ།
དང་པོ་ཞིང་དང་བཅས་པའི་སངས་རྒྱས་ལྟ་བ་ལ་འཇུག་པ་ནི། རྡུལ་གཅིག་སོགས། གཉིས་
པ་སངས་རྒྱས་ཀྱི་གསུང་ལ་འཇུག་པ་ནི། གསུང་གཅིག་ཡན་ལག་སོགས། གསུམ་པ་ཆོས་
འཁོར་བསྐོར་བ་ལ་འཇུག་པ་ནི། དུས་གསུམ་གཤེགས་པ་སོགས། བཞི་པ་བསྐལ་པའི་སྒོ་
ནས་འཇུག་པ་ནི། མ་འོངས་བསྐལ་པ་སོགས། ལྔ་པ་དེ་བཞིན་གཤེགས་པ་བལྟ་བ་ལ་
འཇུག་པ་ནི། དུས་གསུམ་གཤེགས་པ་སོགས། དྲུག་པ་དེའི་སྤྱོད་ཡུལ་ལ་འཇུག་པ་ནི།
རྟག་ཏུ་དེ་དག་སོགས། བདུན་པ་ཞིང་སྒྲུབ་པ་ལ་འཇུག་པ་ནི། གང་ཡང་དུས་གསུམ་
སོགས། བརྒྱད་པ་དེ་བཞིན་གཤེགས་པའི་དྲུང་དུ་འགྲོ་བ་ལ་འཇུག་པ་ནི། གང་ཡང་མ་བྱོན་
སོགས་སོ། །འདིར་སྡོམ་ནི། ཞིང་བལྟ་གསུང་དང་ཆོས་འཁོར་དང་། །བསྐལ་པ་སངས་རྒྱས་
ལ77ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྱོད་ཡུལ་དང་། །ཞིང་སྒྲུབ་པ་དང་དྲུང་དུ་འགྲོ། །འཇུག་པ་བརྒྱད་དུ་ཤེས་པ་ཡིན།
སྤྱི་དོན་བཅུ་གཉིས་པ་སྟོབས་ཀྱི་སྒོ་ནས་སྨོན་པ་ནི། ཀུན་ཏུ་མྱུར་བའི་ནས། ཡང་
དག་སྒྲུབ་པར་བྱེད་ཀྱི་བར་རོ། །བཅུ་གསུམ་པ་བསྒྲུབ་པའམ་གཉེན་པོའི་སྒོ་ནས་སྨོན་པ་
ནི། ལས་ཀྱི་སྟོབས་རྣམས་སོགས་ཏེ། ལས་ཉོན་བདུད་གསུམ་འཇོམས་པ་དང་། གཉེན་པོ་
དངོས་ཏེ་དོན་ཚན་བཞི་རིམ་ཅན་དང་། བཅུ་བཞི་པ་འཕྲིན་ལས་ཀྱི་སྒོ་ནས་སྨོན་པ་ནི། ཞིང་
རྣམས་རྒྱ་མཚོ་ནས་མི་སྐྱོ་སྤྱད་པར་བགྱི་ཞེས་པའི་བར་ཏེ། འདི་ལ་ཡང་སངས་རྒྱས་ཀྱི་ཞིང་
དག་པ་དང་། སེམས་ཅན་སྨིན་པར་བྱེད་པ་དང་། ཆོས་རྟོགས་པ་དང༌། རྗེས་ཐོབ་ཀྱི་ཡེ་
ཤེས་ཐོབ་པ་དང་། སྤྱོད་པ་མཐའ་ཡས་པ་དང་། སྨོན་ལམ་རྫོགས་པ་དང་། མཆོད་པ་སྒྲུབ་
པ་དང་། བསྐལ་པ་མཐའ་མེད་པར་འཇུག་པ་སྟེ་དོན་བརྒྱུད་རིམ་ཅན་ནོ། །བཅོ་ལྔ་པ་རྗེས་
སུ་སློབ་པ་ནི། གང་ཡང་དུས་གསུམ་སོགས་ཏེ། འདི་ལ་སངས་རྒྱས་ཀྱི་རྗེས་སུ་སློབ་པ་
དང་། སེམས་དཔའ་ཆེན་པོའི་རྗེས་སུ་སློབ་པའོ། །བཅུ་དྲུག་པ་དོན་བསྡུ་བའི་བསྔོ་བ་
བསྟན་པ་ནི། སྤྱོད་པ་དག་ནི་ཚད་ཡོད་མ་གྱུར་ཅིག ། སོགས་སོ། །དེ་ལྟར་ན་བསྡུས་པའི་
དོན་གྱི་རིམ་པ་འདི་ནི། རྒྱ་འགྲེལ་ཕལ་ཆེར་གྱི་བཤད་པ་མགྲིན་གཅིག་པ་ཡང་ཡིན་ལ།
ཁྱད་པར་མཁན་པོ་ཡེ་ཤེས་སྡེའི་ཞལ་ལྔ་ནས་ཇི་སྐད་གསུངས་པ་ལྟར་བཀོད་པ་ཡིན་ནོ། །
དེ་བས་ན་བསྡུས་དོན་འདི་ནི་ཤིན་ཏུ་ཁུངས་ཆེ་བའི་ཕྱིར། འདི་ལ་གཅེས་སྤྲས་སུ་བྱ་ཞིང་མི་
ནུབ་པའི་དོན་དུ་བཀོད་པའོ། །ཤཱཀྱ་བཤེས་གཉེན་གྱི་འགྲེལ་པར་ནི་དོན་ཚན་བཅུ་དྲུག་པོ་
སྤྱི་ཙམ་ནས་འདྲ་བ་ལས། དང་པོ་ལ་བྱང་ཆུབ་ཏུ་སེམས་བསྐྱེད་པ་ཞེས་མིང་འདོགས་པ་
དང༌། སེམས་བསྐྱེད་པ་སོགས་དོན་ཚན་བཅུ་རིམ་པ་བཞིན་མོས་སྤྱོད་ཀྱི་སའི་ཕར་ཕྱིན་
བཅུ་དང་སྦྱོར་ཞིང་། མཆོད་པར་གྱུར་ཅེས་པས་སྦྱིན་པ་དང་། པདྨོ་དང༌། ཉི་ཟླའི་དཔེས་
ཆགས་སྡང་གིས་མ་གོས་པ་དང་། གྲང་དྲོའི་བྱ་བ་བྱེད་ཀྱང་། ཆགས་སྡང་གི་རྣམ་རྟོག་མེད་
ལ78



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
པས་བཟོད་པ་དང་། སངས་རྒྱས་མངོན་དུ་འགྱུར་བས་སྨོན་ལམ་གྱི་སྟོབས་ཡིན་པ་སོགས་
རྒྱུ་མཚན་དང་བཅས་ནས་འཆད་ལ། སངས་རྒྱས་ཀྱི་ཞིང་ལྟ་བ་ལ་སོགས་པས་འཇུག་པ་
བརྒྱད་ཀྱིས། དེ་བཞིན་གཤེགས་པ་ལྟ་བའི་འཇུག་པ་དང་། དེའི་སྤྱོད་ཡུལ་ལ་འཇུག་པ་
གཅིག་ཏུ་བསྡོམས་ནས་གཞུང་ཚན་བདུན་པོ་དེ་ས་དང་པོ་རབ་ཏུ་དགའ་བ་སོགས་ལྷག་
བསམ་དག་པའམ་མ་དག་ས་བདུན་ལ་རིམ་གྱིས་སྦྱོར་བ་དང་། དོན་ཚན་བཅུ་གཉིས
སྟོབས་ཀྱི་སྨོན་པ་ས་བརྒྱད་པ་དང་། བཅུ་གསུམ་པ་ལ་མི་མཐུན་ཕྱོགས་ཉམས་ཞེས་ཟེར་ཏེ་
ས་དགུ་པ་དང་། བཅུ་བཞི་པ་ལ་ཡོན་ཏན་ཡོངས་སུ་སྦྱོང་ཞེས་འདོགས་པ་དང་། བཅོ་ལྔ་པ་
རྗེས་སུ་སློབ་པ་ལ་གཉིས་སུ་ཕྱེ་ནས། གོང་ཡང་དུས་གསུམ་གཤེགས་པའི་རྒྱལ་བ་ཡི།
ཞེས་སོགས་ལ་ཡོན་ཏན་ཐམས་ཅད་རྫོགས་པར་བྱ་བ་ཞེས་གསུང་ཞིང་། རྒྱལ་བ་ཀུན་གྱི་
སྲས་ཀྱི་ཐུ་བོ་པ། །སོགས་ཚིགས་བཅད་གསུམ་གྱིས། ཚོགས་གཉིས་བཟུང་བས་བྱང་ཆུབ་
སེམས་དཔའ་ཆེན་པོའི་རྗེས་སུ་སློབ་པ་སྟེ་དོན་ཚན་བཅུ་བཞི་པ་དང་བཅོ་ལྔ་པ་བསྡོམས་
པས་ས་བཅུ་པ་བཤད་ཅིང་། ས་བཅུ་བསྟན་པས་འཕགས་ལམ་གྱི་ཕར་ཕྱིན་བཅུ་ཡང་
བཤད་པ་དང་། བཅུ་དྲུག་པ་ཐམས་ཅད་ཀྱི་དོན་བསྡུས་ནི་ཀུན་ཏུ་འོད་ཀྱིས་རྫོགས་པའི་
སངས་རྒྱས་སུ་སྨོན་ལམ་འདེབས་པའོ། །ཞེས་བཞེད་དེ་ལེགས་པར་བཤད་པའང་ཡོད་ལ།
ཇི་བཞིན་མི་འབྱོར་བ་ཡང་འགའ་རེ་སྣང་ངོ༌། །འོན་ཀྱང་སྔོན་གྱི་དུས་འཕགས་པའི་ཡུལ་དུ་
ཐེག་པ་ཆེན་པོ་ཕ་རོལ་ཏུ་ཕྱིན་པའི་བཤད་སྒྲུབ་ཀྱི་བསྟན་པ་རྣམ་པར་དག་པ་དང་པོར་ཡོད་
པའི་གནས་སྐབས་སུ་ལེགས་པར་གྲགས་པའི་མཁས་པས་བཤད་པ་ཡིན་པས་ན། འདིར་
ཡང་ལུགས་དེ་གོ་བའི་ཕྱིར་རྣམ་གྲངས་སུ་ཅུང་ཟད་བླངས་པའོ། །
འོན་ཀྱང་འདིར་བཤད་སླ་ཞིང་གོ་བདེ་བའི་ཕྱིར། བསྡུས་དོན་གཞན་གྱི་སྒོ་ནས་བརྗོད་
ན། འདི་ལ་མདོར་བསྟན་རྒྱས་བཤད་དོན་བསྡུས་གསུམ་ལས། དང་པོ་ནི། ཚིགས་བཅད་
ལ79ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་སྟེ། གསུངས་པ། འདས་པའི་སངས་རྒྱས་རྣམས་དང་ཕྱོགས་བཅུ་ཡི། །འཇིག་རྟེན་
དག་ན་གང་བཞུགས་མཆོད་པར་གྱུར། །གང་ཡང་མ་བྱོན་དེ་དག་རབ་མྱུར་བར། །བསམ་
རྫོགས་བྱང་ཆུབ་རིམ་པར་སངས་རྒྱས་སྤྱོན། །སྔོན་བྱོན་པ་འདས་པའི་སངས་རྒྱས་སུ་རབ་
ཏུ་གྲགས་པ་རྣམས་དང་། ད་ལྟར་ཕྱོགས་བཅུ་ཡི་འཇིག་རྟེན་གྱི་ཁམས་དག་ན་གང་འགྲོ་
བའི་དོན་ལ་བཞུགས་པ་ཐམས་ཅད་ལ། མཆོད་པའི་བྱེ་བྲག་ཐམས་ཅད་ཀྱིས་མཆོད་པར་
གྱུར་ཅིག །གང་ཡང་མ་བྱོན་པའི་སངས་རྒྱས་ཏེ། འོག་མིན་དུ་སངས་རྒྱས་ཟིན་ནས།
གདུལ་བྱ་དུས་ལ་མ་བབས་པར། འཇིག་རྟེན་དུ་སྤྲུལ་པའི་སྐུ་མི་སྟོན་པ་རྣམས་སམ། མྱུར་
དུ་འཚང་རྒྱ་བར་རུང་བའི་བྱང་ཆུབ་སེམས་དཔའ་ཆེན་པོ་དེ་དག་རྣམས། དཀའ་བ་དང་
འབད་རྩོལ་མེད་བཞིན་དུ། རབ་ཏུ་མྱུར་བར་རང་རང་གི་དགོངས་པའི་བསམ་པ་རྫོགས་
ནས། དུས་ལ་བབ་སྟེ། དགའ་ལྡན་དུ་སྐྱེ་བ་སྟོན་པ་ལ་སོགས་པ། བྱང་ཆུབ་མངོན་དུ་
བརྙེས་པའི་རིམ་པ་ཚུལ་དང་མཐུན་པར་བསྟན་ནས། སངས་རྒྱ་བར་སྤྱོན་ཅིག་སྟེ་ཤོག་ཅིག་
པའོ། །དེ་ཡང་འོག་མིན་དུ་སངས་རྒྱས་ཟིན་པ་རྣམས། སོ་སོའི་གདུལ་བྱ་སྨིན་པ་སོགས་
དགོངས་པ་མྱུར་དུ་རྫོགས་ནས་སྤྲུལ་སྐུ་མྱུར་དུ་འབྱོན་པར་ཤོག་ཅིག་པ་དང་། སེམས་
དཔའ་ཆེན་པོ་རྣམས་ཀྱི་དགོངས་པའི་བསམ་པ་ཚོགས་གཉིས་ཀྱི་ལྷག་མ་མྱུར་དུ་རྫོགས་
ནས། སངས་རྒྱས་བརྙེས་པར་གྱུར་ཅིག་པ་སྟེ། སངས་རྒྱས་དང་བྱང་སེམས་ཆེན་པོ་དེ་
རྣམས་ཀྱི་སྨོན་ལམ་རྫོགས་པར་བསྔོ་བ་ཡིན་ལ། དེ་དག་གི་ཕྱིར་དུ་རང་གི་སྨོན་ལམ་
རྫོགས་པར་ཡང་བྱ་དགོས་པས་མཆོད་པ་དང་བསྐུལ་བ་འདི་གཉིས་ནི། རང་གཞན་གྱི་
སྨོན་ལམ་ཉིད་ཡོངས་སུ་རྫོགས་པའི་ཕྱིར་དུ་སྨོན་ལམ་འདེབས་པའོ། །
ཡང་གསུངས་པ། ཕྱོགས་བཅུ་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་
སུ་དག་པར་གྱུར། །བྱང་ཆུབ་ཤིང་དབང་དྲུང་གཤེགས་རྒྱལ་བ་དང་། །སངས་རྒྱས་སྲས་ཀྱིས་
ྋ80ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱུ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
རབ་ཏུ་གང་བར་ཤོག །ཕྱོགས་བཅུའི་ག་ལ་བའི་མ་དག་པའི་ཞིང་ཇི་སྙེད་པ་དེ་དག་ཐམས་
ཅད་བདེ་བ་ཅན་གྱི་ཞིང་བཞིན་དུ་མཆོག་ཏུ་རྒྱ་ཆེ་ཞིང་། ངན་སོང་ལ་སོགས་པའི་སྐྱོན་
ཐམས་ཅད་དང་བྲལ་ནས། ཡོངས་སུ་དག་པར་གྱུར་ཅིག །ཞིང་ཁམས་དེ་ཐམས་ཅད་ཀྱང་
ཤིང་གི་རྣམ་པ་ཐམས་ཅད་ཀྱི། རབ་དང་མཆོག་དང་གཙོ་བོ་མཐར་ཐུག་པ་ཡིན་པའི་ཕྱིར།
ཤིང་གི་དབང་པོ་སྟེ་བྱང་ཆུབ་ཀྱི་ཤིང་གི་དྲུང་དུ་གཤེགས་ཏེ། མངོན་པར་རྫོགས་པ་སངས་
རྒྱས་ཟིན་པའི་རྒྱལ་བ་དང་། དེ་དག་གི་འཁོར་དུ་སངས་རྒྱས་ཀྱི་ཐུགས་ཀྱི་སྲས་བྱང་ཆུབ་
སེམས་དཔའི་ཚོགས་དེ་བཞིན་གཤེགས་པ་རྣམས་མཆོད་པ་དང་། སེམས་ཅན་མཐའ་ཡས་པ་
དགེ་བ་ལ་འགོད་པར་མཛད་པ་རྣམས་ཀྱིས་རབ་ཏུ་གང་བར་ཤོག་ཅིག་པ་སྟེ། སྣོད་དང་བཅུད་
དག་པར་སྨོན་པ་ཚིག་རྐང་གཉིས་གཉིས་སོ། །དེ་ནི་ཞིང་ཡོངས་སུ་སྦྱོང་བའི་སྨོན་ལམ་མོ། །
ཡང་གསུངས་པ། ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་
མེད་བདེ་བར་གྱུར། །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིང་རེ་
བའང་འགྲུབ་པར་ཤོག །ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་
ནད་ཀྱི་རིགས་མཐའ་དག་སྤངས་ཤིང་མེད་ལ། ངན་སོང་གསུམ་དང་། མཐོ་རིས་ཀྱི་སྡུག་
བསྔལ་ཐམས་ཅད་དང་བྲལ་ཞིང་། འདོད་ཡོན་དང་ཏིང་ངེ་འཛིན་གྱི་བདེ་བ་ཕུན་སུམ་
ཚོགས་པ་དང་ལྡན་པར་གྱུར་ལ། འགྲོ་བ་ཀུན་གྱི་ཆོས་ཀྱི་དོན་ཏེ་མཐོ་རིས་དང་ཐར་པ་
ཐམས་ཅད་མཁྱེན་པའི་རྒྱུར་གྱུར་པའི་སྤྱོད་པ་རྣམས་བྱས་པ་ལ། ཕན་ཚུན་ཐམས་ཅད་བློ་
གྲོས་མཐུན་པར་འགྱུར་ཞིང་། ཆོས་དང་མི་འགལ་པའི་རེ་བའི་དོན་ཐམས་ཅད་ཀྱང་འགྲུབ་
པར་ཤོག་ཅིག །རེ་བའི་དོན་གྱི་མཐར་ཐུག་པ་ནི། བླ་ན་མེད་པའི་བྱང་ཆུབ་ཡིན་པར་འགྱུར་ཏེ།
སེམས་ཅན་ཐམས་ཅད་ཀྱང་རང་ཉིད་བདེ་བ་དམ་པ་ཐོབ་པར་འདོད་པ་ཡིན་ན། བདེ་བ་དམ་
པ་མཐར་ཐུག་པ་ནི། དེ་ལས་གཞན་མེད་པའི་ཕྱིར། དུད་འགྲོའི་སྐྱེ་གནས་ཚུན་ཆད་ཀྱི་ཡང་།
ྋ81ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རེ་སྨོན་གྱི་གནས་ནི་རྫོགས་པའི་བྱང་ཆུབ་ཡིན་པར་འགྱུར་རོ། །དེ་བས་ན་དངོས་སུ་སྨོན་
པར་མི་བྱེད་ཀྱང་འདོད་པའི་ཚུལ་ལ་དཔག་ནས་བསྒྲུབ་ན་དེ་ལྟར་རིགས་ཤིང་འགྲུབ་པ་
ཡིན་ནོ། །དེ་དག་ནི་སེམས་ཅན་ཡོངས་སུ་སྨོན་པར་བྱེད་པའི་སྨོན་ལམ་སྟེ། མདོར་བསྟན་
འདིས་ནི་རྫོགས་སྨིན་སྦྱང་གསུམ་ཚང་བར་བསྟན་ཅིང་། བྱང་ཆུབ་སེམས་དཔའི་སྤྱོད་པ་
ཐམས་ཅད་དམ། སྨོན་ལམ་གྱི་ཡུལ་ཐམས་ཅད་གསུམ་པོ་དེར་འདུས་པ་ཡིན་ནོ། །
གཉིས་པ་རྒྱས་བཤད་ལ། ཐེག་པ་ཆེན་པོའི་སྤྱོད་པ་ཐུན་མོང་བའི་རིམ་པ་དང་སྦྱར་
བའི་སྨོན་ལམ་དང་། བྱང་ཆུབ་སེམས་དཔའི་གསང་བ་ཐུན་མོང་མ་ཡིན་པའི་དབང་དུ་བྱས་
པའི་སྨོན་ལམ་དང་། གཉིས་ཀར་དུ་འཇུག་པའི་རྣམ་གྲངས་སྣ་ཚོགས་པ་བསྟན་པའི་སྨོན་
ལམ་མོ། །དང་པོ་ནི། བྱང་ཆུབ་སྤྱོད་པ་དག་ནི་ནས། ཀུན་ཏུ་སྤྱོད་པར་གྱུར་ཅེས་པའི་བར་
ཏེ། དེ་ལ་བྱང་ཆུབ་སྤྱོད་པ་ནི། གཞན་དོན་དུ་བདག་ཉིད་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཐོབ་པའི་ཕྱིར་དུ་སྤྱོད་པ་སྟེ། བདག་གིས་སངས་རྒྱས་ཀྱི་ཆོས་རྫོགས་
པའི་རྒྱུར་གྱུར་པའི་ལྡོག་ཆ་འཛིན་ལ། བཟང་པོ་སྤྱོད་པ་ནི་སེམས་ཅན་གཞན་རྣམས་ཁོ་ན་
སངས་རྒྱས་ཀྱི་ས་ལ་འཇོག་པའི་ཕྱིར་སྤྱོད་པ་སྟེ་སེམས་ཅན་གཞན་སྨིན་ཅིང་གྲོལ་བར་བྱེད་
པའི་རྒྱུའི་ལྡོག་ཆ་འཛིན་པ་ཡིན་ཅིང་། གཉིས་ཀ་ཡང་སྙིང་རྗེ་ཆེན་པོ་དང་འཁོར་གསུམ་
རྣམ་པར་མི་རྟོག་པའི་ཡེ་ཤེས་ཀྱིས་ཀུན་ནས་བླངས་པའི། སྦྱིན་སོགས་ཕར་ཕྱིན་བཅུ། ཐབས་
མཁས་ཕུན་སུམ་ཚོགས་པས་ཟིན་པས། རང་རྒྱུད་གྲོལ་ཞིང་གཞན་རྒྱུད་སྨིན་པར་བྱེད་པ་ལ་ནི་
འདྲའོ། །དེས་ན་བྱང་ཆུབ་སེམས་དཔའ་གཅིག་ཁོ་ནས་ཀྱང་། སྤྱོད་པ་གཉིས་ཀར་སྤྱད་དགོས་
ཏེ། སེམས་ཅན་གྱི་དོན་དུ་གང་རླབས་ཆེ་བ། སྐབས་སུ་གང་བབ་པ་དེ་ཉིད་ལ་འཇུག་
དགོས་པའི་ཕྱིར་རོ། །འོན་ཀྱང་། སེམས་བསྐྱེད་པ་དང་པོའི་གནས་སྐབས་ཀྱི་སྨོན་ལམ་གྱི་
ཁྱད་པར་ལས། བྱང་ཆུབ་སེམས་དཔའ་འདོད་ཆེན་པ་དང་། འདོད་ཆེན་པ་མ་ཡིན་པའོ། །
~82



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
དང་པོ་ནི། བྱང་ཆུབ་སྤྱོད་པ་པ་སྟེ། ཐོག་མར་བདག་ཉིད་སངས་རྒྱས་སུ་གྱུར་ནས་འཁོར་
བ་སྲིད་ཀྱི་བར་གཞན་དོན་བྱེད་པ། རྒྱལ་པོ་ལྟ་བུའི་སེམས་བསྐྱེད་དང་ལྡན་པའི་བྱང་
སེམས་ཞེས་བྱའོ། །
གཉིས་པ་ནི། སེམས་ཅན་གཅིག་ཀྱང་མ་ལུས་པར། སངས་རྒྱས་ཀྱི་ས་ལ་མ་བཞག་
གི་བར་དུ། སེམས་ཅན་ཁོ་ན་སྒྲོལ་བའི་ཕྱིར། བདག་ཉིད་འཁོར་བ་ན་གནས་པར་བྱ་ཡི།
འཚང་རྒྱ་བར་མ་གྱུར་ཅིག་ཅེས་སྨོན་ལམ་འདེབས་པ་ནི། བཟང་པོ་སྤྱོད་པ་པ་སྟེ་རྫི་བོ་ལྟ་
བུའི་སེམས་བསྐྱེད་དང་ལྡན་པའི་བྱང་ཆུབ་སེམས་དཔའ་འོ། །དེ་བས་ན་དེ་གཉིས་སེམས་
དང་པོ་བསྐྱེད་པའི་སྨོན་ལམ་དང་འདུན་པའི་ཁྱད་པར་ཡིན་གྱིས། བར་དུ་སྤྱོད་པ་ནི་གཉིས་
ཀར་སྤྱོད་ལ། མཐར་འབྲས་བུ་ལ་ཡང་ཁྱད་པར་མེད་དོ། །འོ་ན་བྱང་ཆུབ་སྤྱོད་པ་པ་ནི།
འཕགས་པ་བྱམས་པ་བཞིན་དུ་འཇིག་རྟེན་ན་འཚང་རྒྱ་བར་འགྱུར་ལ། བཟང་པོ་སྤྱོད་པ་པ་ནི་
ཀུན་ཏུ་བཟང་པོ་དང་འཇམ་དཔལ་ལ་སོགས་པ་བཞིན་དུ། ཚོགས་རྫོགས་ཀྱང་དམ་བཅའ་
མ་རྫོགས་པས་མངོན་པར་སངས་མི་རྒྱུ་བ་སྟེ། འབྲས་བུ་རིགས་གཉིས་ཡོད་པ་མ་ཡིན་ནམ་
སྙམ་ན། ཚོགས་རྫོགས་ནས་སངས་མི་རྒྱ་བ་ནི་མི་སྲིད་དེ། སྒྲིབ་གཉིས་བྱང་ཞིང་ཚོགས་
གཉིས་རྫོགས་པ་དེ་ཉིད་སངས་རྒྱས་ཡིན་པའི་ཕྱིར་རོ། །སྔོན་གྱི་དམ་བཅའ་དང་སྨོན་ལམ་
ཡང་། བློ་སྦྱོང་པའི་ཕྱིར་ཡིན་གྱི། དམིགས་ཡུལ་དངོས་པོ་ལ་ཞུགས་པ་མ་ཡིན་པའི་ཕྱིར།
མཐོར་ཕྱིན་པར་སྤྱོད་དགོས་པ་ཡང་མ་ཡིན་ནོ། །ཀུན་ཏུ་བཟང་པོ་དང་འཇམ་དཔལ་ལ་
སོགས་པ། ཞིང་ཁམས་ཀུན་ཏུ་བྱང་ཆུབ་སེམས་དཔར་སྣང་བ་ཡང་། བྱང་ཆུབ་སེམས་དཔར་
འདུལ་བ་ལ་དེ་ལྟར་བསྟན་པ་ཡིན་གྱི། གནས་ཚུལ་མ་ཡིན་ལ། སངས་རྒྱས་ཀྱིས་འདུལ་
བའི་ཞིང་ཁམས་མང་པོར་སངས་རྒྱས་ཉིད་དུ་ཡང་བསྟན་ཟིན་ཅིང་སྟོན་བཞིན་པ་ཡིན་པའི་
ཕྱིར་རོ། །རྒྱལ་བ་བྱམས་པ་ལ་སོགས་པ་བཞིན་ཞིང་འདིར་སངས་རྒྱས་སུ་སྟོན་པ་རྣམས་
༤83



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱང་། ཞིང་གཞན་དང་གནས་སྐབས་གཞན་དུ་བྱང་ཆུབ་སེམས་དཔས་འདུལ་བ་ལ་སླར་
ཡང་བྱང་ཆུབ་སེམས་དཔར་འབྱུང་སྟེ། འོ་སྐོལ་གྱི་སྟོན་པ་བསྐལ་པ་མཐའ་ཡས་པའི་སྔོན་
རོལ་ཏུ་སངས་རྒྱས་ཟིན་པ་ཡང་། ཕྱི་ནས་ཀྱང་བྱང་ཆུབ་སེམས་དཔའི་སྤྱོད་པ་རྒྱུན་མི་ཆད་
པར་བསྟན་པ་བཞིན་ནོ། །དེ་བས་ན། སངས་རྒྱས་རྣམས་ཀྱི་རྩ་བའི་ཞིང་དང་སྐུ་ལུས་འོག་
མིན་སྟུག་པོ་བཀོད་པའི་ཞིང་དུ་ལོངས་སྤྱོད་རྫོགས་སྐུ་ཡིན་ན། གང་ཚོགས་གཉིས་རྫོགས་
ཚད་དེ་མ་ཐག་ཏུ་ཞིང་དེར་ལོངས་སྐུའི་རྟེན་དུ་མངོན་པར་རྫོགས་པར་སངས་རྒྱ་བར་གདོན་
མི་ཟ་ལ། མ་དག་པའི་ཞིང་དུ་སྤྲུལ་པ་སྟོན་པ་ལ་ནི། སངས་རྒྱས་དང་སེམས་དཔའ་ཆེན་པོ་
གཉིས་སུ་ཡང་འབྱུང་མོད་ཀྱི། དེར་མ་ཟད་སྤྲུལ་པ་མཐའ་ཡས་པའི་ཚུལ་གྱིས་འབྱུང་ངོ་། །
དེས་ན་འཇམ་དཔལ་ལ་སོགས་པ་སྔོན་གྱི་དམ་བཅའ་མི་འདོར་བའི་ཕྱིར། ད་དུང་སངས་
མ་རྒྱས་སོ་ཞེས་གསུངས་པ་ལྟར་ཡོད་སྲིད་ནའང་། དགོས་པ་བཟང་པོ་སྤྱོད་པ་དང་འབྲེལ་
བའི་དམ་བཅའ་ཡང་དག་པ་ལ། གདུལ་བྱ་རྣམས་སྤྲོ་བ་སྐྱེ་ཞིང་འགོད་ནུས་པའི་དགོས་པ་
ཡོད་པར་གཟིགས་པ་དང༌། དགོངས་གཞི་བྱང་ཆུབ་སེམས་དཔས་འདུལ་བའི་ངོར་བྱང་
ཆུབ་སེམས་དཔའི་ཚུལ་འཛིན་པ་ཡང་། རྟག་ཏུ་རྒྱུན་མི་འཆད་པར་འབྱུང་བ་ལ་དགོངས་སོ། །
གཞན་དུ་ན་ཚོགས་གཉིས་རྫོགས་ནས་སངས་མི་རྒྱ་བ་ཞིག་སྲིད་ན་ནི་དེའི་རྒྱུ་གང་ཡིན།
སྒྲིབ་པའི་ཆ་ཅུང་ཟད་བཟུང་བས་སོ་སྙམ་ན། ས་བཅུ་པའི་ཡེ་ཤེས་ཀྱིས་འབད་རྩོལ་མེད་
པར། ཡུན་ཐུང་ངུས་ཀྱང་སྒྲིབ་པ་མཐའ་དག་སྤོང་བར་འགྱུར་ན་ཡུན་རིང་པོ་དེ་ཉིད་ཀྱིས་
ཅིའི་ཕྱིར་སྤང་པར་མི་འགྱུར། རྡོ་རྗེ་ལྟ་བུའི་ཏིང་ངེ་འཛིན་ཡང་ཚོགས་གཉིས་རྫོགས་པའི་
ཕྱིར་མི་ཐོབ་པ་མི་སྲིད་ལ། དེས་སྒྲིབ་གཉིས་བག་ཆགས་དང་བཅས་པར་སྤོང་བར་མི་
འགྱུར་ན་ནི། སངས་རྒྱས་གཞན་རྣམས་ཀྱིས་ཀྱང་ཐམས་ཅད་མཁྱེན་པ་ལ་སྒྲིབ་པ་མི་
སྤངས་པར་ཡང་འགྱུར་ལ། དེས་དེ་སྤོང་ན་སྒྲིབ་པ་ཅི་ཞིག་ལུས་པར་འགྱུར། གཞན་ཡང་
~84ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཚོགས་གཉིས་རྫོགས་ནས་སྒྲིབ་པ་ལུས་པ་ཡང་མི་སྲིད་དེ། ཉི་མ་ཤར་བས་མུན་པ་བཞིན་
ནོ། །ཚོགས་མ་རྫོགས་པ་ཡང་མི་སྲིད་དེ། དུས་མཐའ་ཡས་པར་གཞན་རྣམས་ལས་ཀྱང་
ལྷག་པར་སྤྱོད་པ་རྒྱ་ཆེ་བ་རྟག་ཏུ་སྤྱད་པའི་ཕྱིར་རོ། །འཇམ་དཔལ་ལ་སོགས་པས་སྒྲིབ་
པའི་ཆ་ཅུང་ཟད་གཟུང་བ་ལྟར་བཤད་པ་ཡོད་དུ་ཆུག་ཀྱང་། གདུལ་བྱ་འགའ་ཞིག་ལ་སྣང་
ཚུལ་བྱུང་བ་ལ་དགོངས་པའི་དྲང་དོན་ཡིན་པའི་ཕྱིར་རོ། །ཤིན་ཏུ་སྤྲོས་པས་ཆོག་གོ། །དེ་
བས་ན། གཞུང་འདིར་བྱང་ཆུབ་སྤྱོད་པ་དང་། བཟང་པོ་སྤྱོད་པ་ཞེས་པ་རྣམས་དེ་ལྟར་ངེས་
པར་བྱས་ནས། སེམས་བསྐྱེད་པ་དང་། སྐྱེ་བ་དྲན་པ་དང་། རབ་ཏུ་བྱུང་བ་དང༌། སྤྱོད་པ་སྤྱི་
ལ་སློབ་པ་དང་། ཁྱད་པར་དུ་ཚུལ་ཁྲིམས་ལ་སློབ་པ་དང་། མངོན་ཤེས་དང་ལྡན་པས་ཆོས་
སྟོན་པ་དང་། བྱང་ཆུབ་ཀྱི་སེམས་མི་བརྗེད་པ་རྣམས་ལ་བསླབས་པས། སྒྲིབ་པ་མཐའ་
དག་བྱང་བ་དང་། སྐྱོན་གསུམ་ལས་གྲོལ་ཞིང་། ཆགས་པ་མེད་པའི་གནས་ཐོབ་པ་ན།
སེམས་ཅན་རྣམས་སྡུག་བསྔལ་ཞི་ཞིང་བདེ་བ་དང་དགེ་བ་ལ་འགོད་པར་བྱེད། ཁྱད་པར་
དུ་མཐའ་ཡས་པའི་རྣམ་པར་འཕྲུལ་པ་ཐོབ་ནས། ཆོས་བསྟན་པས་འགྲོ་བའི་དོན་མཐའ་
མེད་དུ་སྤྱོད་པ་འགྱུར་རོ་ཞེས་པ་ནི། ལམ་གྱི་རིམ་པ་དང་པོ་འདིའི་སྐབས་ཀྱི་བསྡུས་པའི་དོན་
ཡིན་ཏེ། དེ་དང་མཐུན་པར་སྨོན་ལམ་འདེབས་པའོ། །སྡོམ་ནི། སེམས་བསྐྱེད་སྐྱེ་བ་དྲན་
དང་རབ་ཏུ་བྱུང་། །སྤྱོད་པ་སྤྱི་དང་ཚུལ་ཁྲིམས་མངོན་ཤེས་སྟོན། །བྱང་སེམས་མི་བརྗེད་
སྒྲིབ་བྱང་སྐྱོན་གསུམ་གྲོལ། །ཆགས་མེད་ཞི་བདེར་འགོད་དང་རྣམ་འཕྲུལ་ཐོབ། །འགྲོ་
དོན་སྤྱོད་དེ་དོན་ཚན་བཅུ་གསུམ་ཡིན། །ཞེས་སོ། །
དོན་ཚན་དང་པོ་གསུམ་ནི། བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་བ་
ཀུན་ཏུ་སྐྱེ་བ་དྲན་པར་གྱུར། །ཚེ་རབས་ཀུན་ཏུ་འཆི་འཕོ་སྐྱེ་བ་ན། །རྟག་ཏུ་བདག་ནི་རབ་ཏུ་
འབྱུང་བར་ཤོག །ཅེས་གསུངས་ཏེ། བྱང་ཆུབ་སྤྱོད་པ་གཞན་དོན་དུ་རྫོགས་པའི་བྱང་ཆུབ་
སྨ85



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐོབ་པར་འདོད་ཅིང་། བྱང་ཆུབ་ཀྱི་ཕྱིར་དུ་ཕ་རོལ་ཏུ་ཕྱིན་པ་དྲུག་ལ་སྤྱོད་པར་འདོད་པའི་
སེམས་སྐྱེད་བླངས་ཤིང་། དེ་དང་མཐུན་པའི་སྤྱོད་པ་དག་ནི་བདག་སྤྱོད་ཅིང་། དེ་ལས་
འཇིག་རྟེན་ཕ་རོལ་འགྲོ་བའི་གནས་ཀུན་ལས། གར་སྐྱེས་ཀྱང་རུང་སྟེ། རྟག་ཏུ་སྐྱེ་བ་དྲན་
པས་སྔོན་སེམས་བསྐྱེད་པ་དང་། ཆོས་སྤྱོད་པ་ཡང་དྲན་པར་གྱུར་ལ། ཚེ་རབས་ཀུན་གྱི་
གནས་སྐབས་སུ་ནི། འཆི་འཕོ་བ་དང་སྐྱེ་བས་བསྡུས་པའི་སྐྱེ་བ་བཟུང་ཞིང་གསོན་པའི་
གནས་སྐབས་ཐམས་ཅད་ན། དུས་རྟག་ཏུ་བདག་ནི་རབ་ཏུ་འབྱུང་བར་ཤོག་ཅིག །འདིར་
རབ་ཏུ་བྱུང་བ་ནི་གཉིས་ཏེ། སོ་སོ་སྐྱེ་བོའི་གནས་སྐབས་སུ་ཁྱིམ་སྤངས་ཏེ་རབ་ཏུ་བྱུང་ནས་
སྡོམ་པ་ཡང་དག་པར་བླངས་བས་རབ་བྱུང་དུ་འགྱུར་བ་དང་། ཐེག་ཆེན་འདི་ལ་འཕགས་
པའི་ས་ཐོབ་ཚད་ཆོས་ཉིད་ཀྱི་རབ་བྱུང་ཐོབ་པའོ། །
དོན་ཚན་བཞི་པ་དང་ལྔ་པ་སྤྱོད་པ་སྤྱི་དང་ཚུལ་ཁྲིམས་ལ་བསླབ་པ་ནི། རྒྱལ་བ་ཀུན་གྱི་
རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་
མེད་ཡོངས་དག་པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །ཅེས་ཏེ། དེ་བཞིན་
གཤེགས་པ་མངོན་སུམ་དུ་མཇལ་བའམ་ལྐོག་ཏུ་གྱུར་ཀྱང་གསུང་རབ་ཐོས་པ་ལ་བརྟེན་
ནས། རྒྱལ་བ་སངས་རྒྱས་ཀུན་གྱི་གདམས་ངག་ཆོས་ལས་ཇི་ལྟར་འབྱུང་བ་ལྟར། རྗེས་སུ་
སློབ་པར་གྱུར་ཏེ། བཟང་པོ་སྤྱོད་པའི་རྒྱུའམ་སྒྲུབ་པ་ཕ་རོལ་ཏུ་ཕྱིན་པ་དྲུག་ལ་ཡང་དག་
པར་བསླབ་པས་ཡོངས་སུ་རྫོགས་པར་འགྱུར་བའི་ཐབས་ལ་འཇུག་པར་བྱེད་ཅིང་། ཁྱད་
པར་དུ་བྱང་ཆུབ་སེམས་དཔའི་ཚུལ་ཁྲིམས་རྣམ་པ་གསུམ་གྱི་སྤྱོད་པ། ཉོན་མོངས་སྤངས་
པས་དྲི་མ་མེད་ལ། རང་དོན་ཐེག་པ་དམན་པའི་སེམས་ཀྱིས་མ་གོས་པས་ཡོངས་སུ་དག་
པ། འཆལ་ཚུལ་ལྟུང་པའི་ཉེས་པས་རྟག་ཏུ་མ་གོས་པས་མ་ཉམས་པ། དུས་གསུམ་གྱི་
དངོས་པོ་ཐོབ་པར་སྲེད་པ་མེད་པའམ། བདེན་དངོས་སུ་འཛིན་པ་དང་བྲལ་བས་སྐྱོན་མེད་
༤86



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
པ་སྟེ། དེ་ལྟ་བུའི་ཚུལ་ཁྲིམས་ལ་སྤྱོད་པར་ཤོག་ཅིག །དོན་ཚན་དྲུག་པ་མངོན་པར་ཤེས་པ་
ལྔ་དང་ལྡན་པས་ཆོས་སྟོན་པ་ནི། ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་
དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྐད་རྣམས་ཇི་ཙམ་པར། །ཐམས་ཅད་སྐད་དུ་
བདག་གིས་ཆོས་བསྟན་ཏོ། །བྱང་ཆུབ་སེམས་དཔའ་མཐུ་ཐོབ་པའི་དབང་དུ་བྱས་ནས།
ལྷའི་སྐད་དང་། ཀླུའི་སྐད་དང་། གནོད་སྦྱིན་གྱི་སྐད་དང་
། གྲུལ་བུམ་ལ་སོགས་པ་དག་གི་
སྐད་དང་། མིའི་སྐད་ཐ་དད་སྣ་ཚོགས་རྣམས་ཀྱི་སྐད་དང་། དེ་དག་ལ་སོགས་པ་འགྲོ་བ་
ཀུན་གྱི་སྒྲ་སྐད་རྣམས་ཇི་ཙམ་ཡོད་པ་དེ་ཙམ་ཐམས་ཅད་ཀྱི་སྐད་དུ། བདག་གིས་ཆོས་
བསྟན་ཏོ་སྟེ་སྟོན་པར་གྱུར་ཅིག་པའོ། །དེ་ཡང་། ལྷའི་རྣ་བའི་མངོན་ཤེས་ཀྱི་དབང་དུ་བྱས་
པ་ཡིན་ཏེ། མངོན་ཤེས་དེའི་མཐུ་ནི་ཐག་རིང་བ་དང་ཤིན་ཏུ་ཕྲ་བ་སོགས་ལྐོག་ཏུ་གྱུར་པའི་
སྒྲ་ཐམས་ཅད་ཀྱང་ཤེས། འགྲོ་བ་ཐ་དད་པའི་སྐད་རྣམས་དང་། འབྱུང་བ་བཞིའི་སྒྲ་རྣམས་
ཀྱང་གོ་རང་གི་སྐད་དང་ངག་ཚིག་གཅིག་གིས་ཀྱང་སེམས་ཅན་གཞན་རྣམས་ལ་དེ་དང་
དེའི་སྐད་སྣ་ཚོགས་པ་སོ་སོར་གོ་བར་ནུས་པའོ། །དེ་བས་ན། ལྷ་ལ་ལྷའི་སྐད་དང་། ཀླུ་ལ་
ཀླུའི་སྐད་ལ་སོགས་པ་དུས་གཅིག་གམ་རིམ་ཅན་དུ་སྟོན་པར་ནུས་སོ། །འདིར་ལྷ་ནི་འདོད་
པའི་ལྷ་རིགས་དྲུག་གོ། །ཀླུ་ནི་བྲང་འགྲོ་སྦྲུལ་གྱི་མིང་ཡིན་ཡང་། དེ་རྣམས་ཀྱི་ནང་ནས་རྫུ་
འཕྲུལ་དང་ལྡན་པ་རྣམས་ལ། སྤྱི་མིང་བྱེ་བྲག་ལ་བཏགས་པའི་ཚུལ་ཏེ། འཕགས་པའི་
ཡུལ་དུ་ཀླུའི་ལྷའམ། །བོད་ཀྱི་བརྡ་རྙིང་པ་རྣམས་ལ་ཀླུ་འབྲུག་ཏུ་གྲགས་པའོ། །གནོད་སྦྱིན་
ནི་རྒྱལ་ཆེན་བཞིའི་རིགས་ཀྱི་ལྷ་རྣམས་ལའང་གྲགས་མོད་ཀྱིས་འདིར་ལྷ་ལས་ལོགས་སུ་
བཀར་བའི་ཕྱིར། བར་སྣང་ལ་རྒྱུ་བའམ་ས་སྟེང་དུ་རྒྱུ་བའི་མདངས་འཕྲོག་པ་པོ་རྣམས་སོ། །
གྲུལ་བུམ་ནི་གཤིན་རྗེའི་རིགས་སུ་གཏོགས་པ་ཡི་དྭགས་ཀྱི་འགྲོ་བའི་ཁྱད་པར་རམ།
གདུགས་པའི་སེམས་ཅན་ནོ། །
87ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདུན་པ་བྱང་ཆུབ་ཀྱི་སེམས་མི་བརྗེད་པ་ནི། དེས་ཤིང་ཕ་རོལ་ཕྱིན་ལ་རབ་བརྩོན་
ཏེ། །བྱང་ཆུབ་སེམས་ནི་ནམ་ཡང་བརྗེད་མ་གྱུར། །དེས་པ་ནི་མཛངས་པ་སྟེ། ངང་ཚུལ་
འཇམ་པའམ། མཁས་ལ་ཞིབ་པའི་བློ་སྟེ། དེས་པར་བགྱིས་ཤིང་། ཕ་རོལ་ཏུ་ཕྱིན་པ་
རྣམས་ལ་སྐྱོ་བ་མེད་པར་ངང་གིས་འཇུག་པའི་རབ་ཏུ་བརྩོན་པ་དང་། བྱང་ཆུབ་ཀྱི་སེམས་
ཞེས་བྱ་བ་ནི་རྣམ་པ་གཉིས་ཏེ། སེམས་ཅན་ཐམས་ཅད་སངས་རྒྱས་ལ་འགོད་པར་འདོད་
པ་དང་། ཆོས་ཀྱི་དབྱིངས་སྤྲོས་པ་དང་བྲལ་བའི་ཡེ་ཤེས་ལ་མཉམ་པར་འཇོག་པའོ། །དེ་ལྟ་
བུའི་བྱང་ཆུབ་ཀྱི་སེམས་དུས་དང་གནས་སྐབས་ཐམས་ཅད་དུ་ནམ་ཡང་བརྗེད་པར་མ་
གྱུར་ཅིག་ཅེས་པའོ། །དེ་ལ་དེས་པ་ནི་རྒྱུད་འཇམ་པའི་ཕྱིར་སྙིང་རྗེ་མི་བརྗེད་པ་དང༌།
མཁས་པའི་ཕྱིར་སྟོང་ཉིད་མི་བརྗེད་པ་སྟེ་རྒྱུའོ། །ཕ་རོལ་ཏུ་ཕྱིན་པ་ལ་ངང་གིས་བརྩོན་པ་
ཡང་དེ་རྣམས་མི་བརྗེད་པ་སྟེ་ཡན་ལག་གོ། །དེ་ཡང་གཞན་གྱིས་མ་བསྟན་པར་སྦྱིན་པའི་
ཕ་རོལ་ཏུ་ཕྱིན་པ་ལ་འཇུག་པ་ལ་སོགས་པ་བྱང་ཆུབ་སེམས་དཔའི་ཆོས་མ་འདྲེས་པ་བཅོ་
བརྒྱད་རྣམས་འདི་དག་ཏུ་འདུས་པ་ཡིན་ཏེ། དེ་ཡང་མོས་སྤྱོད་ཀྱི་ས་ལ་ནི་ཅི་རིགས་པར་
ཐོབ་ཅིང་། འཕགས་པའི་ས་ལ་ནི་རྫོགས་པར་ཐོབ་པའོ། །དེ་དག་ཀྱང་འཕགས་པ་དཀོན་
མཆོག་སྤྲིན་ལས་གསུངས་ཏེ། མ་བསྟན་པར་ཕ་རོལ་ཏུ་ཕྱིན་པ་དྲུག་ལ་འཇུག་པ་སྟེ་དྲུག་
དང་། མ་བསྟན་པར་བསྡུ་དངོས་དང་ཐབས་ལ་མཁས་པ་དང་། ཐེག་པ་མཆོག་གི་འབྱུང་བ་
ཞེས་པ་སྟེ་གསུམ་དང་། ཐེག་ཆེན་ལས་མ་ཉམས་པ་དང་། འཁོར་འདས་ཀྱི་སྒོ་སྟོན་པ་དང་།
ཟུང་དང་སྦྲེལ་ཞིའི་རྒྱུད་ལ་མཁས་པ་དང་། ཡེ་ཤེས་སྔོན་དུ་འགྲོ་ཞིང་འདུ་མི་བྱེད་པས་དགེ་
སྡིག་གི་བླང་དོར་ལ་མཁས་པ་དང་། བཟོད་པའི་ལུས་ཀྱི་སེམས་ཅན་མི་གཏོང་བ་དང་།
འགྲོ་ཀུན་དགའ་བར་སྟོན་པ་དང་། བྱིས་པ་དང་ཉན་ཐོས་ཀྱི་ནང་དུ་ཐམས་ཅད་མཁྱེན་པའི་
སེམས་མི་ཉམས་པ་དང་། སངས་རྒྱས་ཀྱི་ཆོས་ཚོལ་བ་ལས་མི་ཟློག་པ་རྣམས་སོ། །དོན་
~88



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
འདི་ཉིད་ཞིབ་མོར་རྟོགས་པར་འདོད་ན། བདེན་པ་པོའི་ལེའུ་ལས་རྒྱས་པར་བཤད་པས་
དེར་བལྟའོ། །བྱང་ཆུབ་སྤྱོད་པ་ཞེས་པ་ནས། དེ་ཡན་ཆད་ནི་བཟང་པོ་སྤྱོད་པ་དང་། བྱང་
ཆུབ་སྤྱོད་པ་སྒྲུབ་པའི་དབང་དུ་བྱས་ཤིང་། མོས་སྤྱོད་ཀྱི་ས་ལ་གནས་པ་དང་། ཐུན་མོང་བའི་
ཡོན་ཏན་གྱི་དབང་དུ་བྱས་པའི་སྨོན་ལམ་མོ། །དོན་ཚན་བརྒྱད་དགུ་བཅུ་པ། སྡིག་སྒྲིབ་སྦྱང་
བ་དང་། སྐྱོན་གསུམ་ལས་གྲོལ་བ་དང་མ་ཆགས་པ་ནི། སྡིག་པ་གང་རྣམས་སྒྲིབ་པར་གྱུར་
པ་དག །དེ་དག་མ་ལུས་ཡོངས་སུ་བྱང་བར་ཤོག །ལས་དང་ཉོན་མོངས་བདུད་ཀྱི་ལས་
རྣམས་ལས། ། གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་པདྨ་ཆུ་མི་ཆགས་པ་
བཞིན། །ཉི་ཟླ་ནམ་མཁར་ཐོགས་པ་མེད་ལྟར་སྤྱད། །དེ་ལ་སྡིག་པ་ནི་སྡིག་ཏོ་མི་དགེ་བའི་
ཆོས་ཏེ། འདོད་པའི་ཁམས་ཀྱི་ཉོན་མོངས་པ་དང་། དེས་ཀུན་ནས་བླངས་པའི་ལས་ཐམས་
ཅད་དོ། །དེའི་ཕྱོགས་མཐུན་པ་ནི། ཉོན་མོངས་པ་ཐམས་ཅད་ཡིན་ཏེ། དེ་བས་ན་སྡིག་པ་
གང་རྣམས་ཐར་པ་ལ་སྒྲིབ་པར་གྱུར་པ་དག་སྟེ། དེ་དག་ས་བོན་དང་བཅས་པ་མ་ལུས་པ་
ཡོངས་སུ་བྱང་བར་ཤོག་ཅིག སྐྱོན་གསུམ་ནི་ལས་ཉོན་བདུད་གསུམ་མོ། །ལས་ནི་ཁམས་
གསུམ་དུ་སྐྱེ་བར་འགྱུར་བའི་ལས་དང་། ཉོན་མོངས་པ་ནི་ཀུན་ཏུ་སྦྱོར་བ་དགུའི་ཉོན་
མོངས་པ་དང་། བདུད་ནི་ཆོས་ཀྱི་འཚོ་བ་ལ་བར་དུ་གཅོད་པར་བྱེད་པའི་གདོན་ཏེ། འདོད་
པ་ལ་ཆགས་པ་དང་། རྣམ་པར་གཡེངས་བ་དང་། འཁྲུགས་པ་དང་། ནད་ལ་སོགས་པ་
བསྐྱེད་ཅིང་། གསོད་པར་བྱེད་པའི་ལས་ཅན་ནམ། དེ་བཞིན་དུ་ལམ་བཟང་པོ་ལས་ཟློག་
ཏུ་བཅུག་ནས་དཀའ་ཐུབ་ངན་པ་དང་། ལྟ་བ་ངན་པ་ལ་སོགས་པ་ལ་ཡང་སྦྱོར་བར་བྱེད་པ་
སྟེ། གཞན་འཕྲུལ་དབང་བྱེད་ཀྱི་བདག་པོ་ལ་སོགས་པའོ། །གང་བྱང་ཆུབ་སེམས་དཔའི་
ཏིང་ངེ་འཛིན་གྱི་ལུས་ཐོབ་པ་ཕན་ཆད་དུ། རང་ཉིད་ལ་ནི་བདུད་ཀྱི་ལས་ཀྱིས་འཇུག་པ་
མེད་ལ། དེ་ལས་གཞན་ལ་ནི་ཡོད་དོ། །ལས་དང་ཉོན་མོངས་པའི་སྐྱོན་གྱིས་འཁྲིད་པ་ཡང་
༤89



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་དང་འདྲ་ལ། འོན་ཀྱང་དེ་གཉིས་སྤངས་པའི་དུས་ནི། མཐོང་པའི་ལམ་སྟེ་ཆོས་ཉིད་ལ་
བཟོད་པ་འབྲིང་པོ་ཐོབ་པ་ནའོ། །མ་གོས་པའམ་མ་ཆགས་པའི་ཡོན་ཏན་ནི། རང་ཉིད་
གང་དུ་གནས་ཤིང་སྤྱོད་པའི་འཇིག་རྟེན་གྱི་འགྲོ་བ་རྣམས། གང་དུ་སྤྱོད་ཀྱང་རུང་སྟེ། ཇི་
ལྟར་པདྨོ་ཆུ་ནང་དུ་གནས་ཀྱང་ཆུ་མི་ཆགས་པ་བཞིན་དུ། རྟག་ཏུ་འཁོར་བར་གནས་ཀྱང་
འཁོར་བའི་སྐྱོན་ལས་དང་ཉོན་མོངས་པ་དང་། སྐྱེ་ཤི་ལ་སོགས་པས་མི་གོས་པ་དང་། ཉི་ཟླ་
ནམ་མཁའི་ལ་ཐོགས་པ་མེད་པར་རྒྱུ་བ་ན། ལོ་ཐོག་སྨིན་པ་དང་། སྨན་རྣམས་བསྐྱེད་པ་ལ་
སོགས་པ། གཞན་གྱི་དོན་མང་པོ་སྤྱོད་ཀྱང་། ལན་ལ་རེ་བ་མེད་ཅིང་རློམས་སེམས་དང་
རྣམ་པར་རྟོགས་པ་མེད་པ་ལྟར། བྱང་ཆུབ་སེམས་དཔའ་དེ་ཡང་སྦྱིན་པ་རྣམ་པ་བཞི་ལ་
སོགས་པས་སེམས་ཅན་ལ་ཕན་པ་རྒྱ་ཆེན་པོ་རྟག་ཏུ་སྒྲུབ་ཀྱང་། ལན་ལ་རེ་བ་དང་རློམས་
སེམས་མེད་པ་སྟེ། བདག་ཀྱང་དེ་ལྟར་སྤྱོད་པར་གྱུར་ཅིག་པའོ། །
བཅུ་གཅིག་པ་སེམས་ཅན་བདེ་བ་ལ་འགོད་པ་ནི། ཞིང་གི་ཁྱོན་དང་ཕྱོགས་རྣམས་
ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་
འགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད།། སངས་རྒྱས་ཀྱི་ཞིང་གི་ཁྱོན་དང་།
ཕྱོགས་བཅུ་རྣམས་ཇི་ཙམ་ཡོད་པར། ངན་སོང་གིས་མཚོན་པའི་འགྲོ་བ་རྣམས་ཀྱི་སྡུག་
བསྔལ་མ་ལུས་པ་ཐམས་ཅད་རབ་ཏུ་ཞི་བར་བྱེད་ལ། འཇིག་རྟེན་པའི་བདེ་བ་དང་། ལྷ་
མིའི་ལུས་དང༌། ཕུན་སུམ་ཚོགས་པ་དག་ལ་འགྲོ་བ་ཀུན་འགོད་ཅིང་། དེ་ཙམ་དུ་མ་ཟད་
འགྲོ་བ་དེ་རྣམས་ཐམས་ཅད་ལ་ནི། ཐར་པ་མྱ་ངན་ལས་འདས་པའི་ཆོས་ཀྱིས་རྟག་ཏུ་ཕན་
པར་སྤྱོད་ནུས་པར་གྱུར་ཅིག །དོན་ཚན་བཅུ་གཉིས་བཅུ་གསུམ་པ་མཐའ་ཡས་པའི་རྣམ་
འཕྲུལ་དང་། འགྲོ་དོན་མི་ཟད་པར་སྤྱོད་པ་ནི། བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང་། །
སེམས་ཅན་དག་གི་སྤྱོད་དང་མཐུན་པར་འཇུག །བཟང་པོ་སྤྱོད་པ་དག་ནི་རབ་སྟོན་ཅིང་། །མ་
ལ90ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
འོངས་བསྐལ་པ་ཀུན་ཏུ་སྤྱོད་པར་འགྱུར། །བདག་ཉིད་བྱང་ཆུབ་སྤྱོད་པའི་སྒོ་ནས། ཕ་
རོལ་ཏུ་ཕྱིན་པ་དྲུག་པོ་དག་ནི་ཡོངས་སུ་རྫོགས་པར་བྱེད་ཅིང་། སེམས་ཅན་གཞན་རྣམས་
ཀྱི་ཁམས་དང་། མོས་པ་དང་། དབང་པོ་དང་། བག་ལ་ཉལ་རྣམས་ཤེས་པས་དེ་རྣམས་ཀྱི་
སྤྱོད་པ་དང་མཐུན་པར། གང་གིས་འདུལ་བར་འགྱུར་བའི་ཐབས་ཀྱིས་འཇུག་སྟེ། ཁྱིམ་
པས་འདུལ་བ་ལ་ཁྱིམ་པའི་གཟུགས་དང་། རབ་ཏུ་བྱུང་བས་འདུལ་བ་ལ་རབ་ཏུ་བྱུང་བའི་
གཟུགས་དང་། དེ་བཞིན་དུ་སངས་རྒྱས་དང་བྱང་ཆུབ་སེམས་དཔའ་དང་། རང་སངས་
རྒྱས་དང་། ཉན་ཐོས་དང་། ཚངས་པ་དང་། ལྷ་དང་། དྲང་སྲོང་དང༌། འཁོར་ལོས་བསྒྱུར་
བ་དང༌། རྒྱལ་པོ་ལ་སོགས་པ་གཟུགས་སྣ་ཚོགས་པ་དང་། སྤྱོད་པ་སྣ་ཚོགས་པ་དང་
།
བཤད་པ་སྣ་ཚོགས་པའི་སྒོ་ནས་སེམས་ཅན་རྣམས་སྨིན་པར་བྱེད་པའི་ནུས་པ་ཐོབ་པའོ། །
གཞན་དོན་དུ་འཁོར་བར་སྐྱོ་བ་མེད་པའི་རང་བཞིན་ཅན་དེ་ནི་འགྲོ་བའི་དོན་འདི་ལྟར་སྤྱོད་
དེ། རང་གི་རྟོགས་པ་དང་མཐུན་པའི་བཟང་པོ་སྤྱོད་པ་དག་གི་ཆོས་ནི། སེམས་ཅན་རྣམས་
ལ་རབ་ཏུ་སྟོན་ཅིང་སྤྱོད་པ་དེ་ལ་འགོད་པར་མཛད་པས་སོ། །དེ་ལྟར་རང་གི་སྤྱོད་པ་
རྫོགས་པ་དང་ནུས་པ་ཐོབ་པ་དང་། ཆོས་སྟོན་པ་སྟེ། རང་གཞན་གྱི་དོན་གསུམ་པོ་དེ་ཡང་།
དུས་རེ་ཞིག་སྤྱོད་པར་མ་ཟད་མ་འོངས་པའི་བསྐལ་པ་མཐའ་མེད་པའི་བར་དུ་ཀུན་ཏུ་སྤྱོད་
པར་འགྱུར་ཏེ་གྱུར་ཅིག་པའོ། །
གཉིས་པ་བྱང་ཆུབ་སེམས་དཔའི་གསང་བ་ཐུན་མོང་མ་ཡིན་པའི་དབང་དུ་བྱས་པའི་
སྨོན་ལམ་ལ། གྲོགས་ཕུན་སུམ་ཚོགས་པ་དང་ལྷན་ཅིག་པར་སྨོན་ལམ་དག་པས་མཚམས་
སྦྱར། བཤེས་གཉེན་དམ་པ་རྟག་ཏུ་བརྟེན་ཅིང་མཉེས་པར་བྱས། ཐུན་མོང་གི་སྐབས་སུ་
བཤད་པའི་སྤྱོད་པ་རྣམས་དག་ལ་གནས་པས་ཆོས་ཀྱི་སྒོའི་ཏིང་ངེ་འཛིན་དང་གཟུངས་ཐོབ་
པར་གྱུར། ཚོགས་གཉིས་ཀྱི་མཐུ་ལས་བྱང་ཆུབ་སེམས་དཔའི་རྒྱན་རྣམས་ཐོབ། ཞིང་
ལ91ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཐའ་ཡས་པའི་སངས་རྒྱས་ཀྱི་དྲུང་དུ་བྱང་ཆུབ་སེམས་དཔའི་སྤྱོད་པ་སྤྱད་པས་སླར་ཡང་
སྤྱོད་པ་ཤིན་ཏུ་སྨིན་པའི་གནས་སྐབས་ན། ཀུན་ཁྱབ་ཏུ་རྫོགས་སྨིན་སྦྱང་གསུམ་ནུས་པ་
དང་། ཡུལ་དུས་མཉམ་ཉིད་དུ་གྱུར་པ་དང་། རྒྱལ་བའི་གསུང་མཐའ་དག་ལ་འཇུག་པ་
དང་། རྒྱལ་ཚབ་ཀྱི་ས་ལ་གནས་པའི་སྤྱོད་པ་མཐའ་དག་སྟོན་པའི་དབང་དུ་བྱས་ཏེ། རིམ་
པ་དེ་དང་མཐུན་པར་སྨོན་ལམ་དུ་བྱས་པ་ནི། སྐབས་འདིའི་བསྡུས་དོན་ནོ། །སྡོམ་ནི།
གྲོགས་དང་བཤེས་གཉེན་སྒོ་གཉིས་བསྒྲུབ། །ཚོགས་ལས་རྒྱན་ཐོབ་སངས་རྒྱས་མཆོད། །
ཡངས་དོག་མེད་དང་གསུང་དབྱངས་འགྲུབ། །རྒྱལ་ཚབ་མཆོག་གི་སྤྱོད་པའོ། །བརྒྱད་པོ་
དེ་ལ་དབང་འབྱོར་དྲུག །ཆོས་སྟོན་དུས་དང་མཐོང་བ་དང༌། སྤྱོད་ཡུལ་ཞིང་ཁམས་མཛད་
པ་ལའོ། །རྩ་བའི་དོན་ཚན་བརྒྱད་དུ་འདོད། ཅེས་པའོ། །དེ་ལ་འདི་ནི་ཕྱིར་མི་ལྡོག་པའི་
འཁོར་ལོའི་གཏམ་ལ་ཡང་དག་པར་འཇུག་པའི་ཚུལ་ཡིན་ཏེ། དང་པོ་ཉིད་དུ་མོས་པའི་
དགེ་བ་ཕུན་སུམ་ཚོགས་པའི་རྒྱུ། བསོད་ནམས་ཁྱད་པར་ཅན་སྒྲུབ་པ་ནི། གྲོགས་བཟང་པོ་
དང་སྤྱོད་པ་གཅིག་ཏུ་སྤྱོད་ཅིང་སྨོན་ལམ་སྒྲུབ་པ་ཡིན་པས། དེའི་དབང་དུ་བྱས་ནས།
བདག་གིས་སྤྱོད་དང་མཚུངས་པར་གང་སྤྱོད་པ། །དེ་དག་དང་ཡང་རྟག་ཏུ་འགྲོགས་པར་
ཤོག །ལུས་དང་ངག་རྣམས་དང་ནི་སེམས་ཀྱིས་ཀྱང་། །སྤྱོད་པ་དག་དང་སྨོན་ལམ་གཅིག་
ཏུ་སྤྱད། བདག་བྱང་ཆུབ་སྤྱོད་པ་དང་བཟང་པོ་སྤྱོད་པ་ལ་སྦྱོར་བ་ན། བདག་གི་སྤྱོད་པ་དང་
མཚུངས་པར་སྤྱོད་པའི་གྲོགས་གང་ཡིན་པ་དེ་དག་དང་ཡང་དུས་རྟག་ཏུ་འགྲོགས་པར་ཤོག་
ཅིག །འགྲོགས་ནས་ཀྱང་། ལུས་དང་ངག་རྣམས་དང་ནི་སེམས་ཀྱིས་ཀྱང་སྟེ། སྒོ་གསུམ་
གྱི་སྤྱོད་པ་དེ་དག་གཅིག་ཏུ་མཐུན་པར་སྤྱོད་པ་དང་། སྨོན་ལམ་རྣམས་ཀྱང་གཅིག་ཏུ་
མཐུན་པར་སྤྱད་པ་སྟེ་མཐུན་པར་སྨོན་ལམ་འདེབས་པའོ། །དེ་ཡང་གྲོགས་ནི་ཟང་ཟིང་གི་
སྦྱིན་པ་གཏོང་བ་ལ་དགའ་ལ། བདག་གིས་ནི་ཚུལ་ཁྲིམས་ཁོ་ན་བསྔགས་ཏེ། ཟང་ཟིང་གི་
ལ92ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
སྦྱིན་པ་སྨོད་པར་བྱེད་པ་དང་། གྲོགས་ནི་བདག་དབེན་པར་གནས་པ་ལ་དགའ་ལ། རང་
ཉིད་ནི་ཁྱིམ་གྱི་འཚོ་ཆས་ལ་དགའ་བ་མི་འདོར་བ་དང་། གྲོགས་དེ་ནི་ཀུན་རྫོབ་རྟེན་འབྲེལ་
གྱི་ཆོས་ལ་ཆེད་ཆེར་འཛིན་ཅིང་མོས་ལ། རང་གིས་ནི་དོན་དམ་སྟོང་པའི་གཏམ་གྱིས་ཨུར་
གནོན་དུ་བྱེད་པ་ལ་སོགས་པ་ནི་གཉིས་ཀར་ཆོས་སྤྱོད་པ་ཡིན་དུ་ཆུག་ཀྱང་། སྤྱོད་པ་མི་
མཐུན་པར་སྤྱོད་པ་ཡིན་པས་དེ་ལྟར་མི་བྱ་བར། གྲོགས་བྱང་ཆུབ་སེམས་དཔའ་ཆོས་ལ་
སྤྱོད་པ་དེ་ཉིད་དང་། བསམ་པ་མཐུན་ཅིང་སྦྱོར་བ་ཡང་མཐུན། བསྔགས་པ་བརྗོད་པ་ཡང་
མཐུན། སྨོན་ལམ་གདབ་པ་ཡང་མཐུན་པར་བྱའོ། །དེ་ལྟར་ན་ཇི་ཙམ་གྲོགས་སུ་འགྲོགས་
པ་དང་ཕྱོགས་གཅིག་ཏུ་ཚོགས་པའི་བྱང་ཆུབ་སེམས་དཔའ་ཐམས་ཅད། སྤྱིར་སོ་སོ་ནས་
དགེ་བ་ལ་བརྩོན་པར་མ་ཟད། ཕན་ཚུན་གཅིག་གཅིག་གི་དགེ་བ་ལ་ཡི་རང་ཞིང་། ཕན་
ཚུན་དུ་བལྟས་ནས་མཐུན་པར་སྤྱོད་ཅིང་། གཞན་རེ་རེ་དག་གི་ཆོས་མཐུན་གྱི་འདུན་པ་མི་
འདྲ་བ་གསར་དུ་སྐྱེས་པ་རྣམས་ཀྱང་། མཐོང་ཞིང་ཐོས་ན་ཕྱིན་ཚད་ཐམས་ཅད་ཀྱིས་དེ་དང་
འདྲ་བར་སྤྱོད་པའམ་ཡི་རང་བྱེད་ན། སྤྱོད་པ་གཅིག་ཏུ་སྤྱོད་པ་ཞེས་བྱ་ཞིང་སྨོན་ལམ་ཡང་
སྤྱི་སྒྲིགས་ཤིག་མ་གཏོགས་གཞན་འདེབས་སུ་མི་རུང་བ་ལྟ་མ་ཡིན་མོད། དང་པོ་ཉིད་ནས་
སྤྱི་མཐུན་ན་ནི་ལེགས། ཐོག་མ་འདོད་པ་སོ་སོའི་སྨོན་ལམ་ཐ་དད་པ་ཡོད་དུ་ཆུག་ཀྱང་། དེ་
འདྲ་དེ་ནམ་མཐོང་ཞིང་ཐོས་ལ་གོ་བ་ན་ཕན་ཚུན་གཅིག་གཅིག་སོ་སོས་དེ་དང་དེ་ལ་ཁྱད་དུ་
གསོད་པ་དང་། གཤེ་བ་དང་ངན་དུ་མི་ཟེར་བར་སྨོན་ལམ་མཐུན་པར་འདེབས་པ་ནི་སྨོན་
ལམ་གཅིག་པ་སྟེ། འདི་ནི་སྤྱིར་ཆོས་བྱེད་ཙམ་དང་། སྒོས་སུ་ད་ལྟའི་དབང་དུ་བྱས་ན།
ཆོས་བརྒྱུད་གཅིག་པ་དང་གནས་གཞི་གཅིག་པ་དང་། བླ་མ་གཅིག་པ་རྣམས་ལ་ཉམས་
ལེན་མི་དགོས་ཀ་མེད་པ་ཞིག་ཡིན་ཏེ། ཚེ་འདི་དང་སྐྱེ་བ་གཞན་གྱི་གནས་སྐབས་ཐམས་
ཅད་དུ། རྟེན་འབྲེལ་རྣམ་དག་སྒྲིག་པ་དང་། ཞིང་སྦྱོང་བ་དང་། འགྲོ་བ་སྨིན་པ་སོགས་ལ་
93



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་ཁོ་ན་གལ་ཆེ་བར་ཡོད་པས། ལག་ལེན་ལ་ཐེབས་པར་འཚལ་ལོ། །གལ་ཏེ་དངོས་སུ་
སྤྱོད་པ་མི་མཐུན་ཡང་། ཕན་ཚུན་གནང་བ་སྦྱིན་པ་དང་། གདམས་ངག་དང་རྗེས་སུ་བསྟན་
པ་སྒྲུབ་པ་དང༌། རྗེས་སུ་ཡི་རང་བ་དང་མོས་པའི་སེམས་དང་མ་བྲལ་བ་དེ་ནི། སྤྱོད་པ་
མཐུན་པ་ཉིད་ཡིན་ཏེ། བློ་གྲོས་མཐུན་པར་གྱུར་པའི་ཕྱིར་རོ། །དེ་བཞིན་དུ་ཆོས་མིན་ནི་
བཟློག་དགོས་པ་ཡིན་ཏེ། མཐུན་པར་བྱེད་པ་མ་ཡིན་ནོ། །དེ་ལྟར་སྤྱོད་པ་དང་སྨོན་ལམ་
གཅིག་ཏུ་སྤྱད་པ་དེ་ནི། ཚེ་འདིའམ་སྐྱེ་བ་གཞན་དུ་མོས་པའི་དགེ་བ་ཕུན་སུམ་ཚོགས་པར་
འགྱུར་རོ། །
དགེ་བའི་བཤེས་གཉེན་བསྟེན་ཅིང་མཉེས་པར་བྱེད་པ་ནི། བདག་ལ་ཕན་པར་
འདོད་པའི་གྲོགས་པོ་དག །བཟང་པོ་སྤྱོད་པ་རབ་ཏུ་སྟོན་པ་རྣམས། །དེ་དག་དང་ཡང་རྟག་
ཏུ་འཕྲད་པར་ཤོག །དེ་དག་བདག་གིས་ནམ་ཡང་ཡིད་མི་དབྱུང་། །བདག་ལ་བཟང་པོ་སྤྱོད་
པའི་ཆོས་ཀྱི་ལག་ལེན་རབ་ཏུ་སྟོན་པས། མཐར་ཐུག་ཏུ་ཕན་འདོགས་པར་འདོད་པའི་དགེ་
བའི་བཤེས་གཉེན། འཁོར་བ་དང་ཐེག་དམན་ལས་ཡོངས་སུ་སྐྱོབ་ཅིང་། ཐེག་ཆེན་གྱི་བདེ་
བ་སྟེར་པའི་གྲོགས་པོ་སྟེ། བླ་མ་དམ་པ་གང་དག་ཡོད་པ་དེ་རྣམ་དག་དང་ཡང་། དུས་རྟག་
ཏུ་འཕྲད་པ་སྟེ་མཇལ་བར་ཤོག་ཅིག །བླ་མ་དམ་པ་དེ་དག་བདག་གིས་དུས་ནམ་ཡང་ལན་
གཅིག་གམ་སྐད་ཅིག་གཅིག་ཀྱང་ཐུགས་ཡིད་མི་དབྱུང་བར་བྱའོ། །ཞེས་སྨོན་པ་སྟེ། ཡིད་
འབྱུང་བ་ནི་མི་དགྱེས་པ་ཡིན་པས་མི་དབྱུང་བ་ནི་རྟག་ཏུ་བླ་མ་མཉེས་པའི་ཐབས་ལ་འབད་
པའོ། །དེ་ལྟ་བུའི་བཤེས་གཉེན་དམ་པ་བསྟེན་པའི་ཚུལ་ནི་འཕགས་པ་སྡོང་པོ་བཀོད་པ་
ལས། ཁྱེའུ་དཔལ་འབྱུང་གི་རྣམ་ཐར་ལས་རྟོགས་པར་བྱའོ། །མོས་པའི་དགེ་བ་ཕུན་སུམ་
ཚོགས་པ་དང་ལྡན་པ་དེ་ནི། ཕྱིར་མི་ལྡོག་པ་འཁོར་ལོའི་གཏམ་གྱི་ཆོས་དང་། དེ་སྟོན་པའི་
བཤེས་གཉེན་དམ་པ་དང་འཕྲད་པར་འགྱུར་བས། སྔ་མའི་མཇུག་ཐོག་ཏུ་འདི་བསྟན་པ་
ལ94ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཡིན་ཅིང་། བླ་མ་དམ་པ་མཉེས་པར་བྱེད་དགོས་པར་གསུངས་ལ་དེ་མཉེས་པའི་ཐབས་
ཀྱང་ཆོས་སྤྱོད་ལས་གཞན་དུ་མེད་པས་བྱང་ཆུབ་སེམས་དཔའི་སྤྱོད་པ་རྣམས་ལ་སློབ་
དགོས་པར་གྲུབ་ལ། དེའི་ཐུན་མོང་གི་སྤྱོད་པ་རྣམས་ནི་སྔར་བཤད་ཟིན་ཅིང་། ཐུན་མོང་མ་
ཡིན་པའི་སྤྱོད་པ་ཡང་། སྤྱོད་པ་དང་སྨོན་ལམ་གཅིག་པར་བཤད་པ་ཉིད་ཀྱིས་ཤུགས་ལ་
གྲུབ་པ་ཡིན་ཏེ། དེ་བཞིན་གཤེགས་པའི་སྙིང་པོ་གཅིག་པར་ཤེས་པ་དང་། འཁོར་འདས་རོ་
མཉམ་རྟོགས་པ་དང་། སེམས་ཅན་བདག་མཚུངས་ཀྱི་བྱམས་པ་རྣམས་ཡོད་ན། སྤྱོད་སྨོན་
གཅིག་ཏུ་སྤྱད་པ་ཁྱད་པར་དུ་འཕགས་པ་འགྲུབ་པའི་ཕྱིར་རོ། །བཟང་པོ་སྤྱོད་པ་རབ་ཏུ་
སྟོན་བྱེད་པ། །ཞེས་པས་ཀྱང་ཤུགས་ལས་བསྟན་ཏེ། དོན་དམ་པར་ན་ཀུན་ཏུ་བཟང་པོ་ནི།
དེ་བཞིན་གཤེགས་པའི་སྙིང་པོ་རྟག་ཏུ་བཟང་བ་དེ་ཡིན་ལ། དེ་ལ་དམིགས་ནས་སྤྱད་པ་
སྤྱོད་པའི་ཕྱིར་ཡང་། ཐུན་མོང་མ་ཡིན་པའི་གསང་བ་རྣམས་ལ་ལས་དང་པོ་པའི་ས་ལ་
གནས་པས་ཀྱང་སྒྲུབ་པར་སྟོན་པ་ཡིན་ནོ། །
དེ་ལྟར་གྲོགས་བཟང་པོ་དང་སྤྱོད་པ་གཅིག་ཏུ་སྤྱད། བླ་མ་དམ་པ་ཡོངས་སུ་བསྟེན་
ཏེ་སྤྱོད་པ་ལ་ནན་ཏན་དུ་གནས་པ་དེས་ནི་རིམ་གྱིས་དད་པའི་ས་དང་མོས་པ་ལ་སྤྱོད་པའི་
ས་ཕལ་ཆེར་བགྲོད་པར་འགྱུར་ཏེ། དེ་ནས་ནི་སྐབས་འདིར་སྒོ་དང་པོ་ཆོས་ཀྱི་སྒོའི་ཏིང་
འཛིན་ནི་ཐོབ་པའི་དབང་དུ་བྱས་ཏེ། སངས་རྒྱས་སྲས་ཀྱིས་བསྐོར་བའི་མགོན་པོ་རྣམས། །
མངོན་སུམ་རྟག་ཏུ་བདག་གིས་རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་
དག་ལ་ཡང་མཆོད་པ་རྒྱ་ཆེར་བགྱི། །སངས་རྒྱས་རྣམས་སྲས་བྱང་ཆུབ་སེམས་དཔས་
བསྐོར་བ་ཡང་ཡིན་ལ། མཐའ་ཡས་པའི་འགྲོ་བ་ཐམས་ཅད་ཀྱི་མགོན་པོར་གྱུར་པ་རྣམས་
ནི་རྒྱལ་བ་ཞེས་བྱ་སྟེ། དེ་རྣམས་བདག་གིས་དུས་རྟག་ཏུ་མངོན་སུམ་དུ་བལྟ་ཞིང་མཐོང་
བར་གྱུར་ལ། ལན་གཅིག་ཙམ་མ་ཡིན་པར་དུས་དེ་ནས་བཟུང་སྟེ་མ་འོངས་པའི་བསྐལ་པ་
~95



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀུན་ཏུ་རྒྱུན་མི་འཆད་པར་སངས་རྒྱས་དེ་དག་ལ་ཡང་མཆོད་པ་རྒྱ་ཆེར་བགྱི་ལ། དུས་ཡུན་
རིང་མོ་དང་དཀའ་བ་ཆེན་པོས་མཆོད་པར་བྱེད་པ་ལ་ཡང་། ཡིད་མི་སྐྱོ་བར་རྟག་ཏུ་དགའ་བ་
དང་སྤྲོ་བ་ཆེན་པོས་མཆོད་པར་གྱུར་ཅིག་པའོ། །
སངས་རྒྱས་མངོན་སུམ་དུ་མཐོང་ཞིང་མཆོད་པར་བྱེད་པ་ཙམ་ནི། དད་པའི་ས་ཆེན་པོ་
ལ་གནས་པས་རྫུ་འཕྲུལ་གྱི་རྐང་པ་བཞི་ཐོབ་པ་ཡན་ཆད་དུ། ཐམས་ཅད་ལ་ཡོད་པ་ཡིན་
ཡང་། རྟག་ཏུ་མཐོང་ཞིང་སྐྱོ་བ་མི་སྲིད་པར་བཤད་པ་ནི། མོས་སྤྱོད་ཀྱི་ས་ཆེན་པོར་ཆོས་ཀྱི་
རྒྱུན་གྱི་ཏིང་ངེ་འཛིན་ནི་ཐོབ་པ་ཡན་ཆད་ཁོ་ནའོ། །དེ་ཐོབ་པ་ན་ཆོས་ཀྱི་སྒོ་གཉིས་པ་
གཟུངས་ཁྱད་པར་ཅན་ཡང་ཐོབ་པ་ཡིན་ཏེ། དེ་སྟོན་པ་ནི། རྒྱལ་བ་རྣམས་ཀྱི་དམ་པའི་
ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་རྣམ་པར་
སྦྱོང་བ་ཡང་། །མ་འོངས་བསྐལ་པ་ཀུན་ཏུ་སྤྱད་པར་བགྱི། །ཇི་ཙམ་མངོན་དུ་གྱུར་པའི་
རྒྱལ་བ་སངས་རྒྱས་རྣམས་ཀྱི་གསུང་། ལུང་གི་དམ་པའི་ཆོས་གསུང་རབ་ཡན་ལག་བཅུ་
གཉིས་པོ་ཐམས་ཅད་མི་བརྗེད་པའི་གཟུངས་ཀྱི་སྒོ་ནས་འཛིན་པར་བགྱིད་ཅིང་། སེམས་
ཅན་རྣམས་ལ་བྱང་ཆུབ་སྤྱོད་པའི་ལམ་ཀུན་ཏུ་སྟོན་ཅིང་སྣང་བར་བྱེད་ལ། བདག་ཉིད་ཀྱིས་
བཟང་པོ་སྤྱོད་པ་ཡང་དག་པར་བླངས་ཤིང་། ཅུང་ཟད་དམ་ཅི་རིགས་པར་གྲུབ་པ་དེ་ཉིད།
རྣམ་པར་སྦྱང་བ་སྟེ། འཕེལ་བ་དང་དག་པར་བྱེད་པར་ཤོག་ཅིག །དེ་ལ་སྦྱོང་བའི་དོན་
འཕེལ་བ་ནི། རྩལ་སྦྱོང་བ་ལྟ་བུ་དང་། སྤྱོད་པ་དེའི་སྐྱོན་དག་པར་བྱེད་པ་ནི། རིམས་ནད་
སྦྱོང་བ་ལྟ་བུའོ། །དེ་ལྟར་སྤྱོད་པ་སྤྱོད་པ་ཡང་། སྤྱོད་པ་ལ་ཞུགས་པ་ནས་བརྩམས་ནས།
མ་འོངས་པའི་བསྐལ་པ་མཐའ་མེད་པ་ཀུན་ཏུ་སྤྱད་པར་བགྱིའོ་ཞེས་སྨོན་པའོ། །
སྐབས་དེ་དག་ཏུ་ཚོགས་གཉིས་མང་དུ་གསོག་པས་ཚོགས་གཉིས་ཀྱི་སྟོབས་རྙེད་
པའི་ཕྱིར། བྱང་ཆུབ་སེམས་དཔའི་ཡོན་ཏན་གྱི་རྒྱན་རྣམས་ཀྱང་ཐོབ་པར་འགྱུར་བས། དེ་
༤96



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ལྟར་སྟོན་པ་ནི། སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་ཤེས་དག་ནི་མི་
ཟད་རྙེད། །ཐབས་དང་ཤེས་རབ་ཏིང་འཛིན་རྣམ་ཐར་དང་། །ཡོན་ཏན་ཀུན་གྱི་མི་ཟད་མཛོད་
གྱུར་ཅིག སྲིད་པ་ནི་བྱུང་བ་དང་འབྱུང་བ་སྟེ། ཁམས་གསུམ་གྱི་སྲིད་པ་ཐམས་ཅད་དུ་ཡང་།
ལས་དང་སྨོན་ལམ་དང་ཏིང་ངེ་འཛིན་དང་། དབང་འབྱོར་པའི་སྟོབས་ཀྱིས་འཁོར་ཞིང་སྐྱེ་
བ་ན། བསོད་ནམས་དང་ཡེ་ཤེས་ཀྱི་ཚོགས་གཉིས་ཟད་མི་ཤེས་པ་གོང་ནས་གོང་དུ་འཕེལ་
བ་རྙེད་པ་དང་། དེ་ལས་སེམས་ཅན་སྒྲོལ་བ་ལ་དགོས་པ་བདག་གིས་སངས་རྒྱས་ཀྱི་ཆོས་
རྫོགས་པའི་ཐབས་ལ་མཁས་པ་དང་། རྟེན་འབྲེལ་དང༌། དེ་བཞིན་ཉིད་དང་། སེམས་ཅན་
གྱི་དོན་སྤྱོད་པ་གསུམ་ལ་མཁས་པའི་ཤེས་རབ་དེ་གསུམ་ཀ་ལ་ཡང་མཉམ་གཞག་ལྷག་
མཐོང་དང་། རྗེས་ཐོབ་སྤྱོད་པས་བསྡུས་པའི་དབྱེ་བ་ཅན་དང་། ནམ་མཁའ་མཛོད་དང་དྲི་
མ་མེད་པའི་ཕྱག་རྒྱ་ལ་སོགས་པ་ཏིང་ངེ་འཛིན་མཐའ་ཡས་པ་རྣམས་དང་། རྣམ་པར་ཐར་
པ་ནི་རྣམ་ཐར་བརྒྱད་དང་། ཏིང་ངེ་འཛིན་གསུམ་ལ་སོགས་པ་སྟེ། ཉོན་མོངས་པ་དང་།
ཤེས་བྱ་དང་། སྙོམས་འཇུག་གི་སྒྲིབ་པའི་ཁྱད་པར་རེ་རེ་སྤུངས་པ་ལས། རྣམ་པར་གྲོལ་
བའི་ཡེ་ཤེས་ཉམས་སུ་མྱོང་བ་དང་། དེ་ལས་བྱུང་བའི་དགའ་སྟོན་རྣམ་པར་འཕྲུལ་བའི་
རོལ་རྩེད་སྟོན་པ་དང་། གཞན་ཡང་ཡོན་ཏན་གྱི་ཁྱད་པར་ཀུན་གྱིས་མི་ཟད་པའི་མཛོད་
ཐོབ་པར་གྱུར་ཅིག་པའོ། །དེ་ལ་ལས་ཀྱི་སྐྱེ་བ་དངོས་ནི། སེམས་དཔའ་སོ་སྐྱེས་རྣམས་
ཡིན་ལ། དེར་ཡང་ཡོན་ཏན་གྱི་ཚོགས་ནི་རྟོག་གེ་བ་རྣམས་ཀྱིས་བསྐལ་པའི་བར་དུ་ཡང་
བློས་དཔྱོད་པར་མི་ནུས་པ་ཡོད་ཅིང་། འཕགས་མཆོག་རྣམས་ཀྱིས་ལས་ལ་དབང་བའི་སྐྱེ་
བ་ཡང་། སྤྱིར་ལས་ཀྱི་དབང་གིས་སྐྱེ་བ་ཙམ་ཡིན་ལ། དེ་དང་ཏིང་ངེ་འཛིན་དང་། དབང་
སྒྱུར་པའི་ཚུལ་ལ་ནི། ཡེ་ཤེས་མཐའ་ཡས་ཡོད་པར་སྨོས་མ་དགོས་ལ། སྨོན་ལམ་གྱི་སྐྱེ་
བའང་སེམས་རྒྱུད་ཀྱིས་བཟུང་བ་མ་ཡིན་མོད། ཡེ་ཤེས་ཀྱི་མཐུ་ལས་བྱུང་ཞིང་། ཡེ་ཤེས་
97



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་ལྡན་པའི་བྱ་བ་བྱེད་པའོ། །
དེ་རྣམས་ལས་དབང་སྒྱུར་བའི་སྐྱེ་བ་ཅན་གྱིས་ལུས་དངོས་ནི། ཁམས་གསུམ་དུ་མི་
འཁོར་ཡང་། དེའི་སྤྲུལ་བ་འཁོར་པ་ལྟར་སྟོན་པ་ཡིན་ལ། གཞན་རྣམས་ནི་ཁམས་གསུམ་
དུ་འབྱུང་པ་ཤས་ཆེའོ། །ཚོགས་གཉིས་ནི་ཇི་སྐད་དུ། རྒྱལ་བ་བྱམས་པས། བྱང་ཆུབ་
སེམས་དཔའ་རྣམས་ཀྱིས་ཚོགས། །བསོད་ནམས་ཡེ་ཤེས་མཚུངས་པ་མེད། །གཅིག་གིས་
འཁོར་བར་མངོན་མཐོ་བྱེད། །གཞན་གྱིས་ཉོན་མོངས་མེད་པར་འཁོར། །སྦྱིན་དང་ཚུལ་
ཁྲིམས་བསོད་ནམས་ཀྱི། །ཚོགས་ཡིན་ཤེས་རབ་ཡེ་ཤེས་ཀྱི། །གསུམ་པོ་གཞན་ནི་གཉིས་
ཀའི་སྟེ། །ལྔ་ཆར་ཡང་ནི་ཡེ་ཤེས་ཚོགས། །ཞེས་གསུངས་པ་ལྟར་རོ། །ཐབས་ལ་མཁས་པ་
ནི། ཚོགས་ཆུང་ངུས་དོན་ཆེན་པོ་འགྲུབ་པ་དང་། རྒྱུ་ཆུང་ངུ་ལས་འབྲས་བུ་ཆེན་པོ་འབྱུང་བ་
སྟེ་ཤེས་རབ་ཕུན་སུམ་ཚོགས་པའི་བྱེད་ལས་སོ། །ཚིགས་སུ་བཅད་པ་འདིའི་དོན་ནི།
ཡངས་ཤིང་རྒྱ་ཆེ་ལ་བསམ་གྱིས་མི་ཁྱབ་བོ། །དེ་ལྟར་འཕགས་པའི་ས་ལ་གནས་པར་གྱུར་
ན། ཡིད་ཀྱི་རང་བཞིན་གྱི་ལུས་གྲུབ་པ་དང་རྒྱལ་བའི་སྤྱོད་ཡུལ་མཐའ་དག་ལ་ལྟ་བུའི་ནུས་
པ་ཐོབ་པས། སངས་རྒྱས་ཐམས་ཅད་ཀྱི་ཞལ་བལྟ་ཞིང་མཆོད་པ་ཡིན་ལ། དོན་དེ་ཉིད་
སྟོན་པ་ནི། རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་
སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་སྤྱད་པ་སྤྱོད་
ཅིང་བལྟ་བར་བགྱི། །རྡུལ་གཅིག་གི་སྟེང་ན་ཡང་
། ཕྱོགས་བཅུའི་འཇིག་རྟེན་གྱི་ཁམས་ཀྱི་
རྡུལ་ཇི་སྙེད་པའི་གྲངས་དང་མཉམ་པའི་སངས་རྒྱས་ཀྱི་ཞིང་མཐོང་བར་འགྱུར་ལ། ཞིང་དེ་
རྣམས་སུ་གྲངས་བསམ་གྱིས་མི་ཁྱབ་པའི་སངས་རྒྱས་རྣམས། སངས་རྒྱས་ཀྱི་སྲས་བྱང་
སེམས་རྣམས་ཀྱི་དབུས་ན་བཞུགས་པ་ལ། དེ་དག་དང་མཚུངས་པར་ལྷན་ཅིག་ཏུ་བྱང་ཆུབ་
སྤྱད་པ་ཡང་སྤྱོད་ཅིང་། སྐུ་ལྟ་བ་དང་གསུང་ཉན་པར་བགྱིད་པར་སྨོན་པའོ། །
ལ98



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
འདིར་འཕགས་པའི་ས་ཐོབ་མ་ཐག་པ་ལ། ཞིང་གི་རྡུལ་སྙེད་ཀྱི་སངས་རྒྱས་ཅིག་
ཆར་མཐོང་བ་རང་ནི་མིན་ཡང་། ས་གཞི་ཁྱོན་ཆེ་ཆུང་མ་ངེས་པར་སངས་རྒྱས་དང་སངས་
རྒྱས་ཀྱི་ཞིང་ཅི་རིགས་པར་མཐོང་བར་ནུས་པ་ཡིན་ལ། དེ་ནས་རིམ་པས་གོང་འཕེལ་དུ་
གྱུར་ཏེ། མཐའ་མེད་དུ་འཕེལ་བ་ཐོབ་པར་འགྱུར་བས། ས་དང་པོ་ཐོབ་མ་ཐག་པ་ནས་
དངོས་སུ་རང་མ་ཐོབ་ཀྱང་། ཞིང་གི་རྡུལ་སྙེད་ལྟ་བུའི་སྦྱོར་བ་ལ་ཞུགས་པ་ནི་ཡིན་ནོ། །
རྒྱུད་ལ་སྐྱེ་ཚུལ་དེ་ལྟར་ཡིན་ཡང་། སྨོན་ལམ་འདེབས་པའི་ཚེ་རྒྱ་ཆེ་ས་ནས་སྦྱོང་བ་ཡིན་
པས། འདིར་དེ་ཉིད་ཁོ་ན་སྨོས་སོ། །དེ་ལྟར་སྟོང་གསུམ་ཡུངས་འབྲུར་འཇུག་པ་དང་། རྡུལ་
ཕྲན་གཅིག་གིས་ཕྱོགས་བཅུ་ཁྱབ་པར་ནུས་པ་སོགས། ཏིང་ངེ་འཛིན་གྱི་སྤྱོད་ཡུལ་ཡངས་
དོག་མེད་པ་ནི། ས་བརྒྱད་པ་མི་སྐྱེ་བའི་ཆོས་ལ་བཟོད་པ་ཐོབ་པ་ན་ཡིན་ཏེ། དེ་དག་གི་
དབང་དུ་བྱས་ནས། དེ་ལྟར་མ་ལུས་ཐམས་ཅད་ཕྱོགས་སུ་ཡང་། །སྒྲ་ཙམ་ཁྱོན་ལ་དུས་
གསུམ་ཚད་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་མཚོར་
སྤྱོད་ཅིང་རབ་ཏུ་འཇུག །རྡུལ་གཅིག་ལ་སངས་རྒྱས་ཀྱི་ཞིང་མང་པོས་བཀོད་པ་དེ་ལྟར། མ་
ལུས་ཤིང་ལུས་པ་མེད་པའི་ཕྱོགས་ཐམས་ཅད་རྣམས་སུ་ཡང་། སྐྱ་རྩེ་ཙམ་གྱི་ཁྱོན་ལ་དུས་
གསུམ་གྱི་ཚད་ཇི་སྙེད་ཀྱི་སྟེ། དུས་གསུམ་དུ་བྱུང་བའི་སངས་རྒྱས་གྲངས་སུ་བགྲངས་ན་
ཟད་མི་ཤེས་པ་རྒྱ་མཚོ་ལྟ་བུ་རྣམས། རང་རང་གི་ཞིང་ཁམས་རྣམས་དང་བཅས་པ། ཞིང་
ཁམས་རྣམས་རྒྱ་མཚོ་ལྟར་མི་ཟད་པ་དང་། དེ་དག་རེ་རེ་ཡང་དུས་བསྐལ་པ་རྒྱ་མཚོ་ལྟར་
ཟད་མི་ཤེས་པའི་བར་དུ། བདག་ཀྱང་ཞིང་ཁམས་རེ་རེ་བྱང་ཆུབ་སེམས་དཔའི་སྤྱད་པ་སྤྱོད་
ཅིང་། རབ་ཏུ་འཇུག་པ་སྟེ། ལྟ་ཞིང་གྲོལ་བར་གྱུར་ཅིག་པའོ། །འགྲེལ་བ་ཁ་ཅིག་ལས། སྐྲ་
ཙམ་ཁྱོན་ལ་ཞེས་པ་ལ། བྱིས་པའི་ལམ་དུ་ཞེས་པའི་དོན་དུ་བཤད་ནས། མ་དག་པའི་ཞིང་
ལ་འཆད་པ་དང་། འཛམ་བུ་གླིང་ཁོ་ན་ལ་འཆད་པ་སོགས་ནི། བཤད་པ་མི་བདེ་བས་མ་
99



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཀོད་དོ། །རྡུལ་ཕྲན་གཅིག་གི་ནང་དུ་སངས་རྒྱས་ཀྱི་ཞིང་སྟོན་པ་ལ། རྨི་ལམ་ན་ཁང་པ་
དོག་པོའི་ནང་དུ། གླང་པོ་ཆེའི་ཁྱུ་དང་ནགས་ཚལ་ལ་སོགས་པ་བདེ་བར་སྤྱོད་པ་སྣང་ལ།
སད་པའི་དུས་ན་ཡང་དྲན་པ་དང་། ཆུ་སྣོད་གཅིག་གི་ནང་དུ་ཉི་ཟླ་གཟའ་སྐར་ཡུལ་ལྗོངས་
ལ་སོགས་པ། ཆུ་ལ་གཟུགས་བརྙན་དུ་ཤར་བ་དཔེར་མཛད་དེ། སེམས་ཀྱི་སྣང་བ་ཙམ་
དང༌། རྟེན་འབྲེལ་གྱི་མཐུ་ལས། དེ་ལྟར་སྣང་བ་མི་འགལ་བ་དང་། རྣལ་འབྱོར་གྱི་མཐུ་
སྟོབས་བསམ་གྱིས་མི་ཁྱབ་པའི་ཕྱིར་ཡིད་ཆེས་པར་བྱའོ། །གསང་བ་བསམ་གྱིས་མི་ཁྱབ་པ་
ལས་ཀྱང་། འཇིག་རྟེན་མགོན་པོ་སྐྱོབ་པ་ཡིས། །བསམ་གཏན་ལས་དང་ཀླུ་རྣམས་དང་། །
སངས་རྒྱུས་བདག་ཉིད་ཆེ་རྣམས་ཀྱི། །བསམ་གྱིས་མི་ཁྱབ་བཞིར་བཤད་དོ། །ཞེས་
གསུངས་ཏེ། བསམ་གཏན་པའི་ཏིང་ངེ་འཛིན་གྱི་མཐུ་དང་། ལས་ཀྱི་མཐུ་དང་། ཀླུ་མཆོག་གི་
རྫུ་འཕྲུལ་དང་། སངས་རྒྱས་ཀྱི་མཐུ་བསམ་གྱིས་མི་ཁྱབ་པར་བསྟན་ཏོ། །
འདི་ལེགས་པར་མཐར་ཕྱིན་པ་ཇི་ལྟ་བ་བཞིན་ནི། ཆོས་ཀྱི་སྤྲིན་ལ་གནས་པ་ཡན་
ཆད་ཀྱི་ཡོན་ཏན་ཡིན་ལ། རྗེས་མཐུན་པའམ་འགོ་བརྩམས་པ་ནི། མི་གཡོ་བའི་ས་ཡན་
ཆད་དོ། །རྒྱལ་བའི་གསུང་རབ་མཐའ་དག་ལ་འཇུག་པ་ནི། གསུང་གཅིག་ཡན་ལག་རྒྱ་
འི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་གྱི་
བསམ་པ་ཇི་བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་པར་བགྱི། །དེ་བཞིན་
གཤེགས་པ་གཅིག་གིས་གསུང་གཅིག་ཁོ་ན་བཀའ་སྩལ་ན། དེ་ཡང་ཡན་ལག་རྒྱ་མཚོ་སྟེ།
གསུང་གི་རང་བཞིན་ཆ་ཚང་བ་དང་ཆ་ཚང་བ་ཁོ་ན་རིགས་མི་འདྲ་བ་རྒྱ་མཚོ་ལྟར་མཐའ་ཡས་
པའི་སྒྲ་སྐད་དུ་འགྱུར་ཏེ། དོན་དང་ཚིག་དང་། སྐད་དང་དབྱངས་མཐའ་ཡས་པ་ཉིད་ཀྱིས་སྣང་
བར་འགྱུར་རོ། །དེ་སྐད་དུ་ཡང་། མོས་པ་སྣ་ཚོགས་ཅན་གྱི་ནི། འཁོར་མང་རྣམས་ནི་གནས་པ་
ལ། གསུང་གཅིག་བཀའ་ནི་སྩལ་བ་ན། གསུང་རྣམས་དུ་མར་གོ་འགྱུར་ཞིང་། །ང་ཡི་ཆེད་དུ་
མཚོའི་
~100ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཡིན་ནོ་ཞེས། །སྐྱེ་བོ་ཀུན་གྱིས་རྟོགས་འགྱུར་གང་། །འདི་ལས་རྨད་བྱུང་ཆེ་ཅི་ཡོད། །འདི་ལས་
ཆེས་མཚར་ཅི་ཞིག་ཡོད། །ཅེས་སོ། །གཞན་ཡང་དེ་ཉིད་རྒྱལ་བ་སངས་རྒྱས་ཀུན་གྱི་
གསུངས་དབྱངས་ཀྱི་ཡན་ལག་སྐྱོན་ཐམས་ཅད་དང་བྲལ་ཞིང་རྣམ་པར་དག་པ་དང་། ངོ་བོ་
གཅིག་ཏུ་ཡང་གནས་ལ། ཆོས་གང་དང་གང་ཉན་པར་འདོད་པ་དང་། དེ་དང་དེས་འདུལ་
བར་འགྱུར་བའི་འགྲོ་བ་ཀུན་གྱི་བསམ་པ་ཇི་ལྟ་བ་བཞིན་དུ་དབྱངས་དེ་འཇུག་པར་འགྱུར་
རོ། །སངས་རྒྱས་གཅིག་གི་གསུང་གཅིག་ལ་ཁྱད་ཆོས་དེ་འདྲ་ཚང་པ་བཞིན་དུ། འདྲེན་པ་
མ་ལུས་པའི་གསུང་མཐའ་དག་ཀྱང་དེ་དང་འདྲའོ། །དེ་ལྟ་བུའི་སངས་རྒྱས་ཀྱི་གསུངས་
ཐམས་ཅད་ལ། བདག་དུས་རྟག་ཏུ་ཉན་པ་དང་། མི་བརྗེད་པར་འཛིན་པ་དང་། བདག་གི་
ངག་ཀྱང་རྒྱལ་བའི་གསུང་དེ་དང་རྗེས་སུ་མཐུན་ཅིང་འདྲ་བར་སྤྱོད་པའི་ཚུལ་གྱིས་འཇུག་
པར་བགྱིའོ། །འདི་ཡང་མཐར་ཕྱིན་པའི་དུས་ནི་སྔར་ལྟར་ཡིན་ལ། ཐོག་མར་ཐོབ་པ་ནི་
ལེགས་པའི་བློ་གྲོས་ཀྱི་ས་ལ་སྟེ། དེར་སོ་སོ་ཡང་དག་པར་རིག་པ་བཞི་ཐོབ་པར་བཤད་པ་
དང་གནད་གཅིག་གོ། །འདིར་གོ་སླ་བར་བརྗོད་ན། སངས་རྒྱས་གཅིག་ལ་ཆོས་ཉན་ཅིང་
དོན་གོ་བཞིན་པ་ན། དེ་དང་དུས་མཉམ་ཁོ་ནར་སངས་རྒྱས་གཞན་མང་པོ་ལ་ཡང་ཆོས་
ཉན་ཅིང་ཚིག་འཛིན་པ་དང་། དོན་སེམས་པ་ལ་གཅིག་གིས་གཅིག་ལ་གེགས་མི་བྱེད་ཅིང་
མཉམ་པར་ཐོས་ལ་མཉམ་པར་འཛིན་ཅིང་མཉམ་པར་སེམས་པ་ལ་དཀའ་བ་དང་འབད་
སྩོལ་མེད་པའོ། །
ད་ནི། དུས་གསུམ་གཤེགས་པའི་རྒྱལ་བ་ཐམས་ཅད་དག །ཅེས་པ་ནས། མགོན་པོ་
ཀུན་གྱི་དྲུང་དུ་བདག་མཆིའོ། །ཞེས་པའི་བར་ནི་རྒྱལ་ཚབ་ཀྱི་ས་ལ་གནས་པ་རྣམས་ཀྱི་
ཡོན་ཏན་དང་རྗེས་སུ་འབྲེལ་བའི་སྨོན་ལམ་སྟེ། དེ་ལ་རྒྱལ་ཚབ་ཀྱི་ས་ཞེས་པ་ནི། སྔགས་
ཀྱི་ཐེག་པ་ལ་སོགས་པ་གཞུང་གཞན་འགའ་ཞིག་ཏུ། དགུ་པ་སོགས་སྣ་ཚོགས་ལ་བཤད་པ་
མ101ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡོད་ཀྱང་། འདིར་ནི་རྒྱལ་ཚབ་ཏུ་དབང་བསྐུར་བ་སྟེ། བཅུ་པ་ཡིན་པར་ཤེས་པར་བྱའོ། །
དེ་ལ་དབང་འབྱོར་བ་དྲུག་སྟེ། ཆོས་སྟོན་པ་དང་། དུས་དང་། མཐོང་བ་དང་། སྤྱོད་
ཡུལ་དང་། ཞིང་ཁམས་དང་། མཛད་པ་ལ་དབང་འབྱོར་པའོ། །དང་པོ་ནི། དུས་གསུམ་
གཤེགས་པའི་རྒྱལ་བ་ཐམས་ཅད་དག །འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །དེ་
དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག །
དུས་གསུམ་དུ་བྱོན་ཅིང་གཤེགས་པར་འགྱུར་བའི་རྒྱལ་བ་ཐམས་ཅད་དག །སེམས་ཅན་
རྣམས་གྲོལ་བའི་ཆེད་དུ། ཆོས་ཀྱི་འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། སངས་
རྒྱས་དེ་དག་གི་ཡང་གསུང་དབྱངས་ཆོས་མི་ཟད་པ་སྟེ་མཐའ་ཡས་པ་ལ། རང་གི་བློ་ཡི་མཐུ་
ཐོབ་པའི་སྟོབས་ཀྱིས་བདག་ཀྱང་གསུང་གི་འཕྲིན་ལས་དེ་ལ་ལྷན་ཅིག་ཏུ་རབ་ཏུ་འཇུག་
པར་ཤོག་ཅིག་པ་སྟེ། འདིར་སྔ་མ་གསུང་གཅིག་སོགས་ནི་ཆོས་ཐོས་པའི་དབང་དུ་བྱས་པ་
ཡིན་ལ། འདི་ནི་སངས་རྒྱས་ཀྱི་གསུང་དང་ངོ་བོ་ཕྱེད་ལས་འདྲེས་པར་ཐོབ་པའི་དབང་དུ་
བྱས་པའོ། །དེས་ན་ས་བཅུའི་དབང་ཕྱུག་གིས་ཆོས་སྟོན་པ་དེ་ཉིད་སངས་རྒྱས་ཀྱི་ཆོས་ཀྱི་
འཁོར་ལོ་བསྐོར་བའང་ཡིན་ལ། སངས་རྒྱས་ཀྱི་ཞལ་སྔ་ནས་ཆོས་སྟོན་པ་ཀུན་ལའང་།
བྱང་ཆུབ་སེམས་དཔའ་དེའི་འཕྲིན་ལས་འཛུག་སྟེ། དོན་གཅིག་ལ་བློ་གྲོས་དང་འདུན་པ་
གཅིག་ཏུ་བསྒྲིལ་པའི་དམག་ལ་སོགས་པའི་བྱ་བ་བཞིན་ནོ། །འདིའི་རབ་ཏུ་འཇུག་པ་ཞེས་པ་
འདྲེས་པ་སྟེ། ཆུ་ཀླུང་རྒྱ་མཚོར་འཇུག་པ་ལྟ་བུ་སྟེ་གསུང་ཉན་པ་ཁོ་ན་ལ་སྦྱོར་ན་སྔ་མ་དང་
ཟློས་པའི་སྐྱོན་ཡོད་དོ། །
གཉིས་པ་ནི། མ་འོངས་བསྐལ་པ་ཐམས་ཅད་འཇུག་པར་ཡང་། ། སྐད་ཅིག་གཅིག་
གིས་བདག་ཀྱང་འཇུག་པར་བགྱི། །གང་ཡང་བསྐལ་པ་དུས་གསུམ་ཚད་དེ་དང་། །སྐད་
ཅིག་ཆ་ཤས་ཀྱིས་ནི་ཞུགས་པར་སྤྱད། །མ་འོངས་པའི་བསྐལ་པ་མང་པོ་ཐམས་ཅད་དུ།
ལ102



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ནམ་མཁས་གར་ཁྱབ་ཀྱི་འཇིག་རྟེན་མཐའ་ཡས་པ་རྣམས་སུ། ཇི་སྙེད་པའི་ཆོས་འབྱུང་བ་
ཐམས་ཅད་ལ་ཡེ་ཤེས་འཇུག་སྟེ་མངོན་ཤེས་ཀྱིས་ཤེས་པར་གྱུར་པ་ཡང་། དེ་བཞིན་གཤེགས་
པ་རྣམས་ཀྱིས་མཁྱེན་པ་དེ་བཞིན་དུ། བདག་གིས་ཀྱང་ཡེ་ཤེས་སྐད་ཅིག་གཅིག་གིས་འཇུག་
པ་སྟེ། ཤེས་པ་གཅིག་གིས་དུས་ཐམས་ཅད་ཀྱི་དངོས་པོ་ཐམས་ཅད་ཅིག་ཅར་ཤེས་པར་
བགྱི་ཞེས་སྨོན་པ་དང་། གང་ཡང་བསྐལ་པ་སྔོན་འདས་པ་ཐམས་ཅད་དང་། དེ་ལྟར་དང་
མ་འོངས་པ་འབྱུང་འགྱུར་ཏེ་དུས་གསུམ་ཇི་ཙམ་ཡོད་པ་དང་ཚད་མཉམ་པའི་བསྐལ་པ་དེ་
དག་ཐམས་ཅད་སྐད་ཅིག་གཅིག་གི་ཆ་ཤས་སུ་འཇུག་ཅིང་བསྒྱུར་ནུས་པའི་སྟོབས་ཀྱིས་ནི།
བསྐལ་པ་གཅིག་ནས་བསྐལ་པ་མཐའ་མེད་པའི་བར་ཇི་ལྟར་འོས་འོས་སུ་སྐད་ཅིག་གི་ནང་
དུ་ཞུགས་པར་བྱས་ནས། །བྱང་ཆུབ་ཀྱི་སྤྱད་པ་སྤྱོད་པར་གྱུར་ཅིག་པའོ། །འདི་ནི་དབང་
ཐོབ་པ་ན། བསྐལ་པའམ་བསྐལ་པ་མང་པོ་སྐད་ཅིག་ཏུ་སྡུད་པ་དང་། སྐད་ཅིག་རེ་རེ་ལ་
ཡང་བསྐལ་པ་དུ་མ་སྟོན་པ་སྟེ། དཔེར་བགྱི་ན་སེམས་ཅན་སྤྱི་མཐུན་གྱི་རྩ་བའི་སྣང་བ་ལ།
སྐད་ཅིག་གཅིག་གམ་ཡུད་ཙམ་གཅིག་ལ་སོགས་པར་སྣང་བའི་དུས་ཚོད་དེ་ལ། བྱང་ཆུབ་
སེམས་དཔའ་རང་ཉིད་ཀྱི་སྣང་བ་ལ་ཡང་བསྐལ་པ་དང་སྐད་ཅིག་མི་འགལ་བར་འཆར་བ་
དང༌། རྣམ་པར་འཕྲུལ་པའི་སྟོབས་ཀྱིས་ཞིང་ཁམས་འདིའི་གོ་ས་དང་། ཕྱོགས་བཅུ་གཞན་
གྱི་ཞིང་ཁམས་མང་པོར། དེ་དང་དེའི་སེམས་ཅན་ཀུན་ལ་བསྐལ་པ་མང་པོ་ཡང་དངོས་སུ་
མྱོང་ཞིང་། དུས་དེ་སྙེད་དུ་ཆོས་སྤྱད་པས་ཚོགས་རྫོགས་ཤིང་སྒྲིབ་པ་བྱང་བར་གྱུར་པས་ཏེ།
སྐད་ཅིག་གཅིག་ལ་བསྐལ་པ་མཐའ་ཡས་པའི་བར་དུ་སྒྲུབ་དགོས་པའི་ཚོགས་གསོག་
ལོངས་ཡང་སྤྱོད། སྤྱད་པ་སྤྱོད་ལོངས་ཡང་ཡོད་ཅིང་། གསོག་པ་དང་སྤྱོད་ནུས་པའོ། །ཡང་
སྤྱི་མཐུན་སྣང་བ་རྩ་བ་དེ་ལ་བསྐལ་བ་མང་པོ་ཡོད་ཀྱང་ཡུན་རིང་དུ་ཐོགས་པར་མ་ངེས་ཏེ།
བསྐལ་པ་སྐད་ཅིག་མར་སྡུད་པའི་ཕྱིར་དང་། བསྐལ་པ་མང་པོའི་བྱ་བ་ཉམས་སུ་མྱོང་བས་
ལ103ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡུད་ཙམ་གཅིག་ལ་གྲུབ་པར་ཡང་ནུས་ལ། བྱ་བ་ཡུད་ཙམ་གཅིག་པུ་ལན་གཅིག་གིས་
བསྐལ་པའམ་བསྐལ་པ་མང་པོ་འཁྱོངས་པར་ཡང་བྱེད་དོ། །དེ་ལྟར་ན་དུས་ཐམས་ཅད་
མཉམ་པ་ཉིད་དུ་རྟོགས་པའི་ཡེ་ཤེས་ཀྱིས། དུས་རིང་ཐུང་དབྱེ་བ་མེད་པར་སྤྱོད་པ་སྟེ། འདིའི་
དགོས་པ་ནི་སྐད་ཅིག་ལ་ཡང་མཐའ་ཡས་པའི་བྱེད་ལོང་ཡོད་ལ། བསྐལ་པ་ལ་ཡང་ཡུན་རིང་
བསྒུག་མི་དགོས་པའི་ཕྱིར་ཏེ། དུས་ཐུང་ངུ་ལ་བྱ་བ་རྒྱ་ཆེན་པོ་མི་འགྲུབ་པར་དོགས་པས།
བློ་ཙབ་ཙོབ་ཏུ་འགྱུར་བ་དང་། རྒྱ་ཆེན་པོ་ལ་ཡུན་རིང་ཐོགས་པས་ངལ་ཞིང་སྐྱོ་བར་འགྱུར་
བའི་གཉེན་པོའོ། །
གསུམ་པ་ནི། དུས་གསུམ་གཤེགས་པ་མི་ཡི་སེང་གེ་གང་། །དེ་དག་སྐད་ཅིག་
གཅིག་ལ་བདག་གིས་བལྟ། །དུས་གསུམ་དུ་བྱུང་ཞིང་གཤེགས་པའི་མི་ཡི་སེང་གེ་བཅོམ་
ལྡན་འདས་གང་ཡིན་པ་དེ་དག་ཐམས་ཅད་སྐད་ཅིག་གཅིག་ལ་དུས་གཅིག་ཏུ། ལུས་པ་
མེད་པར་བདག་གིས་མངོན་སུམ་དུ་ལྟ་ཞིང༌། དུས་ཀྱང་ཐུང་ངུ་མ་ཡིན་པར་རྟག་ཏུ་བལྟ་
བར་བགྱིའོ། །བཞི་པ་ནི། རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་
སྟོབས་ཀྱིས་འཇུག །རྟག་ཏུ་སངས་རྒྱས་དེ་དག་གི་ནི་སྤྱོད་ཡུལ་ཏེ། རྟོགས་བྱའི་ཡུལ་དང་
རྟོགས་བྱེད་ཀྱི་ཡེ་ཤེས་དང་། དེ་དག་གི་རྣམ་པར་ཐར་པ་དང་། རྫུ་འཕྲུལ་གྱི་རྣམ་པར་
འཕྲུལ་བ་བསམ་གྱིས་མི་ཁྱབ་པ་ལ་འཇུག་པར་གྱུར་ཅིག ཚུལ་ཇི་ལྟ་བུས་འཇུག་ན།
མཉམ་བཞག་གི་ཡེ་ཤེས་བདེ་བར་གཤེགས་པའི་སྙིང་པོ་སྤྲོས་བྲལ་རྣམ་པ་ཐམས་ཅད་པ་
སྒྱུ་མ་ལྟ་བུའི་ཡེ་ཤེས་མངོན་སུམ་དུ་རྟོགས་པའི་ནུས་པས། རྗེས་ཐོབ་ཀྱི་ཡེ་ཤེས་སྒྱུ་མ་ལྟར་
སྣང་བར་གྱུར་ལ་དེ་ལྟ་བུའི་ཏིང་ངེ་འཛིན་གྱི་སྟོབས་ལས། སྒྲིབ་པའི་ཁྱད་པར་མང་པོ་ལས་
གྲོལ་ཞིང་རྣམ་པར་ཐར་བའི་སྟོབས་ཀྱིས་གང་ལ་གང་འདོད་དུ་སྒྱུར་ཐུབ་ཅིང་སྤྱོད་པའི་
ཚུལ་གྱིས་སོ། །འདི་ནི་དོན་ལ་ངེས་པར་ན་སངས་རྒྱས་དང་འཕྲིན་ལས་མཉམ་པོར་སྤྱོད་
༤104ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
པའི་དོན་ནོ། །
ལྔ་པ་ནི། གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་གཅིག་སྟེང་དུ་
མངོན་པར་སྒྲུབ། །དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་
བཀོད་ལ་འཇུག །གང་ཡང་དུས་གསུམ་དུ་བྱུང་ཟིན་དང་འབྱུང་བ་དང་འབྱུང་འགྱུར་དག་གི །
སངས་རྒྱས་ཀྱི་ཞིང་གི་བཀོད་པ་དེ་དག་ཐམས་ཅད། མོས་པ་དང་། སྨོན་ལམ་དང་། རྫུ་
འཕྲུལ་གྱི་སྟོབས་ཀྱིས། རྡུལ་ཕྲ་རབ་གཅིག་གི་སྟེང་སྟེ་གོ་ས་རུ། མངོན་པར་སྒྲུབ་ཅིང་།
རྡུལ་གཅིག་པོ་དེ་ལ་སྒྲུབ་པ་ལྟར། མ་ལུས་པའི་ཕྱོགས་རྣམས་ཐམས་ཅད་དུ། རྡུལ་མཐའ་
དག་ལ་རྒྱལ་བ་དག་གི་ཞིང་རྣམས་སྒྲུབ་ཅིང་བཀོད་པ་ཡིད་དུ་འོང་བ་དང་། རྒྱུན་གྱི་ཁྱད་
པར་རྣམ་པ་ཐམས་ཅད་པ་ལ་འཇུག་པར་གྱུར་ཅིག་པ་སྟེ། སྐབས་འདིའི་འཇུག་པ་ཞེས་པ་
ནི། ཞིང་ཁམས་དེ་ལྟ་བུ་སྟོན་ནུས་པའི་བྱ་བ་ལ་འཇུག་པའོ། །རྡུལ་གཅིག་ལ་དུས་གསུམ་
གྱི་ཞིང་ཁམས་མཐའ་དག་སྟོན་པ་ནི་གཞི་ཕྲ་ཤོས་དང་བཀོད་པ་རྒྱ་ཆེ་ཤོས་ཀྱི་ཡ་མཐ
ནས་བཟུང་བ་ཡིན་པས། སྤྱིར་བཀོད་པ་ཡང་། རྡུལ་གཉིས་པའི་བཀོད་པ་ནས་བརྩམས་ཏེ་
དུས་གསུམ་གྱི་ཞིང་གི་བར་དུ་སྣ་ཚོགས་པར་སྟོན་ཏོ། །དེས་མཚོན་ཏེ་རིམ་པ་བཞིན་དུ་
སྦྱར་ནས། ཉི་ཟེར་རྡུལ་རེ་རེ་ལ་ཡང་དུས་གསུམ་གྱི་ཞིང་ཁམས་ལ་སོགས་པ་དེ་ལྟར་སྟོན་
པ་དང་། བྱེ་མའི་འབྲུ་རེ་རེ་འམ། སྤུ་ཉག་རེ་རེའམ། འབྲས་ལ་སོགས་པ་འབྲུ་རེ་རེའམ།
རྩྭ་རེ་རེའམ་ཤིང་གེལ་བ་རེ་རེའམ། ལོ་མ་རེ་རེའམ། མེ་ཏོག་རེ་རེའམ། འབྲས་བུ་རེ་
རེའམ། ཁྱིམ་རེ་རེའམ། དེ་བཞིན་ཏུ་སྦྱར་ཏེ། རྒྱང་གྲགས་རེ་རེའམ། དཔག་ཚད་རེ་རེའམ།
རི་བོ་རེ་རེའམ། གྲོང་ཁྱེར་རེ་རེའམ། གླིང་རེ་རེའམ། འཇིག་རྟེན་གྱི་ཁམས་རེ་རེའམ།
སྟོང་གསུམ་རེ་རེ་ལ་སོགས་པའི་བར་དུ་ཡང་དེ་ལྟར་སྟོན་ལ། སོ་སོ་སོ་སོར་ཐད་མཉམ་པ་
ལ་ཡང་། འཇིག་རྟེན་གྱི་ཁམས་གཅིག་ལ་གོ་ས་ཐ་མི་དད་པར། འཇིག་རྟེན་གྱི་ཁམས་ཐ་
བ་མཐའ་
མ105



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དད་པ་ཡང་ཚད་མཉམ་པ་དུ་མ་གཅིག་ཤུལ་དུ་གཅིག་སྟོན་ལ། གཞི་ཚད་ཆེན་པོ་ལ་ཆུང་
ངུས་ཁྱབ་པ་ཡང་དཔག་ཏུ་མེད་པ་སྟོན་ཏེ། སྟོང་གསུམ་གཅིག་གླིང་བཞི་པའི་འཇིག་རྟེན་
གྱི་ཁམས་གཅིག་གིས་ཁྱབ་པ་དང་། འཛམ་བུ་གླིང་གཅིག་གིས་ཁྱབ་པ་དང་། གྲོང་ཁྱེར་
གཅིག་གིས་ཁྱབ་པ་དང་། ལུས་གཅིག་གིས་ཁྱབ་པ་དང་། སྒྲ་གཅིག་གིས་ཁྱབ་པ་དང་།
རྡུལ་ཕྲན་གཅིག་གིས་ཁྱབ་པའི་བར་དུ་ཡང་སྟོན་ནོ། །ཡང་རྡུལ་ཕྲན་གཞན་གཅིག་གི་ནང་
དུ་ཆུད་པ་དེ་ཉིད་ཀྱིས། གཞན་སྟོང་གསུམ་མང་པོ་ཡང་ནོན་པ་དང་། གཞན་དུ་དུས་ཀྱང་
ངེས་པ་མེད་པར་སྟོན་ཏེ་འདས་པ་ཡང་མ་འོངས་པ་དང་མ་འོངས་པ་ཡང་འདས་པར་བསྒྱུར་
བ་ལ་སོགས་པ་རྣམ་པར་འཕྲུལ་བ་བསམ་གྱིས་མི་ཁྱབ་པ་ཁོ་ན་འབྱུང་བའོ། །དྲུག་པ་ནི།
གང་ཡང་མ་བྱོན་འཇིག་རྟེན་སྒྲོན་མེ་རྣམས། །དེ་དག་རིམ་པར་འཚང་རྒྱ་འཁོར་ལོ་བསྐོར། །
མྱ་ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་དྲུང་དུ་བདག་མཆིའོ། །གང་
ཡང་མ་བྱོན་པའི་སངས་རྒྱས་འཇིག་རྟེན་སྣང་བར་བྱེད་པའི་སྒྲོན་མེ་དེ་དག་རྣམས། རང་
རང་གི་མཛད་པའི་རིམ་པ་མཐའ་དག་སྟོན་པ་རྣམས་མ་འཁྲུགས་པར་སྤྱོད་དེ། སངས་རྒྱབ་
དང་། ཆོས་ཀྱི་འཁོར་ལོ་བསྐོར་བ་དང་། མྱ་ངན་ལས་འདས་པ་སྡུག་བསྔལ་རབ་ཏུ་ཞི་བའི་
མཐའ་ཐོབ་པའི་ཚུལ་སྟོན་པར་མཛད་པའི། མགོན་པོ་སངས་རྒྱས་དེ་དག་ཀུན་གྱི་དྲུང་དུ་
བདག་དུས་གཅིག་ཏུ་མཆི་བ་སྟེ། འགྲོ་ཞིང་བསླེབས་ལ་ཕྱིན་པར་བགྱིའོ། །ཞེས་སྨོན་པ་སྟེ་
སངས་རྒྱ་བ་སོགས་མཛད་པ་གསུམ་ནི་མཚོན་པ་སྟེ། སངས་རྒྱས་ཀྱི་མཛད་པ་སྟོན་
གནས་སྐབས་ཐམས་ཅད་དུ་དེར་ཕྱིན་པར་བྱས་ནས། ཅི་ཞིག་བྱེད་ཅེ་ན་མཆོད་པ་དང་། རྫུ་
འཕྲུལ་སྟོན་པ་དང་ཆོས་བསྟན་པས་སེམས་ཅན་འདུལ་བ་དང་། ཆོས་ཀྱི་དོན་འདྲི་བ་ལ་
སོགས་པ། མདོར་ན་སངས་རྒྱས་ཀྱི་མཛད་པ་ཐམས་ཅད་ཀྱི་དཔུང་རོགས་བྱ་བ་ཡིན་ལ།
དོན་ལ་བདག་ཉིད་གསར་དུ་མངོན་པར་རྫོགས་པར་སངས་རྒྱས་ཟིན་གྱི་དབང་དུ་བྱས་ན་
~106ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ནི། མཛད་པ་འཕྲིན་ལས་གཅིག་པ་ཁོ་ནར་འགྱུར་ཞིང་། ས་བཅུ་པ་ཉིད་ལ་གནས་པའི་
སྐབས་ཡིན་ན་ཡང་། སངས་རྒྱས་ཀྱིས་འདུལ་བ་ལ་སངས་རྒྱས་སུ་གྱུར་ཏེ་སངས་རྒྱས་ཀྱི་
མཛད་པ་སྟོན་པ་དང་། སངས་རྒྱས་སུ་མི་སྟོན་ཡང་། སངས་རྒྱས་གཞན་གྱིས་མཛད་པའི་
ལས་བྱེད་པ་པོར་འབྱུང་བ་ཡིན་ནོ། །
རྩ་བའི་གསུམ་པ། ཐུན་མོང་དང་ཐུན་མོང་མ་ཡིན་པ་གཉིས་ཀར་ལ་འཇུག་པའི།
རྣམ་གྲངས་གཞན་གྱི་སྨོན་ལམ་བསྟན་པ་ལ། སྒྲུབ་པ་གཙོ་བོར་གྱུར་པ་སྟོབས་ཀྱི་སྨོན་
ལམ་དང་། ཕན་ཡོན་གཙོ་བོར་གྱུར་པ་བསམ་མི་ཁྱབ་ཀྱི་སྨོན་ལམ་དང་། མཐར་ཐུག་སྨོན་
ལམ་བླ་ན་མེད་པར་གཅིག་ཏུ་བྱ་བ་སྟེ། གསུམ་ལས། དང་པོ་ལ། སྟོབས་བཅུ་བཤད་པ་
དང་། དེའི་བྱེད་ལས་བཤད་པའོ། །དང་པོ་ནི། ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་
དང་། །ཀུན་ནས་སྒོ་ཡི་ཐེག་པའི་སྟོབས་རྣམས་དང་། །ཀུན་ཏུ་ཡོན་ཏན་སྤྱོད་པའི་སྟོབས་
རྣམས་དང་། །ཀུན་ཏུ་ཁྱབ་པར་བྱམས་པ་དག་གི་སྟོབས། །ཀུན་ནས་དགེ་བའི་བསོད་
ནམས་སྟོབས་རྣམས་དང་། །ཆགས་པ་མེད་པར་གྱུར་བའི་ཡེ་ཤེས་སྟོབས། །ཤེས་རབ་
ཐབས་དང་ཏིང་འཛིན་སྟོབས་དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད། །
མཆོད་པ་དང་། ཆོས་སྟོན་པ་དང་། སེམས་ཅན་གྱི་དོན་དུ། མཐའ་མེད་པའི་ཞིང་ཁམས་
རྣམས་ཀྱང་སྐད་ཅིག་གིས་བགྲོད་ནུས་ཤིང་། ཞིང་ཐ་དད་པར་དུ་མར་ཡང་དུས་གཅིག་ཅར་
བགྲོད་ཐུབ་པས་ཀུན་ཏུ་མྱུར་བའི་རྫུ་འཕྲུལ་གྱི་སྟོབས་རྣམས་དང་། ཀུན་ནས་སྒོ་ཞེས་བྱ་བ་
ནི། སྒོ་ཀུན་དང་ལྡན་པའི་དོན་ཏེ། ཐབས་ཚུལ་གྱིས་རིམ་པ་མཐའ་ཡས་པའི་སྒོ་ནས།
སེམས་ཅན་གྱི་དོན་སྤྱོད་པ་དང་ལྡན་པའི་སེམས་བསྐྱེད་ནི། དེ་ལ་བརྟེན་ནས་བླ་ན་མེད་
པའི་བྱང་ཆུབ་ཏུ་བགྲོད་ནུས་པའི་ཕྱིར། བཞོན་པ་དང་འདྲ་བས་ཐེག་པའི་སྟོབས་ཏེ་དེ་
རྣམས་དང་། ཕ་རོལ་ཏུ་ཕྱིན་པ་དང་བསྡུ་དངོས་བཞི་དང་ཚད་མེད་བཞི་ལ་སོགས་པ། ཡོན་
ལ107མ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཏན་དུ་མ་དང་འགྲོགས་པའི་སྙོམས་འཇུག་དགུ་དང་ཟད་པར་བཅུ་དང༌
། ཟིལ་གནོན་
བརྒྱད་དང་
། མངོན་ཤེས་དྲུག་ལ་སོགས་པ་ཡོན་ཏན་ཀུན་ཏུ་སྤྱོད་པའི་སྟོབས་རྣམས་དང་།
ཀུན་ནས་སེམས་ཅན་ཐམས་ཅད་ལ་ཉེ་རིང་མེད་པར་ཁྱབ་པའི་བྱམས་པ་ལ་སོགས་པ་ཚད་
མེད་བཞི་པོ་དག་གི་སྟོབས་དང་ཀུན་ཏུ་སེམས་ཅན་ཐམས་ཅད་ལ་ཕན་པ་དང་བདེ་བ་བྱེད་
པའི་ཕྱིར། རབ་ཏུ་དགེ་བའི་སྦྱིན་སོགས་བསོད་ནམས་ཀྱི་སྟོབས་རྣམས་དང་། དུས་གསུམ་
གྱི་དངོས་པོ་ཐམས་ཅད་ལ་ཆགས་ཐོགས་མེད་པར་འཇུག་པའི་མངོན་པར་མཁྱེན་པ། ཡེ་
ཤེས་ཀྱི་སྟོབས་དང་། ཆོས་དབྱིངས་ཇི་ལྟ་བ་བཞིན་རྟོགས་པའི་ཤེས་རབ་ཀྱི་སྟོབས་དང་།
གཞན་དོན་སྒྲུབ་པ་ལ་མཁས་པ་ཐབས་མཁས་ཀྱི་སྟོབས་དང་། དམིགས་པ་ལ་རྩེ་གཅིག་
པ་གང་ཞིག་མངོན་ཤེས་དང་རྣམ་འཕྲུལ་ལ་སོགས་པ་ཡོན་ཏན་བསྐྱེད་པའི་རྒྱུ། དཔའ་བར་
འགྲོ་བ་ལ་སོགས་པ་ཏིང་ངེ་འཛིན་གྱི་སྟོབས་ཏེ། སྟོབས་དགུ་པོ་དེ་དག་གི་སྒོ་ནས་འབད་
པས། བྱང་ཆུབ་ཀྱི་སྟོབས་ཏེ་བླ་ན་མེད་པའི་བྱང་ཆུབ་འཕྲལ་དུ་ཐོབ་པར་བྱེད་པའི་ཡེ་ཤེས་
ཀྱི་ཁྱད་པར། རྫོགས་པའི་སངས་རྒྱས་ཀྱི་ཡེ་ཤེས་ཉིད་དང་རྣམ་པ་མཐུན་ཞིང་རྒྱ་ཁྱོན་
མཚུངས་པའི་ལམ་གྱི་བདེན་པ་ནི། བྱང་ཆུབ་ཀྱི་སྟོབས་ཡིན་ལ། དེ་ཡང་རྣམ་པ་མཐའ་
ཡས་པ་འཛིན་པའི་ཕྱིར། རྣམས་ཞེས་མང་པོའི་སྒྲ་སྨོས་ཏེ། དེ་རྣམས་ཡང་དག་པར་སྒྲུབ་
པར་བྱེད་པར་ཤོག་ཅིག་པའོ། །འདིར་བཤད་པའི་སྟོབས་འདི་རྣམས། འཕགས་པ་དཀོན་
མཆོག་སྤྲིན་དང་ཕལ་པོ་ཆེའི་སྐབས་གཞན་ལས་འབྱུང་བ་ལྟར་གྱི་བྱང་ཆུབ་སེམས་དཔའི་
སྟོབས་བཅུ་དང་ཕལ་ཆེར་འདྲ་བར་སྣང་སྟེ། ཇི་ལྟར་ཞེ་ན། བྱང་ཆུབ་སེམས་དཔའི་སྟོབས་
བཅུ་ནི། བསམ་པ་ལྷག་བསམ་སྦྱོར་བ་དང་། ཤེས་རབ་སྨོན་ལམ་སྤྱོད་པ་དང་། ཐེག་པ་
རྣམ་འཕྲུལ་བྱང་ཆུབ་དང་། ཆོས་འཁོར་བསྐོར་བའི་སྟོབས་རྣམས་སོ། །འདིར་ཤེས་རབ་ཀྱི་
སྟོབས་དང་། བྱང་ཆུབ་ཀྱི་སྟོབས་དང་། སྤྱོད་པའི་སྟོབས་དང་། ཐེག་པའི་སྟོབས་ནི་དངོས་
༤108ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
སུ་གསལ་ལ། རྣམ་པར་འཕྲུལ་པའི་སྟོབས་ནི་རྫུ་འཕྲུལ་དང་བསམ་པའི་སྟོབས་ནི་བྱམས་
པ་དང་ལྷག་པའི་བསམ་པའི་སྟོབས་ནི་ཡེ་ཤེས་དང་། སྦྱོར་བའི་སྟོབས་ནི་བསོད་ནམས་ཀྱི་
སྟོབས་དང་། ཐབས་ཀྱི་སྟོབས་གཅིག་པོའི་ནང་ཚན་ནས་གཙོ་བོ་ཁྱད་པར་ཅན་ལོགས་སུ་
ཕྱེ་བ་ནི་སྨོན་ལམ་གྱི་སྟོབས་དང་། ཆོས་ཀྱི་འཁོར་ལོ་བསྐོར་བའི་སྟོབས་གཉིས་སོ། །དེ་
བས་ན་གཞུང་འདིར་བཤད་པའི་ཏིང་ངེ་འཛིན་གྱི་སྟོབས་ལྷག་པ་ལྟར་བྱུང་ཡང་སྤྱོད་པ་
དང་། ལྷག་བསམ་དུ་འདུས་པར་མངོན་ནོ། །
གཉིས་པ་སྟོབས་ཀྱི་བྱེད་ལས་ནི། ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། །
ཉོན་མོངས་སྟོབས་རྣམས་ཀུན་ཏུ་ཕམ་པར་བྱེད། ། བདུད་ཀྱི་སྟོབས་རྣམས་སྟོབས་མེད་རབ་
བྱེད་ཅིང་། །བཟང་པོ་སྤྱོད་པའི་སྟོབས་ནི་རྫོགས་པར་བགྱི། །དེ་ལ་སྤངས་པར་བྱ་བའི་ལས་ནི།
ཁམས་གསུམ་པོ་སྤྱོད་པར་བྱེད་པ་སྟེ། ལས་དངོས་དང་། ལས་རྗེས་སུ་མཐུན་པའོ། །ལས་
དངོས་ཀྱང་མི་དགེ་བའི་ལས་དང་། ཟག་བཅས་ཀྱི་དགེ་བའོ། །ཟག་བཅས་ཀྱི་དགེ་བ་དེ་
ཡང་གཉིས་ཏེ། འདོད་ཁམས་ཀྱིས་བསྡུས་པའི་དགེ་བ་བསོད་ནམས་དང་། ཁམས་གོང་མ་
གཉིས་ཀྱིས་བསྡུས་པའི་དགེ་བ་མི་གཡོ་བའི་ལས་སོ། །རྗེས་སུ་མཐུན་པའི་ལས་ནི། ལས་
རྣམས་ཀྱིས་བཞག་པའི་བག་ཆགས་གང་ཡིན་པ་སྟེ། དེ་ལྟ་བུའི་ལས་ཀྱི་སྟོབས་རྣམས་
ཡོངས་སུ་དག་པར་བྱེད་ཅིང་། ཉོན་མོངས་པ་ནི། ལུས་དང་སེམས་རབ་ཏུ་མ་ཞི་བར་རྙོག་
པ་དང་རང་ཉིད་ལ་གནོད་པར་བྱེད་པའི་རྣམ་རྟོག་སྟེ། འདོད་ཆགས་དང་ཁོང་ཁྲོ་དང་།
རྒྱལ་དང་མ་རིག་པ་དང་། ཐེ་ཚོམ་སྟེ་ལྟ་བ་མིན་པ་ལྔ་དང༌། འཇིགས་ཚོགས་ལ་ལྟ་བ་དང་།
ལོག་པར་ལྟ་བ་དང་། མཐར་ལྟ་བ་དང་། ལྟ་བ་མཆོག་འཛིན་དང་། བརྟུལ་ཞུགས་མཆོག་
འཛིན་ཏེ་ལྟ་བ་ལྔའོ། །དེ་དག་ནི་རྩ་བ་ཡིན་ལ། གཞན་ཡང་ཁྲོ་བ་ལ་སོགས་པ་ཉེ་བའི་ཉོན་
མོངས་པ་ཉི་ཤུ་དང༌། ཉོན་མོངས་པའི་རབ་དབྱེ་ཕྲ་མོ་གཞན་རྣམས་དང་། ཉོན་མོངས་པ་
ལ109



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་ཀྱི་བག་ཆགས་དང་གནས་ངན་ལེན་གང་ཡིན་པ་རྣམས་ཀྱང་སྟེ། ཉོན་མོངས་པའི་
སྟོབས་རྣམས་ཀུན་ཏུ་ཕམ་པ་སྟེ། ཉོན་མོངས་ཕལ་ཆེར་སྤངས་ཤིང་། འགའ་ཞིག་རྩད་ནས་
རང་མ་སྤངས་ཀྱང་། དེ་ལ་རང་དབང་འབྱོར་པའི་ཚུལ་གྱིས། དེའི་སྟོབས་བཅོམ་ནས་ལམ་
གྱི་གྲོགས་སུ་བྱས་པའོ། །སྐབས་འདིར་ཕྱོགས་རེ་མགོ་གནོན་གྱི་གཉེན་པོ་སྤྱད་པ་རྣམ་
པར་སྦྱོང་བ་དང་། མཐའ་དག་དབྱིས་འབྱིན་གྱི་གཉེན་པོ་བདག་མེད་གཉིས་དང་། ཉོན་
མོངས་བྱང་ཆུབ་ཀྱི་ཡན་ལག་ཏུ་སྒྱུར་བའི་ཐབས་མཁས་ལ་སོགས་པའི་རྣམ་བཞག་རྣམས་
གཞན་ལས་འབྱུང་བ་ལྟར་རྒྱས་པར་ཤེས་པར་བྱའོ། །བདུད་ཀྱི་སྟོབས་རྣམས་ཞེས་པ་ལ་
སྤྱིར་བདུད་བཞི་ཡིན་ཡང་། ཉོན་མོངས་པའི་བདུད་ནི་སྔར་བཤད་ཟིན་པས། ཕུང་པོའི་
བདུད་དང་འཆི་བདག་གི་བདུད་དང་ལྷ་བུའི་བདུད་དོ། །གང་འདུས་བྱས་ཐམས་ཅད་ལ།
རང་བཞིན་གྱིས་གྲུབ་པ་དང་རྟག་པའི་ཆོས་རྡུལ་ཙམ་ཡང་མི་དམིགས་ཏེ། ཕུང་པོ་སྟོང་པར་
རྟོགས་པས་ཕུང་པོའི་བདུད་བཅོམ་པ་དང་། དེ་བཞིན་གཤེགས་པའི་སྙིང་པོ་ནི་རྟག་ཅིང་
བརྟན་ལ། སྐྱེ་འཇིག་ཐམས་ཅད་དང་བྲལ་པར་རྟོགས་པས་འཆི་བདག་གི་བདུད་བཅོམ་
ཤིང་། ཀུན་རྫོབ་ཐ་མལ་གྱི་སྡུག་པ་དང་མི་སྡུག་པ་སོགས་ཡུལ་ལ་མངོན་པར་མ་ཞེན་ལ།
ཆོས་ཉིད་ཀྱི་གཟུགས་སོགས་དོན་དམ་པའི་སྤྱོད་ཡུལ་མཐའ་ཡས་པ་ལ་མངོན་པར་སྤྱོད་
པའི་ཕྱིར། གང་ཞིག་ཉོན་མོངས་སྐྱེད་དུ་འཇུག་ཅིང་། སྡིག་ཏོ་མི་དགེ་བའི་ཆོས་ལ་འཁྲིད་
པའི་ལྷའི་བུའི་བདུད་བཅོམ་པས་ན། བདུད་ཀྱི་སྟོབས་རྣམས་ནི་སྟོབས་མེད་ཅིང་མི་མངོན་
པར་རབ་ཏུ་བྱེད་པ་དང་། བཟང་པོ་སྤྱོད་པའི་སྟོབས་ནི་རྫོགས་པར་བགྱིད་པ་སྟེ། བླ་ན་
མེད་པའི་སངས་རྒྱས་ཐོབ་པར་སྨོན་པའོ། །
གཉིས་པ་ཕན་ཡོན་གཙོ་བོར་སྟོན་པ་བསམ་མི་ཁྱབ་གྱི་སྨོན་ལམ་ནི། ཞིང་རྣམས་རྒྱ་
མཚོ་རྣམ་པར་དག་བྱེད་ཅིང་། །སེམས་ཅན་རྒྱ་མཚོ་དག་ནི་རྣམ་པར་གྲོལ། །ཆོས་རྣམས་རྒྱ་
~110



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
མཚོ་རབ་ཏུ་མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །སྤྱོད་པ་རྒྱ་མཚོ་
རྣམ་པར་དག་བྱེད་ཅིང་། །སྨོན་ལམ་རྒྱ་མཚོ་རབ་ཏུ་རྫོགས་པར་བྱེད། །སངས་རྒྱས་རྒྱ་མཚོ་
རབ་ཏུ་མཆོད་བྱེད་ཅིང་། །བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །སངས་རྒྱས་ཀྱི་ཞིང་
རྣམས་རྒྱ་མཚོ་ཐམས་ཅད་བདེ་བ་ཅན་དང་། པདྨ་ཅན་གྱི་འཇིག་རྟེན་བཞིན་དུ་ངན་འགྲོ་
དང་ནད་དང་སྡུག་བསྔལ་དང་། ལྟ་བ་ལོག་པ་དང་། ངམ་གྲོག་དང་། ཚེར་མ་ལ་སོགས་པ་
སྤངས་པ། རིན་པོ་ཆེའི་ས་གཞི་དང་ལྗོན་པ་ལ་སོགས་པ་རྒྱན་ཐམས་ཅད་ཀྱིས་རྣམ་པར་
བརྒྱན་པའི་ཞིང་ཁམས་རྣམ་པར་དག་པ་སྟེ་བཟང་པོ་འབའ་ཞིག་ཏུ་བྱེད་ཅིང་། སེམས་ཅན་
རྒྱ་མཚོ་དག་ནི་སྡུག་བསྔལ་དང་སྒྲིབ་པ་ལས་རྣམ་པར་གྲོལ་བར་བྱེད་པ་དང་། ལུང་རྟོགས་
ཀྱི་ཆོས་རྒྱ་མཚོ་རྣམས་ནི། ཤེས་རབ་ཀྱི་མིག་གིས་རབ་ཏུ་མཐོང་བར་བྱེད་ཅིང་། ཇི་ལྟ་བ་
དང་ཇི་སྙེད་པའི་ཆོས་མངོན་སུམ་དུ་མཐོང་བའི་ཡེ་ཤེས་རྒྱ་མཚོ་རྣམས་ནི། རབ་ཏུ་རྟོགས་
པ་སྟེ་ཐོབ་པར་བྱེད་ལ། སྤྱོད་པ་སྟེ་བདག་གཞན་ལ་ཕན་པའི་ཐབས་རྒྱ་མཚོ་ལྟ་བུ་དག་ལ་
ནི། བསམ་པ་དྲི་མ་ཅན་ལ་སོགས་པའི་སྐྱོན་རྣམས། རྣམ་པར་དག་པར་བྱེད་ཅིང་རང་
གཞན་གྱི་དོན་གྱི་སྨོན་ལམ་གྲངས་མེད་པ་རྒྱ་མཚོ་རྣམས་ནི། རབ་ཏུ་རྫོགས་པ་སྟེ་འབྲས་བུ་
འགྲུབ་པར་བྱེད་པ་དང་། སངས་རྒྱས་རྒྱ་མཚོ་ཐམས་ཅད་ནི། མཆོད་པ་རྣམ་པ་བཅུ་ལ་
སོགས་པ་ཐམས་ཅད་ཀྱིས། རབ་ཏུ་མཆོད་པར་བྱེད་ཅིང་། དེ་ལྟར་ཞིང་དག་པར་བྱེད་པ་
ལ་སོགས་པ་བདུན་པོ་དེ་ཡང་། བསྐལ་པ་རྒྱ་མཚོ་སྟེ་མཐའ་མེད་པའི་བར་དུ་སྐྱོ་བ་མེད་
ཅིང་རབ་ཏུ་དགའ་བས་སྤྱད་པར་བགྱི་ཞེས་སྨོན་པའོ། །དེ་ལྟར་ན་རྒྱ་མཚོ་ལྟ་བུ་བརྒྱད་
ཀྱིས། དང་པོ་གཉིས་ནི་ཞིང་སྦྱོང་དང་སེམས་ཅན་སྨིན་བྱེད་ཡིན་ལ། ལྷག་མ་ལྔ་ནི་སྨོན་
ལམ་དང་ཚོགས་རྫོགས་པའི་ཐབས་སོ། །ཐ་མ་ནི་རྫོགས་སྨིན་སྦྱང་གསུམ་དེ་ཇི་ཙམ་དུ་
སྤྱོད་པའི་དུས་བསྟན་པའོ། །
༤111ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ་སྨོན་ལམ་མཐར་ཐུག་བླ་ན་མེད་པར་གཅིག་ཏུ་བྱ་བ་ནི། གང་ཡང་དུས་
གསུམ་གཤེགས་པའི་རྒྱལ་བ་ཡིས། །བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་
པོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་མ་ལུས་བདག་གིས་རྫོགས་པར་བགྱི། །
གང་ཡང་དུས་གསུམ་དུ་བྱོན་གཤེགས་མཛད་པའི། རྒྱལ་བ་མཐའ་ཡས་པ་རྣམས་ཀྱིས་
སྔོན་ཐོག་མ་མེད་པའི་དུས་ནས་བརྩམས་པའི། བྱང་ཆུབ་སྤྱོད་པའི་སྨོན་ལམ་གྱི་བྱེ་བྲག་
མཐའ་ཡས་པ་དེ་རྣམས་ཀུན། མ་ལུས་པར་བདག་གིས་རྫོགས་པར་བགྱི་བར་སྨོན་པའོ། །
དེ་ཡང་དུས་ནམ་གྱི་ཚེ་རྫོགས་པར་འགྱུར་སྙམ་ན། བཟང་པོ་སྤྱོད་པ་སྤྱད་པས་བླ་ན་མེད་
པས་བྱང་ཆུབ་ཏུ་སངས་རྒྱས་པར་གྱུར་ནས་ཞེས་པའོ། །དེ་ལྟ་བུའི་སངས་རྒྱས་རྣམས་ཀྱི་སྨོན་
ལམ་བདག་གིས་རྫོགས་པར་བྱ་བའི་ཕྱིར། རྒྱལ་སྲས་མཆོག་གཉིས་དང་ཡང་སྨོན་ལམ་
གཅིག་ཏུ་བྱ་བ་ནི། རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །
མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །
དེ་ཡང་རྒྱལ་བ་ཀུན་གྱི་སྲས་ཀྱི་མཆོག་ཐུ་བོ་པ། གང་གི་མིང་ནི་ཀུན་ཏུ་བཟང་པོ་ཞེས་བྱ་
བར་གྲགས་པའི། མཁས་པ་དེ་དང་མཚུངས་པར་ཆོས་ལ་སྤྱོད་པའི་ཕྱིར། བདག་གི་དགེ་བ་
འདི་དག་ཐམས་ཅད་རབ་ཏུ་བསྔོ་བར་བགྱིའོ། །འདི་ལ་ཀུན་ཏུ་བཟང་པོ་ཉིད་ཀྱིས་རང་
དང་མཚུངས་པར་སྨོན་ལམ་བྱེད་པར་མི་འཐད་དོ་སྙམ་ན། འདི་ནི་གཞོན་ནུ་ནོར་བཟང་ལ་
སོགས་པ་རྗེས་འཇུག་རྣམས་ཀྱི་འདེབས་པའི་དོན་དུ་གསུངས་པས་མི་འགལ་ལ། ཀུན་
བཟང་ཉིད་ཀྱིས་རང་དོན་དུ་ནི་སྨོན་ལམ་གཞན་རྣམས་ཀྱང་འདེབས་མི་དགོས་པར་ཁྱད་
མེད་དོ། །ཚུལ་ཇི་ལྟར་ན། ལུས་དང་ངག་དང་ཡིད་ཀྱང་རྣམ་དག་ཅིང་། །སྤྱོད་པ་རྣམ་དག་
ཞིང་རྣམས་ཡོངས་དག་དང་། །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲ་བདག་ཀྱང་
དེ་དང་མཚུངས་པར་ཤོག །སེམས་ཅན་གང་ལ་གང་འདུལ་གྱིས་ལུས་མཐའ་ཡས་པར་སྟོན་
ལ112ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
པ་དང་། དབྱངས་གཅིག་འགྲོ་བ་ཀུན་གྱི་སྐད་དང་འབྱོར་བའི་ངག་དང་། རྣམ་པར་མི་རྟོག་
བཞིན་དུ་མ་འདྲེས་པར་ཤེས་ལ་སྙིང་རྗེ་ཆེན་པོའི་ཏིང་ངེ་འཛིན་ལ་ཡང་འཇུག་ནུས་པའི་
ཡིད་ཀྱང་སྟེ། སྒོ་གསུམ་རྣམ་པར་དག་པར་གྱུར་ཅིང་། ཕར་ཕྱིན་དྲུག་གི་སྤྱོད་པ་ལ། སེར་
སྣ་སོགས་ཀྱི་དྲི་མ་རྣམ་པར་དག་པ་དང་། ཞིང་མ་དག་པ་རྣམས་ཀྱང་ཡོངས་སུ་དག་པར་
འགྱུར་བ་དང་། བསྔོ་བ་བཟང་པོ་མཐའ་དང་བྲལ་བ་བཏབ་པའི་མཁས་པ་བྱང་ཆུབ་
སེམས་དཔའ་ཆེན་པོ་རྣམས། ཀུན་བཟང་དང་ལྷན་ཅིག་སྤྱོད་པ་ཅི་འདྲ་བ་དེ་འདྲར་བདག་
ཀྱང་ཀུན་ཏུ་བཟང་པོ་དང་མཚུངས་པར་ཤོག་ཅིག་འགྲེལ་པ་ཁ་ཅིག་ལས། མཁས་པ་བཟང་
པོ་བསྔོ་བ་ཅི་འདྲ་བ། །ཞེས་འདོན་ཏེ། དོན་ལ་ཁྱད་ཆེར་མེད་དོ། །ཀུན་ནས་དགེ་བ་བཟང་པོ་
སྤྱོད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པར་བགྱི། །མ་འོངས་བསྐལ་པ་ཀུན་ཏུ་
མི་སྐྱོ་བར། །དེ་ཡི་བྱ་བ་མ་ལུས་རྫོགས་པར་བགྱི། །ཐོག་མཐའ་བར་གསུམ་ཀུན་ཏུ་ཀུན་
ནས་དགེ་བའི་ཆོས། བཟང་པོ་སྤྱོད་པ་སྤྱད་པའི་ཕྱིར། འཕགས་མཆོག་འཇམ་དཔལ་གྱི་
སྨོན་ལམ་ཇི་ལྟ་བ་བཞིན་དུ་བདག་གིས་ཀྱང་སྤྱད་པར་བགྱི་སྟེ། སྤྱོད་པར་གྱུར་ཅིག །
སངས་རྒྱས་རྣམས་དང་ཀུན་བཟང་དང་འཇམ་དཔལ་གྱི་སྨོན་ལམ་དེ་ཀུན། མ་འོངས་
མཐའ་མེད་པའི་བསྐལ་པ་ཀུན་ཏུ་མི་སྐྱོ་ཞིང༌། དགའ་སྤྲོ་དང་བཅས་པར། རྒྱལ་བ་སྲས་
བཅས་དེའི་བཞེད་དོན་གྱི་བྱ་བ་མ་ལུས་པ་བདག་གིས་རྫོགས་པར་བགྱི་བ་སྨོན་པའོ། །
གསུམ་པ་དོན་བསྡུ་ནི། སྤྱོད་པ་དག་ནི་ཚད་ཡོད་མ་གྱུར་ཅིག །ཡོན་ཏན་རྣམས་ཀྱང་
ཚད་གཟུང་མེད་པར་ཤོག །སྤྱོད་པ་ཚད་མེད་པ་ལ་གནས་ནས་ཀྱང་། །དེ་དག་འཕྲུལ་པ་
ཐམས་ཅད་འཚལ་བར་བགྱི། །བདག་གིས་སྦྱིན་པ་ལ་སོགས་པ་རྒྱུད་སྤྱོད་པ་དག་གི་མཐའ་
ནི། འདི་ཙམ་མོ་ཞེས་ཚད་བཟུང་དུ་ཡོད་པར་མ་གྱུར་ཅིག །དེ་ལས་འབྱུང་བའི་འབྲས་བུ་
གཟུངས་དང་སྤོབས་པ་ལ་སོགས་པའི་ཡོན་ཏན་རྣམས་ཀྱང་། ཚད་བཟུང་དུ་མེད་པར་ཤོག་
༤113



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅིག །དེ་ལྟར་སྤྱོད་པ་དང་ཡོན་ཏན་ཚད་བཟུང་མེད་པ་ལ་གནས་པར་བྱས་ནས་ཀྱང་།
སངས་རྒྱས་དང་བྱང་ཆུབ་སེམས་དཔའ་དེ་དག་རྣམས་ཀྱི། སྐུ་གསུང་ཐུགས་ཀྱི་རྣམ་པར་
འཕྲུལ་པ་ཐམས་ཅད་བདག་གིས་འཚལ་པ་སྟེ། ཐོག་མར་མཐོང་ཞིང་ཤེས་ལ། མཐར་ཐོབ་
པར་འགྱུར་བར་སྨོན་པའོ། །
གཞུང་འདིར་འབྲས་བུ་མཐར་ཐུག་སངས་རྒྱས་ལ་སྦྱོར་ཚུལ། ཡང་ནས་ཡང་དུ་བྱུང་
ཡང་། འབྲས་བུའི་རྣམ་གཞག །སྒོས་སུ་རྒྱས་ཤིང་གསལ་བར་མི་འབྱུང་བ་ནི། བཟང་པོ་
སྤྱོད་པ་པོ་འདོད་ཆེན་པ་མ་ཡིན་པའི་བྱང་ཆུབ་སེམས་དཔའ་རྣམས་ཀྱིས། དང་པོའི་སེམས་
བསྐྱེད་པ་དང་འབྲེལ་བའི་སྨོན་ལམ་གྱི་དབང་དུ་བྱས་པ་དང་། སེམས་དཔའ་ཆེན་པོའི་
གནས་སྐབས་ན། རང་དོན་ཡིད་བྱེད་ཀྱི་ཁྱད་པར་གཞན་ནི་ཆེར་མི་འབྱུང་ལ། བདག་དོན་
དུ་བྱང་ཆུབ་གཉེར་བ་ཙམ་ཞིག་འབྱུང་ཉེ་ན། དེ་སྤོང་པའི་དུ་ཡང་བཟང་པོ་སྤྱོད་པའི་དམ་
བཅའ་བྱེད་པའོ། །སོ་སོ་སྐྱེ་བོའི་གནས་སྐབས་ཐམས་ཅད་དུ་ཡང་
། རང་དོན་ཡིད་བྱེད་
འགོག་པ་ལ། དམ་བཅའ་འདི་ཁོ་ན་གལ་ཆེ་ཞིང་། བདག་གཞན་བརྗེ་བའི་བྱང་ཆུབ་
སེམས་ཀྱི་རྩ་བ་དང་མཐར་ཐུག་པ་ཡང་བཟང་པོ་སྤྱོད་པའི་དམ་བཅའ་ལ་ལྟོས་པ་ཡིན་པ་
དང་། བྱང་ཆུབ་བསྒྲུབ་པ་ལ་ངང་ཐུང་བ་སྤོང་བའི་གོ་ཆ་ཆེན་པོ་ཡང་འདིའོ། །
གསུམ་པ་སྨོན་ལམ་གྱི་མཐའ་དང་ཕན་ཡོན་བསྟན་པ་ལ། སྨོན་ལམ་གྱི་མཐའ་བཤད་
པ་དང་། ཕན་ཡོན་དངོས་བཤད་པའོ། །དང་པོ་ནི། ནམ་མཁའི་མཐར་ཐུག་གྱུར་པ་ཇི་ཙམ་
པར། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་
པ། །བདག་གི་སྨོན་ལམ་མཐའ་ཡང་དེ་ཙམ་མོ། །ནམ་མཁའི་མཐར་ཐུག་གྱུར་པ་ཞེས་པ་
ལ། ནམ་མཁའ་ལ་མཐའ་མེད་ཕྱིར། ཕྱོགས་བཅུ་མཐའ་མེད་པ་ཇི་ཙམ་པར། སེམས་ཅན་
མ་ལུས་པའི་མཐའ་ཡས་དེ་བཞིན་ཏེ་མཐའ་མེད་པའོ། །སེམས་ཅན་ཇི་ཙམ་པར་ལས་དང་
ལ114



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཉོན་མོངས་པ་ཡང་དེ་ཙམ་སྟེ། ཇི་ཙམ་ལས་དང་ཉོན་མོངས་པའི་མཐའ་ཚད་གཟུང་དུ་མེད་
པར་གྱུར་པ་དེ་བཞིན་དུ། བདག་གི་སྨོན་ལམ་གྱི་མཐའ་ཡང་དེ་ཙམ་དང་མཉམ་པའི་ཕྱིར་
ཚད་མེད་པའོ། །མདོར་ན་སེམས་ཅན་ཐམས་ཅད་ཀྱི་ལས་དང་ཉོན་མོངས་གཅིག་ཀྱང་མ་
ལུས་པ་བདག་གིས་སེལ་བ་དང་། སེམས་ཅན་གཅིག་ཀྱང་མ་ལུས་པར་ཐམས་ཅད་བླ་ན་
མེད་པའི་བྱང་ཆུབ་ལ་འགོད་པའི་སྨོན་ལམ་དང་
། དེ་མ་རྫོགས་ཀྱི་བར་དུ་ཡང་སེམས་ཅན་
རྣམས་ཀྱི་སྡུག་བསྔལ་དང་མི་འདོད་པ་མཐའ་དག་བདག་གིས་འཇོམས་པ་དང་། གང་དང་
གང་དུ་ཇི་ལྟར་འོས་པའི་ཕུན་སུམ་ཚོགས་པ་ཐམས་ཅད་ཀྱང་བདག་གིས་སྒྲུབ་པར་སྨོན་
ཅིང་། དེ་ལྟར་སྨོན་པ་ཡང་དད་པ་དང་སྙིང་སྟོབས་ཤིན་ཏུ་བརྟན་པ་ལ་གཞི་བྱས། སྙིང་རྗེ་
ཆེན་པོ་དང་། འདུན་པ་དང་བརྩོན་འགྲུས་དྲག་པོས་མཚམས་སྦྱར། དེ་ཐམས་ཅད་སྟོང་ཉིད་
རྟོགས་པའི་ཡེ་ཤེས་དང་ཇི་ལྟར་དམིགས་པ་དེ་ལྟར་ཐམས་ཅད་ལ་དབང་འབྱོར་བའི་ཏིང་ངེ་
འཛིན་གྱི་ནང་དུ་བཅུག་སྟེ། དུས་བསྐལ་པ་མཐའ་མེད་པར་སྒྱུར་བྱེད་ཀྱི་གྲོགས་ཚོགས་
བསགས་པའི་སྒོ་གྲངས་མེད་པས་ཡོངས་སུ་སྒྱུར་ཏེ་བསྔོས་ཤིང་སྨོན་ལམ་བཏབས་པ་ཡིན་
པའི་ཕྱིར། སྨོན་ལམ་དེ་ཡང་ཇི་ལྟར་བསྔོས་པ་དང་མཐུན་པར་ནི་འགྲུབ་ལ། འཁོར་བའི་
གནས་ན་སེམས་ཅན་གཅིག་ཀྱང་མ་ལུས་པར་རྫོགས་པ་ནི་མི་སྲིད་པའི་ཕྱིར། སྨོན་ལམ་
འདི་ཡི་འབྲས་བུ་རྫོགས་ཟིན་ནས་ཟད་པ་ནི་མི་སྲིད་པ། དེས་ན་སེམས་ཅན་མཐའ་ཡས་པ་
ཞིག་རྒྱུན་མི་འཆད་པར་གྲོལ་བར་འགྱུར་ཡང་། སེམས་ཅན་གྱི་ཁམས་ལ་འཕེལ་འགྲིབ་
མེད་དེ་མི་ཟད་པ་བཞིན་དུ། སྨོན་ལམ་འདི་ཡང་ཇི་ལྟར་སྨོན་པ་དང་མཐུན་པའི་གཞན་དོན་
རླབས་ཆེན་རྒྱུན་མི་འཆད་པའི་འབྲས་བུ་འབྱིན་བཞིན་དུ་ཕྱི་མའི་མུ་མཐར་ཐུག་པར་སྤྱད་དུ་
ཟིན་ཀྱང་། དེའི་འབྲས་བུ་ཟད་ཅིང་རྫོགས་པ་ནི་མི་སྲིད་དོ། །དེས་ན་སྨོན་ལམ་རྫོགས་པ་
ནི་འགྲུབ་རུང་ཐམས་ཅད་འགྲུབ་ནུས་པའི་དོན་ཡིན། སྔར་རྫོགས་ཟིན་པའི་དོན་མིན་ནོ།
མ115



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚིགས་བཅད་འདི་ཡང་སྨོན་ལམ་གྱི་ངོ་བོ་ཤིན་ཏུ་བཟང་ཞིང་རྒྱ་ཆེ་བར་སྟོན་པ་ཡིན་པས་
དང༌། གྲུབ་འབྲས་ཀྱི་ཆེ་བ་སྟོན་པ་ཡིན་པའི་ཕྱིར། ཕན་ཡོན་གྱི་དོན་ཚན་དུ་འདུས་སོ་སྙམ་
པ་ནི་བདག་གི་རྣམ་པར་རྟོག་པའོ། །ཁ་ཅིག་སྨོན་ལམ་ཇི་ཙམ་དུ་འདེབས་པའི་ཚད་བསྟན་
པ་ཟེར་ཏེ་མི་ལེགས་སོ། །
གཉིས་པ་ཕན་ཡོན་དངོས་བསྟན་པ་ལ། མདོར་བསྟན་པ་དང་། རྒྱས་པར་བཤད་པ་
དང་། དོན་བསྡུ་གསུམ་མོ། །དང་པོ་ནི། གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །
རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་རྣམས་ཀྱང་། །
ཞིང་གི་རྡུལ་སྙེད་བསྐལ་པར་ཕུལ་བ་བས། །གང་གིས་བསྔོ་བའི་རྒྱལ་པོ་འདི་ཐོས་ནས། །
བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་ཅིག་ཙམ་ཡང་དད་པ་བསྐྱེད་པ་ནི། །
བསོད་ནམས་དམ་པའི་མཆོག་ཏུ་འདི་འགྱུར་རོ། །འདིས་ནི་བསོད་ནམས་ཁྱད་པར་དུ་
འཕགས་པ་ཡོངས་སུ་སྡུད་པ་བསྟན་ཏེ། མཆོད་པའི་ཡུལ་ཞིང་གི་མཆོག་སངས་རྒྱས་ལ།
མཆོད་པའི་དངོས་པོ་རྒྱ་ཆེ་བ་སྣ་ཚོགས་ཕན་བྱེད་མང་། ཞེས་པ་ལྟར། ཁྱད་པར་བཞི་ལྡན་
ཕུལ་བ་དེ་འཇིག་རྟེན་དུ་བསོད་ནམས་ཆེས་ཆེ་བར་གྲགས་ན། དེ་བས་བསྔོ་བ་འདི་ལ་མོས་
པ་བསྐྱེད་པ་ཡང་ཕན་ཡོན་ཆེ་སྟེ། འདི་ལ་འདི་དང་ཕྱི་མའི་ཕན་ཡོན་གཞན་མཐའ་ཡས་
ཡོད་པ་ནི་སྨོས་ཀྱང་ཅི་དགོས། ཞེས་པའི་དོན་ཏེ། གང་ཡང་ཕྱོགས་བཅུའི་འཇིག་རྟེན་གྱི་
ཁམས་ཞིང་ཁམས་མཐའ་ཡས་པ་རབ་ཏུ་རྒྱ་ཆེ་བ་རྣམས། མཆོད་པའི་ཁྱད་པར་སྣ་ཚོགས་
པ། རྒྱལ་སྲིད་རིན་པོ་ཆེ་སྣ་བདུན་དང་། ཨིནྡྲ་ནཱི་ལའི་རི་བོ་ལ་སོགས་པ། རིན་པོ་ཆེའི་རྒྱན་
སྣ་ཚོགས་པས་བརྒྱན་ཅིང་བཀང་ནས། དེ་ལས་གཞན་ཕན་པར་བྱེད་པའི་དངོས་པོ། ལྷ་
དང་མིའི་བདེ་བའི་རྒྱུ་མཆོག་སྟེ། ཁ་ཟས་དང་གོས་དང་གནས་ཁང་དང་བང་མཛོད་དང་།
བཞོན་པ་དང་། འབྲུ་དང་། གཞན་ཡང་འདོད་པའི་ཡོན་ཏན་མཐའ་ཡས་པ་དང་བཅས་
116ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
པའི་ཕྱོགས་བཅུའི་ཞིང་ཁམས་དེ་དག་རྣམས་ཀྱང་། གྲངས་ཆེས་མང་བ་ཞིང་གི་རྡུལ་སྙེད་
དང༌། དུས་མང་བ་བསྐལ་པའི་བར་དུ་རྒྱུན་མི་འཆད་པར། ཞིང་གི་དམ་པ་རྒྱལ་བ་རྣམས་
ལ་ཕུལ་ན་བསོད་ནམས་ཤིན་ཏུ་ཆེའོ་ཞེས་གྲགས་སོ། །དེ་ནི་གོང་དུ་སྨོས་པ་ལྟར། གཞི་དང་
མཚམས་སྦྱོར་དང་། འཛིན་བྱེད་དང་། སྒྱུར་བ་ཁྱད་པར་ཅན་བཞི་པོ་དེས་མ་ཟིན་ཅིང་།
བྱང་ཆུབ་ཏུ་མ་བསྔོས་ན་ནན་ཏར་ན་དེ་ཙམ་དུ་ཆེས་ཆེ་བ་མ་ཡིན་ཏེ། བསོད་ནམས་དེ་ཡང་
ཟག་པ་དང་བཅས་པ་དང་། རྣམ་སྨིན་མྱོང་ནས་ཟད་པར་འགྱུར་བའི་ཕྱིར་རོ། །དེ་བས་ནི་
འདི་བཟང་སྟེ་གང་གིས་བཟང་པོ་སྤྱོད་པ་བསྔོ་བའི་རྒྱལ་པོ་འདི། ཐོས་ཤིང་ཐོས་བྱུང་གི་
ཤེས་རབ་ཀྱིས་གོ་ནས་བླ་ན་མེད་པའི་བྱང་ཆུབ་མཆོག་གི་རྗེས་སུ་རབ་ཏུ་མོས་པ་སྟེ། བྱང་
ཆུབ་ལ་མཐའ་ཡས་པའི་ཡོན་ཏན་དང་ལྡན་པར་ངེས་ཤེས་སྐྱེས་ཤིང་། དེས་དྲངས་ཏེ་སྙིང་ཐག་
པ་ནས་བྱང་ཆུབ་ལ་དང་བའི་དད་པ་ལན་ཅིག་ཙམ་ཡང་སྐྱེད་ཅིང་སྨོན་ལམ་འདེབས་པ་དེ་ནི།
སྔ་མ་དེ་བས་ཆེས་ཁྱད་པར་དུ་འཕགས་པའི་བསོད་ནམས་དམ་པའི་མཆོག་ཏུ་འགྱུར་ཏེ།
དད་པ་པོའི་དད་པས་སྨོན་ལམ་འདེབས་པ་པོ་འདི་ནི་དེ་འདྲར་འགྱུར་བའོ། །ཡང་ན་འདིར་
དད་པ་བསྐྱེད་པ་ཁོ་ནའི་ཕན་ཡོན་ལ་སྦྱར་ཀྱང་ཆོག་སྟེ། གཞུང་གི་དངོས་བསྟན་དེ་ཙམ་
ཡིན་པའི་ཕྱིར་རོ། །དེ་ལས་དེ་མཆོག་ཡིན་པའི་རྒྱུ་མཚན་ནི་ཕྱི་མ་འདི་ནི་ཟག་པ་མེད་པའི་
དགེ་བ་ཡིན་པ་དང་། འདི་ལས་ངེས་པར་སངས་རྒྱས་ཀྱི་ས་བོན་ཐེབས་ནས། ཕུགས་ཀྱི་
འབྲས་བུ་མི་ཟད་པའི་ཕྱིར་རོ། །རྗེས་སུ་མོས་པའི་དོན་ནི། བྱང་ཆུབ་ཉིད་ཀྱི་གནས་ཚུལ་དང་
མཐུན་པར། མོས་པ་བྱས་པའི་དོན་ཡིན་ཏེ། མོས་པ་གང་དག་མོས་ཡུལ་དངོས་པོའི་རྗེས་
སུ་མི་འགྲོ་བ། ལྷ་ནག་པོ་དང་དྲག་པོ་དབང་ཕྱུག་ལ་སོགས་པ་ཉོན་མོངས་ཀུན་ཏུ་སྤྱོད་པ་
ལ་ཉོན་མོངས་མེད་པར་འདོད་པ་སོགས་མོས་པ་དངོས་པོ་དང་རྗེས་སུ་མི་མཐུན་པ་དེ་
རྣམས་དགག་པའི་དོན་ནོ། །ཐོས་ནས་ཞེས་པས། དོན་མ་གོ་བ་དང་། མོས་པ་དང་དད་པ་
༤117



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བསྟན་པས་གཞན་གྱིས་བསྐུལ་བ་དང་འགྲན་པའི་ཕྱིར་དང་། གཡོམ་རྒྱུགས་སུ་སྨོན་
ལམ་འདེབས་པ་སོགས། འདི་དག་ལ་དངོས་སུ་ཕན་ཡོན་ཆེན་པོ་དེ་ལྟ་བུ་མི་འབྱུང་ངོ་། །
ཞེས་པའི་དོན་ཏེ། འོན་ཀྱང་བསམ་པ་དག་པ་དང་མ་དག་པ་གང་ཡིན་ཡང་རུང་སྟེ། ཆོས་
འདི་དང་འབྲེལ་པ་ཐོབ་པའི་ཕྱིར་མ་འོངས་པ་ན་དོན་ཆེན་པོ་དང་འཕྲད་པའི་རྒྱུ་ནི་ངེས་པར་
ཡིན་ནོ། །
གཉིས་པ་རྒྱས་བཤད་ནི། གང་གིས་བཟང་སྤྱོད་སྨོན་ལམ་འདི་བཏབ་པ། །དེས་ནི་
ངན་སོང་ཐམས་ཅད་སྤང་བར་འགྱུར། །དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་
མཐའ་ཡས་དེ་ཡང་དེས་མྱུར་མཐོང་། །དེ་དག་རྙེད་པ་རབ་རྙེད་བདེ་བར་འཚོ། །མི་ཚེ་འདིར་
ཡང་དེ་དག་ལེགས་པར་འོང་། །ཀུན་ཏུ་བཟང་པོ་དེ་ཡང་ཅི་འདྲ་བར། །དེ་དག་རིང་པོར་མི་
ཐོག་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་
དབང་གིས་བྱས་པ་དག །དེ་ཡིས་བཟང་པོ་སྤྱོད་པ་འདི་བརྗོད་ན། །མྱུར་དུ་མ་ལུས་ཡོངས་
སུ་བྱང་བར་འགྱུར། །ཡེཤེས་དང་ནི་གཟུགས་དང་མཚན་རྣམས་དང་། །རིགས་དང་ཁ་དོག་
རྣམས་དང་ལྡན་པར་འགྱུར། །བདུད་དང་མུ་སྟེགས་མང་པོས་དེ་མི་ཐུབ། །འཇིག་རྟེན་གསུམ་
པོ་ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ནས་
སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་འཚང་རྒྱ་འཁོར་ལོ་རབ་ཏུ་བསྐོར། །
བདུད་རྣམས་སྡེ་དང་བཅས་པ་ཐམས་ཅད་བཏུལ། །སྐྱེས་བུ་གང་གི་དད་པ་ཕུན་སུམ་ཚོགས་པ་
དང་ལྡན་པས། ཕན་ཡོན་རྣམ་པ་བཅུ་གསུམ་པོ་འདི་དག་རིམ་གྱིས་ཐོབ་པར་འགྱུར་ཏེ། ཕན་
ཡོན་དང་པོ་ནི། སྐྱེས་བུ་གང་ཞིག་གིས་སྨོན་ལམ་འདི་བརྩོན་པས་བཏབ་པར་བྱས་ན། ངན་
སོང་དུ་སྐྱེ་འགྱུར་གྱི་སྡིག་པ་ཐམས་ཅད་བྱང་ནས། དེས་ནི་རེ་ཞིག་ལས་ཀྱི་དབང་གིས་ངན་
སོང་དུ་འགྲོ་བ་ཐམས་ཅད་སྤངས་པར་འགྱུར་བའོ། །ཕན་ཡོན་གཉིས་པ་ནི། སྨོན་ལམ་
ལ118ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
འདི་འདེབས་པ་དེས་ནི། ཚེ་འདི་དང་ཕྱི་མ་ཐམས་ཅད་དུ་གྲོགས་པོ་ངན་པ་སྤངས་པ་ཡིན་
ཏེ། གྲོགས་ངན་པ་དང་འཕྲད་པར་མི་འགྱུར་ཞིང་། སྔར་འཕྲད་པའི་རྒྱུན་དང་འབྲལ་བ་
ཡིན་ནོ། །དེ་ལ་གྲོགས་པོ་ངན་པ་ནི་སྡིག་པའི་གྲོགས་པོ་ཉོན་མོངས་པ་འཕེལ་བར་བྱེད་
ཅིང་། ལས་ངན་སྡིག་པ་ལ་སྦྱོར་བར་བྱེད་པ་དང་། ཚུལ་ཁྲིམས་དང་ཐོས་བསམ་སྒོམ་
གསུམ་འཕེལ་བ་ལ་བར་དུ་གཅོད་པའི་བྱེད་པ་སྟེ། ཚེ་འདིའི་འདོད་ཡོན་དང་། དགྲ་གཉེན་
ལ་སོགས་པ་འཇིག་རྟེན་པའི་བྱ་བ་ལ་སྦྱོར་བའམ། ཐར་པའི་ལམ་དུ་རློམ་ཡང་རུང་སྟེ། ལྟ་
བ་དང་སྤྱོད་པ་ལོག་པ་ལ་སྦྱོར་བ་དེ་དག་ནི་བླ་མའམ་རྗེ་དཔོན་ནམ། གྲོགས་ཐད་ཀར་
མཉམ་པའམ། གཡོག་གམ་སློབ་མར་གྱུར་པ་ཡིན་ཡང་རུང་སྟེ། མི་དགེ་བའི་བཤེས་
གཉེན་ནམ་སྡིག་པའི་གྲོགས་པོ་དང་། བདུད་ཀྱི་དཔུང་གཉེན་ཞེས་བྱ་སྟེ། མེ་འབར་བའམ།
སྦྲུལ་གདུག་རེག་པ་དུག་ཅན་ལྟར་རིང་དུ་སྤོང་དགོས་རྒྱུའོ། །དེ་འདྲ་བའི་སྡིག་གྲོགས་རང་
མིན་ཡང་། ཐེག་ཆེན་དུ་ཞུགས་པ་དག་ཐེག་དམན་དུ་སྦྱོར་བ་དང་། ཟབ་པ་དང་རྒྱ་ཆེ་ལ་
མོས་པ་དྲང་དོན་གྱི་ཆོས་ལ་སྦྱོར་བ་སོགས་ཀྱང་གྲོགས་ངན་ནོ། །ཕན་ཡོན་གསུམ་པ་ནི།
སྣང་བ་མཐའ་ཡས་དེ་ཡང་དེས་མྱུར་མཐོང་། །བཅོམ་ལྡན་འདས་དེ་བཞིན་གཤེགས་པ་
སྣང་བ་མཐའ་ཡས་ཏེ་འོད་དཔག་ཏུ་མེད་པ་ཞིང་ཁམས་བདེ་བ་ཅན་དང་བཅས་པ་ཡང་།
གསོན་པའི་ཚེ་ལའང་མྱུར་དུ་མཐོང་བ་དང་། སངས་རྒྱས་དེ་ལས་ཆོས་ཐོས་པ་དང་། ཤི་
ནས་ཀྱང་ཞིང་ཁམས་དེར་སྐྱེ་བའོ། །ཕན་ཡོན་བཞི་པ་ནི། སྨོན་ལམ་འདི་ལ་བརྩོན་པ་དེ་
དག་དོན་ཆེན་པོ་འགྲུབ་པའི་ཕྱིར་རྙེད་པ་རབ་ཏུ་རྙེད་པའམ། འབད་རྩོལ་མེད་པར་ཆོས་
དང་ལྡན་པའི་ཟས་གོས་བསོད་སྙོམས་ལ་སོགས་པ་རབ་ཏུ་རྙེད་པ་སྟེ་འཕོངས་པ་མེད་པའོ། །
ཕན་ཡོན་ལྔ་པ་ནི། བདེ་བར་འཚོ་བ་སྟེ་བདེ་བའི་དོན་ནི་ལེགས་པ་ཡིན་ལ། དེས་ན་ཚེ་གང་
དུ་ལེགས་པར་སྤྱོད་པ། དགེ་བ་དང་མ་བྲལ་བས་འཚོ་བའམ། དགྲ་དང་གདོན་དང་ནད་ལ་
ལ119ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པའི་ཉེར་འཚེ་མེད་པས་བདེ་བར་འཚོ་བའོ། །ཕན་ཡོན་དྲུག་པ་ནི། མི་ཚེ་འདིར་
ཡང་སྨོན་ལམ་འདེབས་པ་དེ་དག་མིར་སྐྱེས་པ་དོན་ཡོད་པར་འགྱུར་བས་ལེགས་པར་
འོངས་བ་སྟེ། མི་ཚེ་དོན་ལྡན་དུ་བྱུང་ཞེས་པའི་དོན་ནོ། ། དེ་ཡང་འདིར་དགེ་བ་འཕེལ་བར་
གྱུར་པས། སྐྱེ་བ་ཤིན་ཏུ་མང་པོར་བདེ་བའི་རྒྱུ་གྲུབ་ཟིན་པའི་དོན་ནོ། །ཡང་ན་སྨོན་ལམ་
འདི་འདེབས་པ་དེ་དག་མི་ཚེ་འདིར་ཡང་ཚེ་རིང་བ་དང་། ལོངས་སྤྱོད་ཆེ་བ་དང་
། འཁོར་
དང་ཉེ་དུ་སོགས་རྩ་འཛིངས་རྒྱས་པ་དང་། ལོ་ལེགས་པ་དང་། གཞན་རྣམས་བྱམས་པ་
དང་། སྙན་པར་གྲགས་པ་སོགས་ལེགས་ཚོགས་ཐམས་ཅད་དང་ལྡན་པར་འོངས་ཏེ།
འོངས་ཞེས་པ་འབྱུང་འགྱུར་ལ་བྱུང་བའི་སྒྲས་བསྟན་པའོ། །ཕན་ཡོན་བདུན་པ་ནི། ཀུན་ཏུ་
བཟང་པོའི་སྤྱོད་པ་ཐོབ་པ་སྟེ། ཕན་ཡོན་དྲུག་པོ་དེ་ཙམ་དུ་མ་ཟད་འཕགས་པ་ཀུན་ཏུ་
བཟང་པོ་ཡོན་ཏན་དང་རྣམ་པར་འཕྲུལ་པ་མཐའ་ཡས་པ།. མཆོད་པ་དང་སྨོན་ལམ་རྒྱ་མཚོ་
ལ་དབང་འབྱོར་པ་དེ་ཅི་འདྲ་བ་དེ་འདྲ་བར་ཡང་། དུས་རིང་པོར་མི་ཐོགས་པར་སྨོན་ལམ་
འདེབས་པ་དེ་དག་ཀུན་བཟང་ཉིད་ཀྱིས་ཇི་ལྟར་ཡོན་ཏན་བརྙེས་པའི་གོ་རིམ་དང་མཐུན་
པ་དེ་བཞིན་དུ་འགྱུར་རོ། །དེ་ལ་ཀུན་ཏུ་བཟང་པོའི་རྣམ་པར་ཐར་པ་ཅུང་ཟད་གྲུབ་པ་ནི།
ས་དང་པོ་རབ་ཏུ་དགའ་བ་ནས་ཡིན་ལ། ཕལ་ཆེར་གྲུབ་པ་ནི་ས་བརྒྱད་པ་ནས་དང་།
ལེགས་པར་གྲུབ་པ་ནི་ས་བཅུ་པའོ། །ཕན་ཡོན་བརྒྱད་པ་ནི། ལས་སྒྲིབ་བྱང་བ་སྟེ།
མཚམས་མེད་པ་ལྔ་པོ་དག་གི་ལས་ཀྱི་སྒྲིབ་པ་རྣམས་ལས། གང་ཡང་རུང་བ་ཞིག་སྐྱེས་བུ་
གང་གི་སྡིག་པའི་ཉེས་དམིགས་མི་ཤེས་པའི་དབང་གིས་སྔ་རོལ་ཏུ་བྱས་པ་དག །ཕྱིས་དེ་
ཡིས་དད་པ་བསྐྱེད་ནས་བཟང་པོ་སྤྱོད་པ་འདི་སྙིང་ཐག་པ་ནས་བརྗོད་ན། དེ་ཡི་མཚམས་
མེད་ཀྱི་སྡིག་པ་དེ་དག་མ་ལུས་པ་མྱུར་དུ་ཡོངས་སུ་བྱང་བར་འགྱུར་བའོ། །མི་དགེ་བའི་
ལས་ཐམས་ཅད་དུག་གསུམ་གང་རུང་གིས་འཕེན་ཞིང་སྦྱོར་བ་ཡིན་ལ། འདོད་ཆགས་དང་
ལ120ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཞེ་སྡང་གིས་འཕེན་ཞིང་སྦྱོར་བ་རྣམས་ལའང་། གཏི་མུག་གིས་འཕེན་པ་སྔོན་དུ་འགྲོ་
དགོས་པས་སྡིག་པ་ཐམས་ཅད་མི་ཤེས་པའི་དབང་གིས་བྱས་པའོ། །བྱང་ཆུབ་ཏུ་སེམས་
བསྐྱེད་ཅིང་དད་པས་སྨོན་ལམ་འདི་ཡང་ཡང་བཏབ་པས། མཚམས་མེད་བྱས་པའང་ཚེ་
འདི་ལ་བྱང་བར་ནུས་ན། སྡིག་པ་ཕྲ་མོ་རྣམས་ལྟ་སྨོས་ཀྱང་ཅིག་དགོས་སོ། །ཕན་ཡོན་དགུ་
པ་ནི། ཡེ་ཤེས་ཕུན་སུམ་ཚོགས་པ་ཐོབ་པ་སྟེ། གོང་དུ་བསྟན་པ་ལྟར་ཁྱད་པར་བཞི་ལྡན་གྱི་
བསྔོ་བ་འདིས་ཡོངས་སུ་བསྔོ་བ་ནི། འཕགས་པའི་ཡེ་ཤེས་རྣམ་པར་མི་རྟོག་པ་ཐོབ་པའི་རྒྱུ་
དྲུག་པོ་ཡིན་ལ། དང་ནི་ཞེས་པ་གཟུགས་སོགས་དང་སོ་སོར་འབྱེད་པའི་ཚིག་གོ། །ཕན་
ཡོན་བཅུ་པ་ནི། ལུས་ཕུན་སུམ་ཚོགས་པ་སྟེ། ཡིད་ཀྱི་རང་བཞིན་གྱི་ལུས་ཀྱི་གཟུགས་དང་།
དེའི་ཡོན་ཏན་མཚན་བཟང་སུམ་ཅུ་རྩ་གཉིས་དང་། དཔེ་བྱད་བརྒྱད་ཅུ་སྟེ་མཚན་གྱི་ཡོན་
ཏན་བརྒྱ་དང་བཅུ་གཉིས་ལ་སོགས་པ་རྣམས་དང༌། འགྲོ་བ་དྲུག་ཏུ་སྐྱེས་པའི་ཚེ་ཡང་།
བྲམ་ཟེ་ཆེན་པོ་དང་། རྒྱལ་རིགས་མཆོག་ལ་སོགས་པ། རིགས་ཕུན་སུམ་ཚོགས་པ། ཁ་
དོག་གི་ཡོན་ཏན་རྣམས་དང་ལྡན་པའི་གཟུགས་མཛེས་པར་འགྱུར་བའོ། །ཡང་ན་ཁ་དོག་
ནི། རྒྱ་སྐད་དུ་ཝཎ་ཏེ་རུས་ལ་འཇུག་པས། གོ་ཏ་མ་དང་། འོད་སྲུང་ལ་སོགས་པ་བྲམ་ཟེ་
དང་། ཟླ་བའི་རིགས་དང་། ཉི་མའི་རིགས་ལ་སོགས་པ་རྒྱལ་རིགས་ཀྱི་རུས་ཏེ། རུས་ཆེ་ཞིང་
ཁུངས་བཙུན་པ་རྣམས་སོ། །ཕན་ཡོན་བཅུ་གཅིག་པ་ནི་ཐུབ་པར་དཀའ་བ་སྟེ། བདུད་དང་
བདུད་ཀྱི་རིགས་ཀྱི་ལྷ་དང་འབྱུང་པོ་རྣམས་ཀྱིས་གླགས་ལྟ་བར་མི་ནུས་ཤིང་། གང་སངས་
རྒྱས་ཀྱི་བསྟན་པ་འདི་ལས་ཕྱི་རོལ་ཏུ་གྱུར་པ། ལྟ་བ་ངན་པའི་འཐིབས་པོ་ཅན་དེ་དག་ནི་མུ་
སྟེགས་བྱེད་དེ། དེ་དག་གི་ཤེས་རབ་དང་སྟོབས་ཀྱིས་འདི་ཐུབ་པར་མི་འགྱུར་ལ། གཞན་
དུ་ན་བདུད་དང་མུ་སྟེགས་དེ་དག་རྣམས་ཕར་ཟིལ་གྱིས་གནོན་པར་འགྱུར་རོ། །གཞུང་
ཕལ་ཆེར་དུ། །བདུད་དང་མུ་སྟེགས་མང་པོས་དེ་མི་ཐུབ། །ཅེས་འབྱུང་བ་དང་
། འགྲེལ་པ་
ལ 121ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྔོག་ལོ་ཆེན་པོས་བསྒྱུར་བ་ལྟར་ན། བདུད་དང་མུ་སྟེགས་ཚོགས་ཀྱིས་དེ་མི་ཐུབ། །ཅེས་
འགྱུར་བ་དོན་ལ་འདྲ་བས་ཇི་ལྟར་བདེ་བར་སྦྱར་རོ། །ཕན་ཡོན་བཅུ་གཉིས་པ་ནི། མཆོད་
འོས་སུ་འགྱུར་བའི་ཡོན་ཏན་ཏེ། ས་འོག་དང་ས་སྟེང་དང་ནམ་མཁའ་ལ་སྤྱོད་པའམ་འཇིག་
རྟེན་གསུམ་པོ་ཀུན་ན་ཡང་ལྷ་དང་མི་དང་འབྱུང་པོ་རྣམས་ཀྱིས་སྨོན་ལམ་འདི་འདེབས་པ་
པོ་དེ་ལ་དངོས་དང་བརྒྱུད་པའི་སྒོ་ནས་མཆོད་པ་བྱེད་ཅིང་། གུས་པ་དང་ཕན་འདོགས་པར་
འགྱུར་རོ། །ཕན་ཡོན་བཅུ་གསུམ་པ་ནི། མཐར་ཐུག་གི་ཕན་ཡོན་ནོ། །སྨོན་ལམ་འདི་
འདེབས་པར་བྱེད་ཅིང་བཏབ་པ་མཐར་ཕྱིན་པའི་ཕན་ཡོན་ནི། ཚོགས་གཉིས་ཡོངས་སུ་
རྫོགས་ནས་བླ་ན་མེད་པའི་བྱང་ཆུབ་ཐོབ་པར་འགྱུར་བ་སྟེ། དེ་ནི་བྱང་ཆུབ་ཀྱི་ཤིང་གི་
དབང་པོའི་དྲུང་དུ་མྱུར་དུ་འགྲོ་ཞིང་། སོང་ནས་སེམས་ཅན་ཐམས་ཅད་ལ་ཕན་པའི་ཕྱིར་
ཤིང་དྲུང་དེར་འདུག་སྟེ། བདུད་ཀྱི་རྒྱལ་པོ་རྣམས་རང་རང་གི་འཁོར་གྱི་སྡེ་དང་བཅས་པ་
ཐམས་ཅད་བཏུལ་ནས། བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ། ཆོས་ཀྱི་
འཁོར་ལོ་རབ་ཏུ་བསྐོར་བར་འགྱུར་རོ། །དེ་ལྟར་ན་བྱང་ཆུབ་ཀྱི་སྙིང་པོར་གཤེགས་པ་དང་།
བདུད་འདུལ་བ་དང་། སངས་རྒྱས་པ་དང་། ཆོས་འཁོར་བསྐོར་བ་སྟེ། མཛད་པ་བཞི་པོ་
དངོས་སུ་བསྟན་པས། མཛད་པ་མཐའ་ཡས་པ་ཐམས་ཅད་ཀྱང་ཤུགས་ལ་གོ་བའི་ཕྱིར་རོ། །
འདིར་འགྲོ་བ་རྣམས་ཀྱི་གོ་རིམ་འདི་ལྟར་དུ་མཛད་པ། མཛད་པ་བཅུ་གཉིས་ཀྱི་རིམ་པ་
དང་མཐུན་ཞིང་། གཞུང་གི་དཀྱུས་ལྟར་ན་བདུད་བཏུལ་བའི་མཛད་པ་ནི། བྱང་ཆུབ་སྙིང་
པོར་བདུད་བཏུལ་བ་གཅིག་པུར་མ་ཟད། སྔ་ཕྱི་ཐམས་ཅད་དུ་བདུད་ཀྱི་ལས་ཡང་དང་ཡང་
དུ་འཇོམས་པར་མཛད་པ་ཉིད་ཡིན་ཏེ། མདོ་སྡེ་ཉི་མའི་སྙིང་པོ་དང་། འདུས་པ་རིན་པོ་ཆེ་
ཏོག་ལ་སོགས་པ་ལས་འབྱུང་བ་ལྟ་བུ་སྟེ། སྔ་ཕྱི་ཐམས་ཅད་དུ་སྦྱོར་དགོས་པའི་ཕྱིར།
མཇུག་ཏུ་སྨོས་པ་ཡིན་པས། སངས་རྒྱས་གཉིས་པ་ལྟ་བུའི་ལོ་ཙཱ་བ་ཡེ་ཤེས་སྡེས་ཀྱང་དེ་
ལ 122



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
བཞིན་དུ་བཤད་དོ། །
བྱང་ཆུབ་ཀྱི་སྙིང་པོར་གཤེགས་པ་ལ་སོགས་པ་འདི་རྣམས། གཙོ་བོར་གཟུགས་ཀྱི་
སྐུ་མཆོག་གི་སྤྲུལ་སྐུའི་མཛད་པ་ཡིན་མོད་ཀྱི། དེས་དེ་ལྟར་སྟོན་པ་ལ་རྒྱུ་ནི་འོག་མིན་གྱི་
གནས་སུ་ལོངས་སྤྱོད་རྫོགས་པའི་སྐུའི་རྣམ་འཕྲུལ་ལ་ཡང་དེ་བཞིན་དུ་འཆར་བ་ཡིན་ནོ། །
ལོངས་སྐུ་རྟག་ཏུ་བཞུགས་པ་དང་། འོག་མིན་གྱི་གནས་སུ་བདུད་ཀྱི་འཇུག་པ་མེད་པས།
ཡབ་ཡུམ་གྱི་སྐྱེ་བ་སྟོན་པ་དང་བདུད་འདུལ་བ་སོགས་ལོངས་སྐུའི་མཛད་པ་ལ་མི་འགྲིག་
གོ་སྙམ་པ་ནི་ཤིན་ཏུ་བློ་ཆུང་དུ་གནས་འདི་དག་ལ་མུན་པར་གྱུར་པའི་གཏམ་ཡིན་ཏེ།
ལོངས་སྐུ་དེའི་བ་སྤུའི་ཁུང་བུ་གཅིག་ལ་ཡང་། ཕྱོགས་བཅུ་དུས་གསུམ་གྱི་སངས་རྒྱས་ཀྱི་
མཛད་པ་མཐའ་དག་སྟོན་པ་ཡིན་པའི་ཕྱིར། དེ་ཙམ་གྱིས་ལོངས་སྐུ་མྱ་ངན་ལས་འདས་
པར་མི་འགྱུར་ཞིང་། དེ་ན་བདུད་ཡོད་པར་ཐལ་བ་ཡང་མ་ཡིན་ནོ། །དེ་ལྟར་ན་ཕན་ཡོན་
དང་པོ་གཉིས་དང་། བརྒྱད་པ་ལས་སྒྲིབ་བྱང་བ་སྟེ། གསུམ་པོ་དེ་ནི་མི་མཐུན་ཕྱོགས་
སྤངས་པ་དང་། བཞི་པ་རྙེད་པ་དང་། ལྔ་པ་འཚོ་བ་དང་། དྲུག་པ་ལེགས་པར་ཐོབ་པ་སྟེ་
གསུམ་པོ་དེ་ནི། མཐུན་རྐྱེན་འབྱོར་བའི་ཕན་ཡོན་ཏེ། དེ་ལྟར་དྲུག་ནི། ལས་དང་པོ་པ་ཉིད་
ནས་འཕྲལ་དུ་འབྱུང་བ་རྣམས་སོ། །གཟུགས་ཕུན་སུམ་ཚོགས་པ་དང་། མཆོད་འོས་སུ་
གྱུར་པ་ནི། གཙོ་བོར་སྨོན་ལམ་ལ་བརྩོན་པ་ནས་བཟུང་བའི་སྐྱེ་བ་གཉིས་པ་ཕན་ཆད་དུའོ། །
ཐུབ་པར་དཀའ་བ་ཡང་། འདི་དང་ཕྱི་མ་གཉིས་ཀར་ན་སྟེ། དེའི་ཕྱོགས་གཅིག་ཕར་ཟིལ་
གྱིས་མནན་པ་ནི། ཕྱི་མ་ཕན་ཆད་དོ། །བདུན་པ་ཀུན་བཟང་གི་སྤྱོད་པ་ལ་འཇུག་པ་དང་།
བཅུ་པ་གཟུགས་ཕུན་སུམ་ཚོགས་པའི་ཕྱོགས་གཅིག་ཡིད་ཀྱི་ལུས་ནི། ས་ཐོབ་པའི་དུས་ཀྱི་
ཕན་ཡོན་ནོ། །བཅུ་གསུམ་པ་ནི་སངས་རྒྱས་ཐོབ་པའི་དུས་ཀྱི་སྟེ། ཕན་ཡོན་བཅུ་གསུམ་པོ་
ཡང་མཐོང་བའི་ཆོས་ལ་འབྱུང་བའི་ཕན་ཡོན་དང་། ཚེ་ཕྱི་མ་སོ་སོ་སྐྱེ་བོའི་གནས་སྐབས་ཀྱི་
ལ123ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང༌། འཕགས་པའི་ས་ཐོབ་པའི་དང་། མཐར་ཐུག་གི་གནས་སྐབས་ཀྱི་ཕན་ཡོན་ཏེ་སྡེ་
ཚན་བཞིར་འདུས་པ་ཡིན་ནོ། །
གསུམ་པ་དོན་བསྡུ་ནི། གང་ཡང་བཟང་པོ་སྤྱོད་པའི་སྨོན་ལམ་འདི། །འཆང་པ་དང་
ནི་སྟོན་ཏམ་ཀློག་པ་ཡི། །དེ་ཡི་རྣམ་པར་སྨིན་པ་སངས་རྒྱས་མཁྱེན། །བྱང་ཆུབ་མཆོག་ལ་
སོམ་ཉི་མ་བྱེད་ཅིག །སྐྱེས་བུ་གང་ཡང་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདིའི།
དོན་དང་ཚིག་དང་གླེགས་བམ་གུས་པས་འཚང་བ་དང་ཁ་ཏོན་དུ་འདོན་པ་དང་། གླེགས་
བམ་ཀློག་པར་བྱེད་ན་ཡང་རུང་སྟེ། དེ་ཡི་རྣམ་པར་སྨིན་པ་སྟེ་འབྲས་བུ་ནི། མཐའ་ཡས་
ཤིང་བསམ་གྱིས་མི་ཁྱབ་སྟེ། ཇི་ལྟ་བ་བཞིན་དུ་ནི་སངས་རྒྱས་ཁོ་ནས་མཁྱེན་གྱི། ཉན་ཐོས་
དང་རང་རྒྱལ་གྱི་ཡང་སྤྱོད་ཡུལ་མ་ཡིན་ན། སོ་སོ་སྐྱེ་བོ་རྣམས་ཀྱི་ལྟ་སྨོས་ཀྱང་ཅི་དགོས།
དེའི་འབྲས་བུ་མཐར་ཐུག་པ། བྱང་ཆུབ་ཀྱི་མཆོག་བླ་ན་མེད་པར་ཐོབ་པར་འགྱུར་བ་ལ། སོམ་
ཉི་མ་བྱེད་ཅིག་སྟེ་ཐེ་ཚོམ་མེད་པའོ། ། འདིར་ཤཱཀྱ་བཤེས་གཉེན་གྱི་འགྲེལ་པ་ལས་ནི་རྒྱུ་
མཐུན་པའི་འབྲས་བུ་མངོན་པར་མཐོ་བའི་ཕུན་སུམ་ཚོགས་པ་མཐའ་དག་ནི། ཉན་རང་
སོགས་ཀྱིས་བསམ་གྱིས་མི་ཁྱབ་པ་དང་། བསོད་ནམས་ཀྱི་རྒྱུ་མཐུན་པའི་འབྲས་བུ་བྱང་
ཆུབ་མཆོག་ཅེས་འཆད་དོ། །
རྩ་བའི་བཞི་པ་ཕན་ཡོན་ཅན་གྱི་སྨོན་ལམ་ཉིད་བསྔོ་བ་ལ། སྲས་བྱང་སེམས་ཀྱིས་
བསྔོས་པ་ལ་འཇུག་པ། རྒྱལ་བས་བསྔོས་པ་ལ་འཇུག་པ། སྨོན་ལམ་གྱི་འབྲས་བུ་མངོན་
གྱུར་དུ་བསྔོ་བ། དངོས་སུ་ལུང་བསྟན་ཐོབ་པར་བསྔོ་བ། སེམས་ཅན་ལ་ཕན་པ་སྒྲུབ་པར་
བསྔོ་བ་སྟེ་ལྔ་ལས། དང་པོ་ནི། འཇམ་དཔལ་ཇི་ལྟར་མཁྱེན་ཅིང་དཔའ་བ་ལྟར། །ཀུན་ཏུ་
བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཅིང་། །དགེ་བ་འདི་
དག་ཐམས་ཅད་རབ་ཏུ་བསྔོ། །འདི་ལ་དཔེ་ཕལ་ཆེར་ནས། འཇམ་དཔལ་ཇི་ལྟར་མཁྱེན་
མ 124



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཅིང་དཔའ་བ་ལྟར་ཞེས་འབྱུང་བ་ལྟར་ན། ཇི་ལྟར་འཇམ་དཔལ་ཤེས་བྱ་ཐམས་ཅད་མཁྱེན་
ཅིང་འགྲོ་བའི་དོན་ལ་དཔའ་བ་ལྟར། དེ་ལྟར་ཀུན་ཏུ་བཟང་པོ་ཡང་ངོ་ཞེས་པར་འགྱུར་ལ།
འགྱུར་འདི་ལྟར་ལ་དཔའ་བ་དང་ཟེར་པ་ཡིག་ནོར་ཙམ་མོ། །རྒྱ་འགྲེལ་རྣམས་དང་མཁན་
པོ་ཡེ་ཤེས་སྡེའི་འགྲེལ་པ་ལས། འཇམ་དཔལ་དབའ་བོས་ཇི་ལྟར་མཁྱེན་པ་དང་། ཞེས་
འདོན་པ་ལྟར་ན། འཕགས་པ་འཇམ་དཔལ་བདུད་ཀྱི་སྡེ་འཇོམས་པ་དང་། འགྲོ་བའི་དོན་
སྤྱོད་པ་དང་། ཤེས་རབ་མཆོག་གིས་དངོས་པོར་འཛིན་པ་འཇོམས་པ་ལ། དཔའ་བོར་གྱུར་
པ་དེས། ཇི་ལྟར་བསྔོ་བ་ཐུགས་སུ་ཆུད་ཅིང་མཁྱེན་པ་དང་། འཕགས་པ་ཀུན་ཏུ་བཟང་པོ་
དེ་ཡང་དེ་བཞིན་དུ་དཔའ་བོ་ཆེན་པོ་ཡིན་ལ། བསམ་གྱིས་མི་ཁྱབ་པའི་བསྔོ་བ་ཐུགས་སུ་
ཆུད་པ་ཡང་དེ་བཞིན་ཏེ། བྱང་ཆུབ་སེམས་དཔའི་མཆོག་དེ་དག་ཀུན་གྱི་རྗེས་སུ་སྟེ། དེ་དང་
འདྲ་བར་བདག་ཀྱང་སློབ་པར་འདོད་ཅིང་འདུན་པའི་བསམ་པས། བཟང་པོ་སྤྱོད་པའི་སྨོན་
ལམ་བཏབ་པའི་དགེ་བ་ཇི་སྙེད་མཆིས་པ་འདི་དག་ཐམས་ཅད་རབ་ཏུ་བསྔོ་བར་བགྱིའོ། །
གཉིས་པ་ནི། དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་
མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་
རབ་ཏུ་བསྔོ་བར་བགྱི། ། དུས་གསུམ་དུ་སེམས་ཅན་གྱི་དོན་ལ་བྱོན་ཅིང་གཤེགས་པའི་
རྒྱལ་བ་ཐམས་ཅད་ཀྱིས་མཆོག་ཏུ་བསྔགས་ཤིང་བསྟོད་པའི་བསྔོ་བའི་རྒྱལ་པོ་བཟང་ཞིང་
རྒྱ་ཆེ་བའི་བསྔོ་བ་མཐའ་ཡས་པ་གང་དང་གང་ལ། མཆོག་ཏུ་བསྔགས་པར་མཛད་པའི་
བསྔོ་བ་དེ་རྣམས་ཀྱིས། བདག་གིས་སྨོན་ལམ་འདི་བཏབ་པ་ལ་སོགས་པའི་དགེ་བའི་རྩ་བ་
འདི་ཀུན་ཀྱང་། ཀུན་ཏུ་བཟང་པོའི་སྤྱོད་པ་ཐོབ་པའི་ཕྱིར་རབ་ཏུ་བསྔོ་བར་བགྱིའོ་སྟེ། དེའི་
དོན་ནི་བདག་གི་དགེ་བའི་རྩ་བ་འདི། སངས་རྒྱས་རྣམས་ཀྱི་སྨོན་ལམ་དང་གཅིག་ཏུ་
འདྲེས་ཏེ། དགེ་རྩ་འདིས་སྨོན་ལམ་དེ་རྣམས་འགྲུབ་པར་གྱུར་ཅིག །དེ་རྣམས་ཀྱིས་ཀྱང་
125



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་འགྲུབ་པར་གྱུར་ཅིག་ཅེས་དང་། སྨོན་ལམ་དེ་རྣམས་ཀྱི་གྲུབ་འབྲས་ཀྱང་ཀུན་ཏུ་
བཟང་པོའི་སྤྱོད་པའོ། །འཇམ་དཔལ་དཔའ་བོས་ཞེས་སོགས་ཚིགས་བཅད་འདི་གཉིས་ནི།
བསྔོ་བ་མ་ལུས་པ་ཐམས་ཅད་འདུས་པའི་ཕྱིར། བླ་ན་མེད་པའི་བསྔོ་བའོ། །
གསུམ་པ་ནི། བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་
ཕྱིར་བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་
རབ་ཏུ་འགྲོ། །དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་
འགྱུར་བར་ཤོག །དེ་ལྟར་མ་ལུས་བདག་གིས་ཡོངས་སུ་བསྐང་། །འཇིག་རྟེན་ཇི་སྲིད་
སེམས་ཅན་ཕན་པར་བགྱི། །བདག་ནི་ནམ་ཞིག་འཆི་བའི་དུས་བྱེད་པར་གྱུར་པ་ན། ལས་
དང་ཉོན་མོངས་པའི་སྒྲིབ་པ་ཐམས་ཅད་དག་ནི་ཕྱིར་བསལ་ཞིང་མེད་པར་བྱས་པ་སྟེ། སྒྲིབ་
པ་སྤྱི་དང་ཁྱད་པར་དུ་འགྱོད་པ་ལ་སོགས་པའི་སྒྲིབ་པ་ལྔ་པོ་དང་། སངས་རྒྱས་མངོན་སུམ་
དུ་མཐོང་བ་ལ་བར་དུ་གཅོད་པའི་སྒྲིབ་པ་རྣམས་བྱང་བའོ། །དེ་ནས་སངས་རྒྱས་སྣང་བ་
མཐའ་ཡས་དེ་མངོན་དུ་མཐོང་བར་འགྱུར་ལ། དེ་མཐོང་བས་ཀྱང་སླར་ཡང་སྒྲིབ་པ་མང་པོ་
ཞིག་ནི་དག །ཏིང་ངེ་འཛིན་གྱི་སྒོ་དུ་མ་ཐོབ་ནས། གནར་གཅོད་ལ་སོགས་པའི་སྡུག་
བསྔལ་མེད་ཅིང་། འཆི་བའི་སེམས་དེ་ཡང་རབ་ཏུ་རྣམ་པར་དཀར་བའི་ཏིང་ངེ་འཛིན་དུ་མ་
དང་བཅས་པར་འགྱུར་ཞིང་། དེར་སོང་མ་ཐག་ཏུ་གཞན་འཕྲུལ་དབང་བྱེད་ཀྱི་ལྷའི་རྒྱལ་
པོའི་ལུས་དང་མཚུངས་པའི་བར་དོའི་ལུས་གྲུབ་ནས། སྐད་ཅིག་ཐང་ཅིག་ཡུད་ཙམ་དེ་ལ་
བདེ་བ་ཅན་གྱི་ཞིང་ཁམས་དེར་རབ་ཏུ་འགྲོ་ཞིང་། དེར་སོང་ནས་ནི་རིན་པོ་ཆེའི་པདྨའི་ཟེའུ་
འབྲུའི་ཁང་པར་བརྫུས་ཏེ་སྐྱེ་བ་བླང་ནས། བཟང་པོ་སྤྱོད་པའི་སྨོན་ལམ་བཏབ་པ་འདི་རྣམས་
ཀྱི་འབྲས་བུ་དེ་དག་ཀྱང་ཐམས་ཅད་མ་ལུས་པ་མངོན་དུ་འགྱུར་ཞིང་འགྲུབ་པར་ཤོག་ལ། དེ་
ལྟར་བདག་གི་སྨོན་ལམ་གྱི་འབྲས་བུ་དེ་དག་མ་ལུས་པ་རང་རྒྱུད་ལ་དགོས་པ་རྣམས་ཀྱང་
ལ 126



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཡོངས་སུ་བསྐང་ཞིང་རྫོགས་ལ། སེམས་ཅན་གཞན་རྣམས་ཀྱི་དོན་དུ་དགོས་པ་ཀུན་ཀྱང་།
ཡོངས་སུ་རྫོགས་ཤིང་རེ་བ་བསྐོང་བར་བྱས་ནས། འཇིག་རྟེན་ཇི་སྲིད་མ་སྟོང་པ་དེ་སྲིད་དུ།
སེམས་ཅན་རྣམས་ལ་ཕན་པ་མཐའ་ཡས་པ་རྟག་ཏུ་བགྱིད་པར་གྱུར་ཅིག་བཞི་པ་ནི། རྒྱལ་
བའི་དཀྱིལ་འཁོར་བཟང་ཞིང་དགའ་བ་རེད། །པདྨོ་དམ་པ་ཤིན་ཏུ་མཛེས་ལས་སྐྱེས། །
སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་
ཤོག །རྒྱལ་བ་འོད་དཔག་ཏུ་མེད་པའི་ཞིང་ཁམས་ཕུན་སུམ་ཚོགས་པ་དེར་སྤྱོད་པའི་འཁོར་
གྱི་དཀྱིལ་འཁོར་བདེ་ཞིང་སྐྱིད་པས་བཟང་ཞིང་དགའ་བའམ། ཡང་ན་གཟུགས་བཟང་
ཞིང་ཡིད་ཡོན་ཏན་གྱིས་དགའ་བར་གྱུར་པ་ཞེས་འཆད་པ་ལྟར་རམ། ཡོན་ཏན་ཐམས་ཅད་
ཀྱིས་རྣམ་པར་བརྒྱན་ཅིང་། གནས་ངན་ལེན་གྱི་སྤྱོད་པ་སྤངས་པས་བཟང་བ། ནང་དུ་ཏིང་
ངེ་འཛིན་གྱི་དགའ་བ་དང་། ཕྱི་རོལ་ཏུ་སྨོན་ལམ་གྱི་སྟོབས་ལས་གྲུབ་པའི་གནས་དང་ཡོ་
བྱད་དང་འདོད་པའི་ཡོན་ཏན་ཐམས་ཅད་ཀྱིས་དགའ་བར་གྱུར་པ་རྣམས་ཀྱི་དབུས་དེར།
པདྨོ་དམ་པ་རིན་པོ་ཆེའི་པདྨོ་ཤིན་ཏུ་མཛེས་པ་ལས། བརྫུས་ཏེ་སྐྱེས་ནས་བྱང་ཆུབ་སེམས་
དཔའི་སྤྱད་པ་སྤྱོད་པའི་ཚེ་རྒྱལ་བ་སྣང་བ་མཐའ་ཡས་ཀྱིས་མངོན་སུམ་དུ་ཁྱོད་འཇིག་རྟེན་
ཁམས་འདི་ཞེས་བྱ་བར་བསྐལ་པ་འདི་ཞེས་བྱ་བ་ལ། སངས་རྒྱས་འདི་ལྟ་བུར་འགྱུར་རོ་
ཞེས་ལུང་སྟོན་པ་ཡང་བདག་གིས་དུས་དེ་སྐབས་སུ་དང་གནས་དང་གྲོགས་ཀྱི་ཁྱད་པར་
འཁོར་གྱི་དཀྱིལ་འཁོར་དེར་ཐོབ་པར་ཤོག་ཅིག་པའོ། །
ལྔ་པ་ནི། དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་
བརྒྱ་ཡིས། །བློ་ཡི་སྟོབས་ཀྱིས་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ་
མང་པོ་བགྱིད། །བདེ་བ་ཅན་གྱི་ཞིང་དེར་ནི་སྨོན་ལམ་འདེབས་པ་པོ་བདག་གིས། ལུང་
བསྟན་དེ་ལྟ་བུར་རབ་ཏུ་ཐོབ་ནས། སྤྲུལ་པ་མང་པོ་བྱེ་བ་ཕྲག་རྒྱུ་ལ་སོགས་པ་མཐའ་ལས་
ལ127ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་པ་ཡིས། གཞན་དོན་ལ་གཅིག་ཏུ་གཞོལ་བའི་བློའི་སྟོབས་ཀྱིས་ཕྱོགས་བཅུའི་
འཇིག་རྟེན་གྱི་ཁམས་མ་ལུས་པ་རྣམས་སུ་ཡང་། སྐད་ཅིག་རེ་རེ་ཡང་སེམས་ཅན་མཐའ་
ཡས་པ་རྣམས་ལ། ངན་སོང་གི་སྡུག་བསྔལ་ལས་སྐྱོབ་པ་ནས་བརྩམས་ཏེ། མཐོ་རིས་དང་།
ཉན་རང་དང་། བླ་ན་མེད་པའི་བྱང་ཆུབ་ལ་འགོད་པའི་བར་གྱི། ཕན་པ་མང་པོ་ཇི་སྲིད་
འཁོར་བ་མ་སྟོང་གི་བར་དུ་བགྱིད་པར་སྟེ་སྒྲུབ་པར་ཤོག་ཅེས་པའོ། །ཤཱཀྱ་བཤེས་གཉེན་
གྱི་འགྲེལ་པའི་ལུགས་ལྟར་ན། སྤྲུལ་པ་བྱེ་བ་བརྒྱ་ཕྲག་དུ་མ་ཡིས། །ཞེས་འདོན་ཞིང་།
དེར་སོང་ནས་ནི་ཞེས་པའི་ཤོ་ལོ་ཀ་གཅིག་པོ་དེ། ཕན་པ་མང་པོ་བགྱིད་ཅེས་པའི་རྗེས་
འདིར་འདོན་པ་སྣང་ངོ་། །བཟང་པོ་སྤྱོད་པའི་སྨོན་ལམ་བཏོན་པ་ཡི། །སོགས་ཤོ་ལོ་ཀ་
གཉིས་ནི་སྡོང་པོ་བཀོད་པའི་མདོ་དངོས་བོད་དུ་ཡོད་པ་འདི་ལས་མི་འབྱུང་ཞིང་། རྒྱ་
འགྲེལ་རྣམ་དག་གཞན་རྣམས་ན་ཡང་བཤད་པ་མེད་དོ། །ཤཱཀྱ་བཤེས་གཉེན་གྱི་འགྲེལ་
བར་ནི་འབྱུང་ཞིང་། བཟང་སྤྱོད་ཀྱི་གླེགས་བམ་ལོགས་སུ་བྱས་པའི་རྒྱ་དཔེ་གཅིག་ན་ཡང་
སྣང་ངོ༌། །མཁན་པོ་ཡེ་ཤེས་སྡེས་ཀྱང་བཤད་པ་མཛད་པས། སྤྱིར་མདོ་སྡེའི་ཚིག་ནི་ཡིན་
པར་བྱ་དགོས་སོ། །དེས་ན་འདིར་སྔར་གྱི་ས་བཅད་ལྔ་པོ་ལ་མི་ཐེ་ཡང་། གཞན་དོན་ཁོ་
ནར་ཡོངས་སུ་བསྔོ་བ་ཞེས་བྱ་སྟེ། ཚིགས་བཅད་དང་པོ་ནི། བཟང་པོ་སྤྱོད་པའི་སྨོན་ལམ་
བཏོན་པ་ཡི། །དགེ་བ་ཅུང་ཟད་བདག་གིས་ཅི་བསགས་པ། །དེས་ནི་འགྲོ་བའི་སྨོན་ལམ་
དགེ་བ་རྣམས། །སྐད་ཅིག་གཅིག་གིས་ཐམས་ཅད་འབྱོར་བར་ཤོག །བཟང་པོ་སྤྱོད་པའི་
སྨོན་ལམ་གྱི་གླེགས་བམ་བཀླགས་པ་དང་ཁ་ཏོན་དུ་བྱས་པ་ནི་བཏོན་པའོ། །དེ་ལས་
བདག་གིས་དགེ་བ་ཅུང་ཟད་ཅི་བསགས་པ་དེས་ནི་འགྲོ་བ་སེམས་ཅན་ཐམས་ཅད་ཀྱིས་
ཡིད་ལ་སྨོན་ཞིང་། ངག་གི་གྱུར་ཅིག་པར་བརྗོད་པའི་སྨོན་ལམ་གྱི་རིགས་ལས་དགེ་བར་
གཏོགས་པ་རྣམས་ཐམས་ཅད་འབད་སྩོལ་མེད་ཅིང་། ཡུན་རིང་དུ་ཐོགས་པ་མ་ཡིན་པར།
༤128



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
སྐད་ཅིག་གཅིག་གིས་ཏེ་མྱུར་དུ་ཐམས་ཅད་འབྱོར་ཞིང་འགྲུབ་པར་ཤོག་ཅིག་པའོ། །འདིས་
ནི་བདག་ཉིད་ཀྱི་བཟང་སྤྱོད་བཏོན་པའི་དགེ་བས་སེམས་ཅན་ཐམས་ཅད་ཀྱི་བཟང་སྨོན་
འགྲུབ་པར་སྨོན་པ་ཡིན་པས། གཞན་དོན་ཁོ་ནར་བསྔོ་བའོ། །
ཚིགས་བཅད་གཉིས་པ་ནི། གང་ཡང་བཟང་པོ་སྤྱོད་པ་འདི་བསྔོས་པས། །བསོད་
ནམས་མཐའ་ཡས་དམ་པ་གང་ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས། །
འོད་དཔག་མེད་པའི་གནས་རབ་ཐོབ་པར་ཤོག །ཅེས་པའམ་དཔེ་འགའ་ལས། བཟང་
སྤྱོད་ཡོངས་སུ་བསྔོས་པའི་བསོད་ནམས་ནི། མཐའ་ཡས་ཤིན་ཏུ་ཁྱད་འཕགས་གང་ཐོབ་
དེས། །ཞེས་ཀྱང་ངོ༌། །བཟང་པོ་སྤྱོད་པའི་བསྔོ་བ་བྱས་པ་འདི་ཡིས། གང་ཡང་བདག་གི་
རྒྱུད་ལ་བསོད་ནམས་ཏེ་དགེ་བའི་རྩ་བ་རྒྱ་ཆེ་བས་མཐའ་ཡས་ཤིང་། ངོ་བོ་བཟང་པས་དམ་
པར་གྱུར་པ་གང་ཞིག་ཐོབ་པ་དེས། འགྲོ་བ་རིགས་དྲུག་གི་སེམས་ཅན་སྐྱེ་རྒ་ན་འཆི་ལ་
སོགས་པའི་སྡུག་བསྔལ་གྱི་ཆུ་བོར་བྱིང་བ་རྣམས། བཅོམ་ལྡན་འདས་འོད་དཔག་མེད་པའི་
གནས་བདེ་བ་ཅན་གྱི་ཞིང་ཁམས་སྡུག་བསྔལ་གྱི་མིང་ཡང་མི་གྲག་ཅིང་། རྟག་ཏུ་བདེ་བའི་
གནས་དེ་རབ་ཏུ་ཐོབ་པར་ཤོག་ཅིག་པ་སྟེ། དེར་སྐྱེ་བར་གྱུར་ཅིག་པའོ། །བཟང་པོ་སྤྱོད་
པའི་གཞུང་འདི་ལ་སྔོན་བསྟན་པ་སྔ་འགྱུར་གྱི་དུས་སུ། ལོ་པཎ་སྤྲུལ་པའི་སྐྱེས་མཆོག་
རྣམས་ཀྱིས་བསྒྱུར་བ་ལ། སློབ་དཔོན་ཆེན་པོ་དཔལ་ཕྱོགས་ཀྱི་གླང་པོ་དང་། ཤཱཀྱ་བཤེས་
གཉེན་དང་། སངས་རྒྱས་གྲགས་པ་དང་། རྒྱན་བཟང་པོ་སྟེ། བཞི་པོ་དེས་མཛད་པའི་
འགྲེལ་པ་དག་འགྱུར་ལ། དེ་རྣམས་ཀྱིས་དོན་ལེགས་བསྡུས་ཀྱི་སྟེང་དུ། མཁས་པའི་གསུང་
དང་མདོ་དོན་འགའ་ཞིག་གིས་བརྒྱན་པ། མཁན་པོ་ཡེ་ཤེས་སྡེས་རྗེད་བྱང་གི་འགྲེལ་ཆེན་
མཛད་དོ། །སློབ་དཔོན་ཆེན་པོ་དབྱིག་གཉེན་གྱིས་མཛད་ཟེར་བའི་འགྲེལ་པ་དང་། རྔོག་
འགྱུར་ཀླུ་སྒྲུབ་ཀྱིས་མཛད་ཟེར་བའི་འགྲེལ་བ་དེ་གཉིས་རྒྱུན་བཟང་པོའི་འགྲེལ་པ་དང་།
ལ129



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྱུར་ཁྱོད་མ་གཏོགས་གཅིག་པས། དཔེ་ཐོག་མ་དབང་བཙན་པར་བྱས་ཏེ་རྒྱན་བཟང་
པོའི་ཡིན་གྱི། སློབ་དཔོན་ཆེན་པོ་དེ་གཉིས་ཀྱི་མ་ཡིན་ནོ། །རྒྱན་བཟང་པོའི་འགྲེལ་པ་འདི་
ཡང་ཕྱོགས་གླང་གི་འགྲེལ་པའི་བསྡུས་དོན་བོར་ཞིང་། མགོ་ཞབས་སུ་ཚིགས་བཅད་
བསྣན་པ་ཙམ་མ་གཏོགས་ལྷག་མ་རྣམས་བྲིས་བཤུས་ལྟ་བུ་སྣང་ངོ༌། །སངས་རྒྱས་གྲགས་
པའི་འགྲེལ་པ་ནི་མ་མཐོང་ལ་འདིར་ཕྱོགས་གླང་དང་ཤཱཀྱ་བཤེས་གཉེན་གྱི་འགྲེལ་པའི་
དོན་གྱི་སྙིང་པོ་གལ་ཆེ་བ་རྣམས་ཚང་བར་བྱས་ལ། ཕལ་ཆེར་ཡེ་ཤེས་སྡེའི་གསུང་གི་ཡང་
རྗེས་སུ་འབྲངས་ཤིང་། རང་བློས་རྟོགས་པའི་ལེགས་བཤད་ཅུང་ཟད་ཀྱིས་ཀྱང་བརྒྱན་ཏེ་
བཤད་པ་ཡིན་ནོ། །དེ་ལྟར་ན་སྡོང་པོ་བཀོད་པ་ཉིད་ལས་འབྱུང་བ་དང་། རྒྱ་འགྲེལ་ཕལ་
ཆེར་ལྟར་ན། ཤོ་ལོ་ཀ་དྲུག་ཅུ་ཡིན་ལ། ཤཱཀྱ་བཤེས་གཉེན་གྱི་འགྲེལ་པ་ལྟར་ན་ཕྱི་མ་
གཉིས་པོ་བསྣན་པའོ། །
འདི་ཉིད་ཀྱི་སྒོས་ཀྱི་གླེགས་བམ་བོད་མ་ཕལ་ཆེར་གྱི་མཇུག་ཏུ། སྨོན་ལམ་རྒྱལ་པོ་
འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་ཅིང་། །ཀུན་ཏུ་བཟང་པོས་
བརྒྱན་པའི་ཞིང་གྲུབ་སྟེ། །ངན་སོང་གནས་རྣམས་མ་ལུས་སྟོངས་པར་ཤོག །ཅེས་འབྱུང་བ་
ནི། མདོ་དང་། སྔར་སྨོས་པ་བདག་གིས་མཐོང་བའི་འགྲེལ་པ་རྣམས་ན་མི་སྣང་ཞིང་།
སངས་རྒྱས་གྲགས་པའི་འགྲེལ་པ་ནའང་མེད་པར་གྲགས་ལ། པ་གོར་བེ་རོ་ཙ་ན་རཀྴི་ཏ་
ལ་སོགས་པ་འདིའི་གཞུང་འགྲེལ་རྣམས་འགྱུར་མཛད་པའི་ལོ་ཙཱ་བ་དག་གིས། འགྱུར་གྱི་
སྨོན་ལམ་གྱི་ཚུལ་དུ་མཛད་པ་ཡིན་ནོ་ཞེས་གྲགས་ཏེ། དེ་ལྟར་ཡིན་པ་ཡང་སེམས་ལ། དོན་ནི་
བཟང་པོ་ཞིག་སྟེ། སྨོན་ལམ་གྱི་རྒྱལ་པོ་འདི་དག་ནི། མཆོག་གི་གཙོ་བོ་སངས་རྒྱས་སུ་འགྲུབ་
ཅིང་། མཐའ་ཡས་པའི་འགྲོ་བ་ཀུན་ལ་ཕན་པར་བྱེད་པ་དང་། ཁྱད་པར་དུ་ཕྱོགས་བཅུའི་
ཞིང་ཁམས་མ་ལུས་པའི་ངན་སོང་གི་གནས་ཐམས་ཅད་མ་ལུས་པར་སྟོང་པ་དང་། ཕྱོགས་
ལ 130ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཐམས་ཅད་ཀུན་ཏུ་བཟང་པོའི་སྨོན་ལམ་གྱིས་བརྒྱན་པའི་ཞིང་ཁམས་ཁྱད་པར་ཅན་དུ་
བསྒྲུབས་པས་གྲུབ་པར་གྱུར་ཅིག་པའོ། །དེར་ལྟར་ན་ཚིགས་བཅད་ཐ་མ་དེ་གསུམ་ནི།
སྡོང་པོ་བཀོད་པ་ཉིད་ལས་མི་འབྱུང་བའི་ཕྱིར། མ་བཏོན་ཡང་ཆད་པའི་ཉེས་པ་མེད་པར་
ཤེས་པར་བྱའོ། །
འདིར་སྨྲས་པ། ཟབ་ཅིང་རྒྱ་ཆེའི་སྨོན་ལམ་དམ་པ་འདི། །བདག་ལྟ་རྨོངས་པའི་སྤྱོད་
ཡུལ་མ་ཡིན་མོད། །རང་གི་བློ་གྲོས་རྣམ་པར་སྦྱང་བའི་ཕྱིར། །དམ་པའི་གསུང་གི་རྗེས་ཞུགས་
སྐྱོན་མེད་སྙམ། །སྟོང་པ་ཉིད་དང་སྙིང་རྗེའི་རང་སྣང་ལས། །ཏིང་འཛིན་སྤྱོད་ཡུལ་དམ་པའི་
འཇིག་རྟེན་དང་། །ཡིད་ཀྱི་ལུས་དང་བསམ་མི་ཁྱབ་པ་ཡི། །སྐྱེ་དང་འཆི་འཕོ་རྣམ་འཕྲུལ་
མཐའ་ཡས་པ། །དེ་ནི་རྒྱལ་དང་སེམས་དཔའ་ཆེ་རྣམས་ཀྱི། །སྤྱོད་ཡུལ་ཉིད་ཡིན་གཞན་གྱི་
མ་ལགས་མོད། །སྨོན་ལམ་འདིས་ནི་དེ་དོན་རྫོགས་པར་སྟོན། །དེ་ཕྱིར་འཕགས་པའི་སྤྱོད་
ཡུལ་ཉག་གཅིག་གོ། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
དེ་ལ་བྱང་ཆུབ་སེམས་དཔའ་རྣམས་ཀྱི་བསམ་པ་ཕུན་སུམ་ཚོགས་པ་གང་ཡིན་པ་དེ་
ཡང་། སྐྱེས་བུ་ཆེན་པོའི་རྣམ་པར་རྟོག་པ་བརྒྱད་དུ་འདུས་པ་ཡིན་ནོ། །རྣམ་པ་བརྒྱད་པོ་དེ་ལ་
ནི་བྱང་ཆུབ་སེམས་དཔའ་རྣམས་ཉིན་དང་མཚན་དུ་མངོན་པར་ཕྱོགས་པར་བྱེད་དོ། །དེ་ལ་
སྡོམ་ནི། སྡུག་བསྔལ་སེལ་དང་འབྱོར་པ་དང་། །བདག་ལུས་དོན་དང་ངན་འགྲོར་འཇུག །
རེ་བ་རྫོགས་དང་འཁོར་ལས་འདྲེན། །འགྲོ་ལ་ཕན་མེད་འདོད་བྲལ་དང་། །བརྒྱད་པ་
བདག་གཞན་བརྗེ་བ་ཡིན། །རྣམ་རྟོག་དང་པོ་ནི། བདག་གིས་སེམས་ཅན་ཐམས་ཅད་ཀྱི་
སྡུག་བསྔལ་ནམ་ཞིག་སེལ་བར་འགྱུར་སྙམ་པ་དང་། རྣམ་རྟོག་གཉིས་པ་ནི། སེམས་ཅན་
དབུལ་པོ་རྣམས་འབྱོར་པ་ཆེན་པོ་ལ་བདག་གིས་ནམ་སྦྱོར་བར་འགྱུར་སྙམ་པ་དང་། རྣམ་
རྟོག་གསུམ་པ་ནི། ཤ་ཁྲག་དང་བཅས་པའི་ལུས་འདིས་སེམས་ཅན་གྱི་དོན་ནམ་བྱེད་སྙམ་
༤131



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་དང་། རྣམ་རྟོག་བཞི་པ་ནི། བདག་ངན་འགྲོར་སོང་ནས་ཀྱང་། སེམས་ཅན་རྣམས་ལ་
ནམ་ཞིག་ཕན་འདོགས་པར་འགྱུར་སྙམ་པ་དང་། རྣམ་རྟོག་ལྔ་པ་ནི། བདག་གིས་འཇིག་
རྟེན་དང་འཇིག་རྟེན་ལས་འདས་པའི་འབྱོར་བ་སྟེ། རྫུ་འཕྲུལ་དང་ལོངས་སྤྱོད་དང་ཡོན་
ཏན་དང་ཡོན་ཏན་རྣམས་ཀྱིས་སེམས་ཅན་ཀྱི་རེ་བ་རྫོགས་པར་ནམ་འགྱུར་སྙམ་པ་དང་།
རྣམ་རྟོག་དྲུག་པ་ནི། བདག་སངས་རྒྱས་སུ་གྱུར་ནས་སེམས་ཅན་འཁོར་བ་ལས་ནམ་ཞིག་
འདྲེན་པར་འགྱུར་སྙམ་པ་དང་། རྣམ་རྟོག་བདུན་པ་ནི། སེམས་ཅན་ལ་ཕན་པ་རྒྱ་ཆེན་པོ་
མི་འབྱུང་ན་སྐྱེ་བ་དང་སྤྱོད་པ་དང་ལོངས་སྤྱོད་ཆེས་ཕུན་སུམ་ཚོགས་པ་ཞིག་ཡིན་ཡང་རུང་
ནམ་ཡང་མི་འདོད་ཅིང་སྐྲ་རྩེ་བསྐྱོད་པ་ཙམ་དང་དབུགས་འབྱུང་རྔུབས་ཚུན་ཆད་ཀྱང་།
སེམས་ཅན་ལ་ཕན་པ་ཁོ་ན་བྱེད་ནུས་པར་ནམ་ཞིག་འགྱུར་སྙམ་པ་དང་། བརྒྱད་པ་ནི་
སེམས་ཅན་གྱི་སྡིག་པ་དང་སྡུག་བསྔལ་བདག་ལ་སྨིན་པར་གྱུར་ཅིག བདག་གིས་བདེ་བ་
དང་དགེ་བ་སེམས་ཅན་ལ་འབྱུང་བར་གྱུར་ཅིག་ཅེས་སྨོན་པའོ། །བྱང་ཆུབ་སེམས་དཔའ་
རྣམས་སྨོན་ལམ་འདེབས་པའི་རྩ་བ་བསམ་པ་ཕུན་སུམ་ཚོགས་པ་ནི་དེ་དག་ཡིན་ཏེ། དེ་ལ་
སྨོན་ལམ་དངོས་ནི། ངག་ཏུ་བརྗོད་པ་ལ་མི་བྱ་སྟེ་ཡིད་ཀྱིས་སོ། །
དེ་ལྟར་ཡང་བརྟེན་པ་རྣམས་ཀྱི་སྨོན་ལམ་ནི། སེམས་པ་འདུན་དང་བཅས་པ་སྟེ། །
ཞེས་གསུངས་པས། སྐབས་འདིར་ཡང་སྨོན་པར་བྱ་བའི་གནས་བརྒྱད་པོ་དེ་དག་ལ། རྟག་
ཏུ་སེམས་པར་བྱེད་ཅིང་། ཐོབ་པར་འདུན་པ་ནི་སྨོན་ལམ་དངོས་སོ། །དེ་དག་ཀྱང་། གཞུང་
འདིས་གསལ་བར་བསྟན་པ་ཡིན་ཏེ། སྐྱེས་བུ་ཆེན་པོའི་རྣམ་རྟོག་དང་པོ་སེམས་ཅན་རྣམས་
སྡུག་བསྔལ་མེད་ཅིང་བདེ་བར་འདོད་པ་ནི། ཕྱོགས་བཅུའི་སེམས་ཅན་གང་རྣམས་ཇི་སྙེད་
པ། །དེ་དག་རྟག་ཏུ་ནད་མེད་བདེ་བར་གྱུར། །ཞེས་པའོ། །གཉིས་པ་འབྱོར་པ་ཐོབ་པར་
འདོད་པ་ནི། ཞིང་སྦྱོང་བ་དང་མཆོད་པའི་ཚིག་རྣམས་དང་། དེའི་བྱ་བ་མ་ལུས་རྫོགས་པར་
ལ132ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
བགྱི་ཞེས་པའོ། །
གསུམ་པ་རང་ལུས་ཀྱི་སེམས་ཅན་ལ་ཕན་འདོགས་པ་ནི། ལུས་དང་ངག་དང་ཡིད་ཀྱང་
རྣམ་དག་ཅིང་། །ཞེས་པ་ལ་སོགས་པ་སྟེ། སྒོ་གསུམ་གཞན་དོན་དུ་སྤྱོད་ན་རྣམ་པར་དག་པར་
འགྱུར་བའི་ཕྱིར་རོ། །བཞི་པ་ངན་འགྲོར་ཞུགས་ནས་ཀྱང་གཞན་གྱི་དོན་བྱེད་པ་ནི། སེམས་
ཅན་དག་གི་སྤྱོད་དང་མཐུན་པར་འཇུག ཅེས་པའོ། །ལྔ་པ་སེམས་ཅན་གྱི་རེ་བ་སྐོང་བ་ནི།
འགྲོ་བ་ཀུན་གྱི་ཆོས་ཀྱིས་དོན་རྣམས་ནི། །ཞེས་པ་ནས། ཐམས་ཅད་སྐད་དུ་བདག་གི་ཆོས་
སྟོན་ཏོ། །ཞེས་པའི་བར་རོ། །དྲུག་པ་སངས་རྒྱས་ཐོབ་ནས་འགྲོ་བ་སྒྲོལ་བ་ནི། བྱང་ཆུབ་
ཤིང་དབང་དྲུང་དུ་དེ་མྱུར་འགྲོ། །སོགས་དང་། སྤྲུལ་པ་མང་པོ་བྱེ་བ་ཕྲག་བརྒྱ་ཡིས།
སོགས་སོ། །བདུན་པ་དོན་དམ་དུ་མི་འགྱུར་བ་ནི། གང་ཡང་དུས་གསུམ་གཤེགས་པའི་
རྒྱལ་བ་ཡི། །སོགས་དང་། གཞན་ཡང་ཤུགས་བསྟན་ལ་མང་ངོ་། །བརྒྱད་པ་བདག་གཞན་
བརྗེ་བ་ནི། ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་
བྱེད། །བདེ་བ་དག་ལ་འགྲོ་བ་ཀུན་འགོད་ཅིང་། །སེམས་ཅན་ཐམས་ཅད་ལ་ཡང་ཕན་པར་
བགྱིད། །ཞེས་པས་བསྟན་ཏོ། །
ཡང་བྱང་ཆུབ་སེམས་དཔའ་འཕགས་པ་རྣམས་ཀྱི་སྨོན་ལམ་གྲངས་མེད་པ་འབུམ་
ཕྲག་བཅུ་ནི། སྨོན་ལམ་ཆེན་པོ་བཅུར་འདུས་པ་ཡིན་ལ། དེ་དག་ཀྱང་འཕགས་པ་ས་བཅུ་
པའི་མདོ་ལས། ས་དང་པོའི་དོན་བསྡུ་ཚིགས་བཅད་ཀྱི་སྐབས་སུ་འདི་སྐད་ཅེས་འབྱུང་སྟེ།
རྒྱལ་བ་ལྟ་བའི་དོན་དུ་སྨོན་ལམ་མངོན་པར་སྒྲུབ། །དམ་ཆོས་ཡོངས་སུ་བཟུང་ཞིང་དྲང་
སྲོང་དྲུང་འགྲོ་དང་། །སྤྱོད་པ་མཆོག་གི་དོན་དུ་སྨོན་ལམ་མངོན་པར་སྒྲུབ། །སེམས་ཅན་
ཡོངས་སུ་སྨིན་བྱ་སངས་རྒྱས་ཞིང་སྦྱོང་སྟེ། །དེ་ཡི་ཞིང་མཆོག་རྒྱལ་སྲས་ཀུན་གྱིས་གང་འགྱུར་
ཞིང་། །རྒྱལ་སྲས་རྣམས་དང་བསམ་པ་གཅིག་ཅིང་དོན་མཐུན་ཕྱིར། །སྐྲ་སྦུབས་ཀུན་ཏུ་
ལ133



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་གྱི་དམ་པ་མངོན་འཚང་རྒྱ། །དེ་དག་སྨོན་ལམ་དུ་མ་མངོན་པར་སྒྲུབ་པར་བྱེད། །དེ་
དག་མཐའ་ཡས་ཡངས་ཤིང་མཐར་ཐུག་མེད་དང་ལྡན། །ནམ་མཁའི་ཁམས་དང་ཆོས་ཉིད་
མྱ་ངན་འདས་ཁམས་དང་
། །འཇིག་རྟེན་མཐར་ཐུག་རྒྱལ་བ་འབྱུང་དང་ཡེ་ཤེས་དང་། །
སེམས་ཀྱིས་ཡུལ་དང་ཡེ་ཤེས་འཇུག་པའི་མཐར་ཐུག་དང་། །རྣམ་གསུམ་རྒྱུད་རྣམས་
མཐར་ཐུག་འགྲོ་བའི་མུར་ཐུག་པ། །རྣམ་པ་དེ་ཚུལ་བདག་སྨོན་མཐའ་ཡང་ཐུག་གྱུར་ཅིང་། །
དེ་དག་མཐར་ཐུག་ཇི་བཞིན་བདག་སྤྱོད་དེ་འདྲར་ཤོག །ཅེས་གསུངས་ལ། དེ་ལ་སྨོན་ལ།
ཆེན་པོ་བཅུའི་སྡོམ་ནི། མཆོད་དང་དམ་ཆོས་ཡོངས་སུ་བཟུང་། །ཀུན་འགྲོའི་ལུས་དང་སྤྱོད་
པ་དང་། །ཡོངས་སུ་སྨིན་དང་ཞིང་སྦྱོང་དང་། ། སྦྱངས་པའི་ཞིང་དེའི་ཁྱད་པར་སྒྲུབ། །རྒྱལ་
སྲས་ཀུན་དང་མཐུན་པར་སྤྱོད། །མཐུན་པའི་དོན་འགྲུབ་མངོན་འཚང་རྒྱ། །དེ་ལྟར་སྨོན་
ལམ་བཅུ་པོ་ལ། །མཐར་ཐུག་གནས་ཀྱང་རྣམ་བཅུ་སྟེ། །སེམས་ཅན་འཇིག་རྟེན་ནམ་མཁའ་
དང༌། །ཆོས་དབྱིངས་མྱང་འདས་སངས་རྒྱས་འབྱུང༌། །ཡེ་ཤེས་ཁམས་དང་སེམས་ཀྱི་
དམིགས། །ཡེ་ཤེས་མངོན་སྒྲུབ་ཁམས་མཐར་ཐུག །རྒྱུད་གསུམ་ཁམས་པར་སྨོན་ལམ
འདེབས། །འཇིག་རྟེན་ཆོས་དང་ཡེ་ཤེས་ཀྱི། །རྒྱུད་དེ་སྐབས་འདིར་རྒྱུད་གསུམ་མོ། །
སྨོན་ལམ་ཆེན་པོ་བཅུ་ནི། སངས་རྒྱས་ཐམས་ཅད་ལ་མཆོད་པ་ཐམས་ཅད་ཀྱིས་
མཆོད་པར་སྨོན་པ་ནི་དང་པོའོ། །དམ་པའི་ཆོས་ཐམས་ཅད་ཡོངས་སུ་བཟུང་ཞིང་བསྲུང་
བར་སྨོན་པ་ནི་གཉིས་པའོ། །ཕྱོགས་བཅུའི་སངས་རྒྱས་རྣམས་མཛད་པ་ངོ་མཚར་ཅན་
མཛད་པ་ཐམས་ཅད་ཀྱི་དྲུང་དུ་ཐོགས་པ་མེད་པའི་ལུས་ཀྱིས་བདག་འགྲོ་ཞིང་བྱ་བ་ཁྱད་
པར་ཅན་བྱེད་པར་སྨོན་པ་ནི་གསུམ་པའོ། །རྟག་ཏུ་བྱང་ཆུབ་སེམས་དཔའི་སྤྱོད་པ་ཐམས་
ཅད་སྤྱོད་པར་སྨོན་པ་ནི་བཞི་པའོ། །བདག་གི་སེམས་ཅན་ཐམས་ཅད་ཡོངས་སུ་སྨིན་པར་
བྱེད་པར་སྨོན་པ་ནི་ལྔ་པའོ། །འཚང་རྒྱ་བར་འགྱུར་བའི་ཞིང་འཇིག་རྟེན་གྱི་ཁམས་མཐ་
མཐའ་
ལ 134༤



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
ཡས་པ་འགྲུབ་པར་སྨོན་པ་ནི་དྲུག་པའོ། །མངོན་པར་སྒྲུབ་པའི་ཞིང་ཁམས་རྣམས་ཀྱང་
མཐའ་ཡས་པ་བསམ་གྱིས་མི་ཁྱབ་པའི་སྤྱོད་ཡུལ་ཅན་ལས། བྱང་ཆུབ་སེམས་དཔའ་
མཆོག་གིས་གང་བ་སོགས་དག་པ་རབ་འབྱམས་འབའ་ཞིག་ཏུ་སྦྱོང་བར་སྨོན་པ་ནི་བདུན་
པའོ། །བྱང་ཆུབ་སེམས་དཔའ་ཐམས་ཅད་དང་བདག་ཉིད་བསམ་སྦྱོར་གཅིག་པར་སྨོན་པ་
ནི་བརྒྱད་པའོ། །སྤྱོད་པ་དང་ཉམས་ལེན་ཐམས་ཅད་དོན་གྱི་མཆོག་ཁོ་ན་མཐའ་ཡས་པ་
འགྲུབ་པར་སྨོན་པ་ནི་དགུ་པའོ། །ནམ་མཁའི་མཐས་གཏུགས་པ་ཐམས་ཅད་དུ་མཛད་པ་
མཐའ་ཡས་པ་སྟོན་པའི་ཚུལ་གྱིས་མངོན་པར་རྫོགས་པར་སངས་རྒྱུ་བར་སྨོན་པ་ནི་བཅུ་
པའོ། །
དེ་ལས་དང་པོ་མཆོད་པ་ནི། བསོད་ནམས་ཀྱི་ཚོགས་རྫོགས་པའི་ཆེད་དང་། གཉིས་
པ་དམ་ཆོས་ཡོངས་སུ་བཟུང་བ་ནི། ཡེ་ཤེས་ཀྱི་ཚོགས་ཀྱི་ཆེད་དུའོ། །གསུམ་པ་ལ་སོགས་
པ་ལྔ་ནི་སེམས་ཅན་ཡོངས་སུ་སྨིན་པའི་ཆེད་དུ་ཡིན་ཏེ། གསུམ་པ་ཀུན་ཏུ་འགྲོ་བའི་ལུས་
ནི། རྟེན་ལུས་ཀྱི་ཁྱད་པར་ཅི་འདྲ་བས་དང་། བཞི་པ་སྤྱོད་པ་མཐའ་དག་ལ་སློབ་པ་ནི།
སེམས་ལ་སོགས་པའི་སྤྱོད་པ་ཅི་འདྲ་བས་གཞན་སྨིན་པར་བྱེད་པ་དང་། ལྔ་པ་ནི། སྨིན་
པར་བྱེད་པ་དངོས་ཏེ། གང་སྨིན་པར་བྱ་བའི་སེམས་ཅན་གྱི་དབང་དུ་བྱས་པ་དང་། དྲུག་པ་
ནི། གནས་གང་དུ་སྨིན་པར་བྱེད་པའི་ཞིང་ཁམས་སྒྲུབ་པ་དང་། བདུན་པ་ནི། རྣམ་པ་ཇི་ལྟ་
བུས་སྨིན་པར་འགྱུར་བའི་ཐབས་སྟོན་པའི་ཕྱིར་རོ། །བརྒྱད་པ་སེམས་དཔའ་ཀུན་དང་
མཐུན་པར་སྤྱོད་པ་ནི། རང་གི་སའི་ཡོན་ཏན་གྱི་ཁྱད་པར་རྟོགས་པའི་ཕྱིར་དང་། དགུ་པ་
དོན་ཡོད་པར་སྤྱོད་པ་ནི། ཁྱད་པར་རྟོགས་པ་གོང་ནས་གོང་དུ་འགྲོ་བའི་ཕྱིར་དང་། བཅུ་པ་
བྱང་ཆུབ་ཀྱི་སྨོན་ལམ་ནི་འབྲས་བུ་མཐར་ཐུག་གི་ཕྱིར་རོ། །དེ་ལྟ་བུའི་སྨོན་ལམ་བཅུ་པོ་དེ་
ཡང་། བཟང་པོ་སྤྱོད་པ་འདི་ལ་ཡོངས་སུ་རྫོགས་པར་ཚང་པ་ཡིན་ཏེ། འཇིག་རྟེན་དག་ན་
ལ135ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གང་བཞུགས་མཆོད་པར་གྱུར། ཅེས་དང་། དེ་དག་ལ་ཡང་མཆོད་པ་རྒྱ་ཆེར་བགྱི། །ཞེས་
དང༌། སངས་རྒྱས་རྒྱ་མཚོ་རབ་ཏུ་མཆོད་བྱེད་ཅིང་། །ཞེས་པ་ལ་སོགས་པས་དང་པོའི་
དབང་དུ་བྱས་ཏེ་སངས་རྒྱས་མཆོད་པའོ། །རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །
ཞེས་དང་། བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །ཞེས་རང་གིས་སྤྱོད་པ་དང་། བྱང་
ཆུབ་སྤྱོད་པ་ཀུན་ཏུ་སྣང་བར་བྱེད། །ཅེས་གཞན་ལ་སྟོན་པ་སྟེ། དེ་སོགས་མང་པོ་ཞིག་ནི་
གཉིས་པའི་དབང་དུ་བྱས་པ་སྟེ། དམ་ཆོས་ཡོངས་སུ་འཛིན་པའོ། །བྱང་ཆུབ་སྤྱོད་པ་ཡོངས་
སུ་རྫོགས་བྱེད་ཅིང་། ཞེས་དང་། རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་
ཐར་སྟོབས་ཀྱིས་འཇུག །ཅེས་པ་ལ་སོགས་པས་ནི་གསུམ་པའི་དབང་དུ་བྱས་པ་སྟེ། ཀུན་
ཏུ་འགྲོ་བའི་ལུས་ཀྱིས་སངས་རྒྱས་ཀྱི་སྤྱོད་ཡུལ་ལྟ་བའོ། །བཟང་པོ་སྤྱོད་པ་རྣམ་པར་སྦྱང་བ་
ཡང་
། །མ་འོངས་བསྐལ་པ་ཀུན་ཏུ་སྤྱད་པར་བགྱི། །ཞེས་སོགས་མང་པོ་ཞིག་ནི། བཞི་པའི་
དབང་དུ་བྱས་པ་སྟེ། སྤྱོད་པ་ཐམས་ཅད་ལ་བསླབ་པའོ། །བདེ་བ་དག་ལ་འགྲོ་བ་ཀུན་
འགོད་ཅིང་། །ཞེས་སོགས་དང་། སེམས་ཅན་རྒྱ་མཚོ་དག་ནི་རྣམ་པར་གྲོལ། །ཞེས་པ་ལ་
སོགས་པ་ནི། ལྔ་པའི་དབང་དུ་བྱས་པ་སྟེ། སེམས་ཅན་ཡོངས་སུ་སྨིན་པར་བྱེད་པའོ། །དེ་
ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་བདག་གི་ཞིང་རྣམས་བཀོད་ལ་འཇུག །
ཅེས་པ་ལ་སོགས་པ་དྲུག་པའི་དབང་དུ་བྱས་པ་སྟེ། ཞིང་མཐའ་ཡས་པ་སྒྲུབ་པའོ། །རྡུལ་
གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །
ཞེས་པ་ནས། མྱ་ངན་འདས་པ་ཞི་མཐའ་རབ་ཏུ་སྟོན། །ཅེས་པའི་བར་དང་། ཞིང་རྣམས་རྒྱ་
མཚོ་རྣམ་པར་དག་བྱེད་ཅིང་། །ཞེས་པས་ནི། བདུན་པའི་དབང་དུ་བྱས་པ་སྟེ། ཞིང་རྣམ་
པར་དག་པར་སྦྱོང་བའོ། །གང་ཡང་དུས་གསུམ་གཤེགས་པའི་རྒྱལ་བ་ཡིས། །བྱང་ཆུབ་
སྤྱོད་པའི་སྨོན་ལམ་བྱེ་བྲག་རྣམས། ། ཞེས་སོགས་དང་། ལུས་དང་ངག་དང་ཡིད་ཀྱང་རྣམ་
ལ136ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
དག་ཅིང་། །ཞེས་པ་ནས། དེ་དག་འཕྲུལ་པ་ཐམས་ཅད་འཚལ་བར་བགྱི། །ཞེས་པའི་བར་
དང་། བདག་གི་སྤྱོད་དང་མཚུངས་པར་གང་སྤྱོད་པ། །ཞེས་སོགས་ཚིགས་བཅད་གསུམ་
དང་། དུས་གསུམ་གཤེགས་པ་མི་ཡི་སེང་གེ་གང་། །ཞེས་པ་ལ་སོགས་པ་དང་། ཚེ་རབས་
ཀུན་ཏུ་འཆི་འཕོ་སྐྱེ་བ་ན། །ཞེས་པ་ལ་སོགས་པ་ནི་བརྒྱད་པའི་དབང་དུ་བྱས་པ་སྟེ། བྱང་ཆུབ་
སེམས་དཔའ་ཐམས་ཅད་དང་སྤྱོད་པ་མཐུན་པར་སྤྱོད་པའོ། །ཀུན་ཏུ་ཡོན་ཏན་སྤྱོད་པའི་
སྟོབས་རྣམས་དང་། །ཞེས་དང་། སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །ཞེས་དང་། ཡོན་
ཏན་རྣམས་ཀྱང་ཚད་གཟུང་མེད་པར་ཤོག །ཅེས་དང་། དེ་ཡི་བྱ་བ་མ་ལུས་རྫོགས་པར་བགྱི། །
ཞེས་པ་ལ་སོགས་པ་མང་པོ་དག་ནི་དགུ་པའི་དབང་དུ་བྱས་པ་སྟེ། འབྲས་བུ་དོན་ཡོད་པ་ཁོ་
ནར་སྤྱད་པའོ། །བཟང་པོ་སྤྱོད་པས་བྱང་ཆུབ་སངས་རྒྱས་ནས། །ཞེས་པ་དང་། སྒྲ་ཙམ་
ཁྱོན་ལ་དུས་གསུམ་ཚད་སྙེད་ཀྱི། །སོགས་དང་། ཡོན་ཏན་ཀུན་གྱི་མི་ཟད་མཛོད་གྱུར་ཅིག །
ཅེས་པ་དང་། ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང་། །ཞེས་དང་། ཆགས་པ་མེད་
པར་གྱུར་པའི་ཡེ་ཤེས་སྟོབས། །ཞེས་པ་ལ་སོགས་པ་ནི། བཅུ་པའི་དབང་དུ་བྱས་པ་སྟེ།
ནམ་མཁའི་མཐས་གཏུགས་པར་མཛད་པ་མཐའ་ཡས་པ་བསྟན་པའི་སངས་རྒྱས་སུ་སྨོན་
པའོ། །
སྨོན་ལམ་དེ་རྣམས་ཀྱི་མཐར་ཐུག་པའི་གནས་བཅུ་ལ། སེམས་ཅན་གྱི་ཁམས་ཀྱི་
མཐར་ཐུག་པ་ནི། སེམས་ཅན་ཇི་ཙམ་ཡོད་པའི་ས་ཕྱོགས་སུ་སྨོན་ལམ་གྱིས་ཁྱབ་ཅིང་། མ་
འོངས་པ་ན་སེམས་ཅན་མ་ཟད་ཀྱི་བར་དུ་སྨོན་ལམ་གྱི་འབྲས་བུ་ཡང་མི་ཟད་པའོ། །འཇིག་
རྟེན་གྱི་ཁམས་དང་། ནམ་མཁའི་ཁམས་ཀྱི་མཐར་ཐུག་པ་ཡང་དེ་དང་འདྲ་སྟེ། འཇིག་རྟེན་
དང་ནམ་མཁས་ཁྱབ་ཚད་ཀྱི་ཡུལ་དང་། དེ་གཉིས་ཇི་སྲིད་ཡོད་པའི་བར་གྱི་དུས་དེ་དག་ཏུ་
སྨོན་ལམ་མི་ཟད་པའོ། །གཞན་རྣམས་ལའང་མཐར་ཐུག་ཚུལ་དེ་ཁོ་ན་བཞིན་ཡིན་ལ།
137ལ



：
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་ཀྱི་དབྱིངས་དང་མྱ་ངན་ལས་འདས་པའི་ཁམས་དང་། དེ་བཞིན་གཤེགས་པའི་ཡེ་ཤེས་
ཀྱི་ཁམས་རྣམས་ངོ་བོ་གཅིག་སྟེ། ངོ་བོ་ཆོས་དབྱིངས་སེམས་ཉིད་བདེ་བར་བཤེགས་པའི་
སྙིང་པོ་ཡིན་ལ། འོན་ཀྱང་འདུལ་བའི་དོན་དུ་ཆོས་སྟོན་པའི་གཞི་ཡིན་པའི་ཕྱིར། ཆོས་ཀྱི་
དབྱིངས་དང་། མཐར་ཐུག་སེམས་ཅན་གང་དུ་འདུལ་བའི་གནས་ཡིན་པའི་ཕྱིར་མྱ་ངན་
ལས་འདས་པ་དང་། དེ་བཞིན་ཉིད་དང་རྣམ་པ་མཐུན་པར་སྒོམ་པའི་ཆོས་ཀྱི་དམིགས་པ་
ཡིན་པའི་ཕྱིར། དེ་བཞིན་གཤེགས་པའི་ཡེ་ཤེས་ཀྱི་ཁམས་ཞེས་བསྟན་པ་ཡིན་ནོ། །སངས་
རྒྱས་འབྱུང་བའི་ཁམས་དང་། ཡེ་ཤེས་མངོན་པར་སྒྲུབ་པའི་ཁམས་ཀྱང་དོན་གཅིག་སྟེ། ངོ་
བོ་ནི་ལམ་གྱི་བདེན་པ་ཡིན་ཏེ། འབྲས་བུའི་དབང་དུ་བྱས་ནས་སངས་རྒྱས་འབྱུང་བ་དང་།
ངོ་བོའི་དབང་དུ་བྱས་ནས་ཡེ་ཤེས་མངོན་པར་བསྒྲུབ་པའོ། །སེམས་ཀྱི་དམིགས་པའི་
ཁམས་ནི་ཤེས་བྱ་ཐམས་ཅད་དོ། །རྒྱུད་གསུམ་ལ་འཇིག་རྟེན་གྱི་རྒྱུད་ནི། སྡུག་བསྔལ་དང་
ཀུན་འབྱུང་ངོ༌། །ཆོས་ཀྱི་རྒྱུད་ནི་འགོག་པའི་བདེན་པའོ། །ཡེ་ཤེས་ཀྱི་རྒྱུད་ནི་ལམ་གྱི་བདེན་
པ་སྟེ། དེ་དག་ཇི་སྲིད་ཡོད་ཀྱི་བར་དུ། སྨོན་ལམ་འདིའི་འབྲས་བུ་ཡོད་པར་གྱུར་ཅིག་པའོ། །
དེ་ལྟར་ན་སྨོན་ལམ་བཅུ་པོ་ཡང་། མཐར་ཐུག་པའི་གནས་རྣམ་པ་བཅུའི་སྒོ་ནས་འདེབས་
དགོས་པ་ལས། དེ་ཡང་། ནམ་མཁའི་མཐར་ཐུག་གྱུར་པ་ཇི་ཙམ་པར། །སེམས་ཅན་མ་
ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྲུ་པ། །བདག་གི་སྨོན་
ལམ་མཐའ་ཡང་དེ་ཙམ་མོ། །ཞེས་གསུངས་པའི་དོན་ལ་འདུས་པ་ཡིན་ནོ། །སྨོན་ལམ་བཅུ་
པོ་འདི་དག་རྒྱས་པར་འཕགས་པ་ས་བཅུ་པའི་མདོ་ལས། ས་དང་པོའི་རྒྱས་བཤད་ཀྱི་
སྐབས་ན་ཡོད་ལ། ཞིབ་མོར་ཤེས་འདོད་ན་མདོ་དེ་ཉིད་དང་། རྒྱལ་སྲས་ཆེན་པོ་འཕགས་
པ་དབྱིག་གཉེན་གྱི་འགྲེལ་པ་དང་བཅས་པ་ལས་རྟོགས་པར་བྱ་ལ། རྒྱས་བཤད་ཀྱི་མདོའི་
ཚིག་དང་། འཕགས་པ་བཟང་པོ་སྤྱོད་པའི་སྨོན་ལམ་གྱི་ཚིག་ཕལ་ཆེར་ཞིབ་ཏུ་སྦྱོར་རྒྱུ་ཡོད་
༤138ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱ་ཆེར་འགྲེལ་པ་འཕགས་མཆོག་རྣམས་ཀྱི་གསང་བའི་མཛོད།
མོད་ཀྱིས། འདིར་ནི་ཧ་ཅང་མང་བར་གྱུར་གྱི་དོགས་པས་མ་བཀོད་དོ། །ཕྱིས་བྱུང་བ་
མཁས་པར་རློམ་པ་ཁ་ཅིག་གིས། སྨོན་ལམ་ཆེན་པོ་བཅུའི་ཚིགས་བཅད་སྦྱོར་བ་མཐོང་སྟེ།
དེས་ནི་མདོ་རྩ་འགྲེལ་མ་མཐོང་ཞིང་། བཟང་པོ་སྤྱོད་པ་དོན་ལ་སྦྱོར་ཚུལ་ཡང་མ་གོ་བས།
མིང་ཙམ་ལས་དོན་མ་རྟོགས་པའི་བཞད་གད་ཀྱི་གནས་ཀྱང་སྣང་ངོ༌། །དེ་བས་ན་རྒྱལ་
སྲས་ཀྱི་སྨོན་ལམ་ཐམས་ཅད་སྨོན་ལམ་ཆེན་པོ་གྲངས་མེད་པ་འབུམ་ཕྲག་བཅུར་འདུས་ལ།
དེ་ཡང་བཟང་པོ་སྤྱོད་པའི་སྨོན་ལམ་དུ་འདུས་པར་ཤེས་ནས། རྟག་ཏུ་འདི་ཉིད་ཁྱད་པར་བཞི་
དང་ལྡན་པས་ཁ་ཏོན་དུ་བྱེད་པ་ལ་བརྩོན་པར་བྱ་སྟེ། ཐེག་པ་ཆེན་པོ་ལ་རྣལ་འབྱོར་དུ་བྱེད་པ་
རྣམས་ཀྱིས་སོ། །
འཕགས་པ་བཟང་པོ་སྤྱོད་པ་སྨོན་ལམ་གྱི་རྒྱལ་པོའི་རྒྱ་ཆེར་འགྲེལ་པ། འཕགས་
མཆོག་རྣམས་ཀྱི་གསང་བའི་མཛོད་ཅེས་བྱ་བ། རྒྱལ་ཁམས་པ་ཏཱ་ར་ནཱ་ཐས་ནགས་རྒྱལ་གྱི་
དབེན་གནས་ཇོ་ནང་དུ་སྨྲས་པའོ། །ལས་དང་པོ་ལ་ཕན་པའི་ཕྱིར། །ཕྱག་རྒྱ་ལྔ་ཡི་མདོ་རྣམས་
ལ། །རྣམ་བཤད་ཤིན་ཏུ་གོ་སླཤིང་། །ཟབ་མོའི་དོན་དང་ལྡན་པར་སྦྱར། །འདི་ལས་དགེ་བ་
གང་ཐོབ་དེས། །འགྲོ་བ་ཀུན་གྱིས་ཆོས་ཀྱི་སྐུ། ། མཐའ་ཡས་སྙིང་པོ་ངེས་ཐོབ་ནས། །ཡེ་ཤེས་
རྒྱ་མཚོར་རོ་གཅིག་གྱུར། ། བཀྲ་ཤིས།
༤139ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་
འཕགས་མཆོག་རྣམས་ཀྱི་རྣམ་པར་ཐར་པ་མཐའ་ཡས་
ལ་འཇུག་པའི་སྒོ་ཞེས་བྱ་བ་བཞུགས་སོ། །
ལོ་ཆེན་དྷརྨ་ཤྲཱི།
འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་
རྣམ་པར་ཐར་པ་མཐའ་ཡས་ལ་འཇུག་པའི་སྒོ་ཞེས་བྱ་བ། དེ་བཞིན་གཤེགས་པ་སྲས་དང་
བཅས་པ་ཐམས་ཅད་དང་བྱང་ཆུབ་སེམས་དཔའ་ཀུན་ཏུ་བཟང་པོ་ལ་ཕྱག་འཚལ་ལོ། །
ཚོགས་གཉིས་རྒྱ་མཚོ་ལས་འཁྲུངས་པའི། །རྫོགས་སངས་རྒྱས་ཀུན་ལ་བཏུད་དེ། །གང་གི་
ཞིང་དང་རྣམ་ཐར་ལ། །འཇུག་པའི་སྒོ་བརྒྱ་དབྱེ་བར་བྱ། །
དེ་ལ་འདིར་སངས་རྒྱས་ཕལ་པོ་ཆེའི་ནང་ན་སྡོང་པོ་བཀོད་པའི་མདོ་ཞེས་བྱ་བ་བྱང་
ཆུབ་སེམས་དཔའི་སྤྱོད་པ་རབ་འབྱམས་སྟོན་པ་ཞིག་བཞུགས་པའི་མཇུག་གི་ཆ་ལས་
བཀོལ་བ་སྨོན་ལམ་གྱི་མདོ་འདི་ཉིད་སུ་ཞིག་གིས་བཏབ་ཅེ་ན། སྔོན་གཞོན་ནུ་ནོར་བཟང་
གིས་འཕགས་པ་འཇམ་དཔལ་ནས་བྱམས་པའི་བར་གྱི་དགེ་བའི་བཤེས་གཉེན་མང་པོ་
བསྟེན་པའི་མཐར། འཇམ་དཔལ་གྱི་བྱིན་གྱི་བརླབས་ཀྱི་མཐུས་ཡེ་ཤེས་ཀྱི་སྤྱོད་ཡུལ་
-140-



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
ཡངས་པ་བརྙེས་ནས་ཀུན་ཏུ་བཟང་པོའི་སྤྱོད་པའི་དཀྱིལ་འཁོར་ལ་འཇུག་ནུས་པར་གྱུར་ཏེ།
བྱང་ཆུབ་སེམས་དཔའ་ཀུན་ཏུ་བཟང་པོ་ཉིད་དགེ་བའི་བཤེས་གཉེན་དུ་ཐོབ་པ་ན། དེས་རྣམ་
པར་ཐར་པ་བསམ་གྱིས་མི་ཁྱབ་པའི་ཡེ་ཤེས་ཀྱི་རྣམ་འཕྲུལ་མཐའ་ཡས་བཀོད་པའི་སྤྲིན་
ཆེན་པོས་གཞོན་ནུ་ནོར་བཟང་ལ་གསུངས་པ་སྟེ། ཇི་སྐད་དུ། དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་ཀུན་ཏུ་བཟང་པོས་བསྐལ་པ་དང་བསྐལ་པར་འབྱམས་ཀླས་པ་
དང་། འཇིག་རྟེན་གྱི་ཁམས་གཅིག་ནས་གཅིག་ཏུ་བརྒྱུད་པ། སངས་རྒྱས་ཀྱི་ཞིང་བརྗོད་དུ་
མེད་པའི་ཡང་རྡུལ་ཕྲ་མོ་སྙེད་པ་དག་བསྣན་ཏེ་མངོན་པར་བརྗོད་པའི་ཕྱིར་ཚིགས་སུ་བཅད་
པའི་དབྱངས་ཀྱི་སྨོན་ལམ་བཏབ་པ། ཇི་སྙེད་སུ་དག་ཅེས་སོགས་འབྱུང་བ་ཡིན་ནོ། །
འདི་འཆད་པ་ལ་གསུམ་སྟེ། ཀླད་དང་། གཞུང་དང་། མཇུག་གི་དོན་ནོ། །དང་པོ་
ལ། མཚན་དོན་དང་། འགྱུར་ཕྱག་གཉིས་ལས། དང་པོ་ནི། རྒྱ་གར་ན་སྐད་རིགས་བཞི་
ཡོད་པ་ལས་སཾ་ཀྲྀ་ཏའི་སྐད་དུ་འདིའི་མཚན་ལ། ཨཱརྱ་བྷ་དྲ་ཙརྱ་པྲ་ནི་དྷཱ་ན་རཱ་ཛ། ཞེས་པ་
བོད་སྐད་དུ་བསྒྱུར་ན། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། ཞེས་པ་སྟེ།
འཕགས་པ་ཀུན་ཏུ་བཟང་པོས་གསུངས་པས་སམ། དེའི་སྤྱོད་པ་རྣམས་སྨོན་ལམ་དུ་
འདེབས་པའི་ཕྱིར། ཡང་ན་བཟང་པོ་ནི་ཐོག་མཐའ་བར་གསུམ་དུ་དགེ་བ་བྱང་ཆུབ་སེམས་
དཔའི་སྤྱོད་པ་སྟེ། དེ་ཐམས་ཅད་ཡོངས་སུ་འདུས་པའི་སྨོན་ལམ་གྱི་མདོ་ཆེན་པོ་ཡིན་པས་
ན་རྒྱལ་པོའོ། །གཉིས་པ་ནི། ལོ་ཙཱ་བས་འགྱུར་ཕྱག་མཛད་པའི་སྔ་ལོགས་སུ་རང་གི་འདོད་
པའི་ལྷ་འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་བཀོད་པའོ། །
གཉིས་པ་གཞུང་གི་དོན་ལ་གསུམ་ཏེ། སྔོན་འགྲོ་ཡན་ལག་བདུན་པས་རྒྱུད་དག་
པར་བྱ་བ། དངོས་གཞི་སྨོན་ལམ་གྱི་རབ་དབྱེ་རྒྱས་པར་བཤད་པ། རྗེས་ཕན་ཡོན་བསྟན་
པས་མཇུག་བསྡུ་བའོ། །དང་པོ་ལ་བདུན་ཏེ། ཕྱག༡་མཆོད༢་བཤགས་༣དང་ཡིད་རང་
ལ141ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ། །ཆོས་སྟོན་བསྐུལ་དང་བཞུགས་༦གསོལ་༦བསྔོ། །དང་པོ་ཕྱག་འཚལ་བའི་ཡན་ལག་ལ་
བསྟན་བཤད་གཉིས་ལས། མདོར་བསྟན་ནི། ཕྱག་བགྱིའོ། །གང་ལ་ན་ཕྱོགས་བཅུའི་འཇིག་
རྟེན་གྱི་ཁམས་ཇི་སྙེད་པ་སྟེ་བགྲངས་བ་ལས་འདས་པ་ན། སྔར་བྱོན་ཟིན། ད་ལྟར་
བཞུགས་པ། སླད་ནས་འབྱོན་འགྱུར་ཏེ་དུས་གསུམ་དུ་གཤེགས་པའི་སངས་རྒྱས་འགྲོ་བ་
ཐམས་ཅད་ཟིལ་གྱིས་གནོན་ཅིང་བག་ཚ་བ་དང་བྲལ་བས་མི་ཡི་སེང་གེ་གང་སུ་དག་སྟེ། ཚད་
མེད་པ་བཞུགས་པ་ཀུན་ལྷག་མ་ཅུང་ཟད་ཀྱང་མ་ལུས་པ་དེ་དག་ཐམས་ཅད་ལའོ། །གང་གི་ན་
བདག་གིས་སོ། །ཇི་ལྟར་ན་ལུས་ངག་ཡིད་རབ་ཏུ་དང་བ་སྟེ་དད་པ་ཆེན་པོས་སོ། །རྒྱས་
བཤད་ལ་གསུམ་ལས། ལུས་ཀྱིས་ཕྱག་འཚལ་བ་ནི། རབ་ཏུ་གུས་པས་ཕྱག་འཚལ་ལོ། །
གང་ལ་ན་སྡིག་པ་མི་དགེ་བའི་ཆོས་ལས་རྒྱལ་བ་སངས་རྒྱས་ཀུན་ལའོ། །ཇི་ལྟར་ན་བཟང་
པོ་སྤྱོད་པའི་སྨོན་ལམ་སྟེ། བྱང་ཆེན་གྱི་སྤྱོད་པ་ལ་འདུན་པའི་སྟོབས་དག་གིས་སངས་རྒྱས་
ཐམས་ཅད་མངོན་དུ་མཐོང་ངམ། མ་མཐོང་ཡང་ཡིད་ཀྱིས་མངོན་སུམ་དུ་དམིགས་ཏེ། དེ་
དག་རེ་རེའི་དྲུང་དུ་རང་ལུས་ཕྱོགས་བཅུའི་ཞིང་གི་རྡུལ་ཇི་སྙེད་པ་དེ་སྙེད་དུ་སྤྲུལ་པའི་ལུས་
དེ་ཐམས་ཅད་ཀྱིས་རབ་ཏུ་བཏུད་པ་ཡིས་སོ། །ཡིད་ཀྱི་ཕྱག་ནི། རྡུལ་ཕྲ་རབ་གཅིག་གི་སྟེང་
ནའང་རྡུལ་ཇི་སྙེད་པ་དེ་སྙེད་ཀྱི་གྲངས་དང་མཉམ་པའི་སངས་རྒྱས་རྣམས། སངས་རྒྱས་
རང་རང་གི་སྲས་བྱང་ཆུབ་སེམས་དཔའི་འཁོར་གྱིས་བསྐོར་བའི་དབུས་ན་དོག་པ་མེད་
པར་བཞུགས་པ་དེ་དག་ཇི་ལྟ་བ་དེ་ལྟར་ཆོས་ཀྱི་དབྱིངས་ཀྱིས་ཁྱབ་པའི་ཡུལ་རྣམས་མ་
ལུས་པ་ཐམས་ཅད་རྒྱལ་བ་སྲས་དང་བཅས་པ་དག་གིས་ཡོངས་སུ་གང་བར་མོས་ཏེ་ཡིད་
ཀྱི་དད་པ་རབ་ཏུ་བརྟན་པོས་འདུད་དོ། །ངག་གི་ཕྱག་ནི། བདག་གིས་བསྟོད་དོ། །གང་ལ་
ན། བདེ་བར་གཤེགས་པ་ཐམས་ཅད་ལའོ། །ཇི་ལྟར་ན། བདེ་བར་གཤེགས་པ་དེ་དག་
གིས་བསྔགས་པ་ཡོན་ཏན་མི་ཟད་པ་རྒྱ་མཚོ་ལྟ་བུ་རྣམས་ངག་གི་འདུ་བྱེད་དབྱངས་ཀྱི་ཡན་
ལ142ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
ལག་རྒྱ་མཚོ་ལྟར་མཐའ་ཡས་པའི་སྒྲ་སྐད་ཀུན་གྱིས་རྒྱལ་བ་མ་ལུས་པ་ཀུན་གྱི་ཡོན་ཏན་
རབ་ཏུ་བརྗོད་པའི་སྒོ་ནས་སོ། །
གཉིས་པ་མཆོད་པའི་ཡན་ལག་ལ་གཉིས་ཏེ། བླ་ན་ཡོད་པ་དང་མེད་པའོ། །དང་པོ་
ནི། གང་མངོན་སུམ་དུ་བཞུགས་པ་ལ་ཡིད་ཀྱིས་དམིགས་པའི་རྒྱལ་བ་དེ་དག་ལ་ནི་མཆོད་
པར་བགྱིའོ། །གང་གིས་ན། རྣམ་པར་བཀྲ་བའི་མེ་ཏོག་དང་། རིན་པོ་ཆེ་སོགས་ཀྱི་ཕྲེང་བ་
དང་། འབུད་དཀྲོལ་བརྡུང་བྱ་སོགས་སིལ་ཁྲོལ་སྙན་པའི་སྒྲ་རྣམས་དང་། དྲི་ཞིམ་པའི་བྱུག་
པ་དང་། ཚ་གདུང་སྐྱོབ་བྱེད་རིན་པོ་ཆེའི་གདུགས་དང་། རིན་པོ་ཆེའི་འོད་སོགས་མར་མེ་
དང་། ལྷན་སྐྱེས་དང་སྦྱར་བ་ལས་བྱུང་བའི་བདུག་སྤོས་ལ་སོགས་པ་རྣམས་དང་། གཞན་
ཡང་སྲབ་འཇམ་མཉེན་པའི་ན་བཟའ་རྣམས་དང་། དྲི་ཞིམ་གྱི་ཆག་དར་དང་བྱུག་རྫས། དྲི་
བཟང་གི་ཕྱེ་མ་ཐུམ་པོར་བྱས་པ་ཕུང་པོར་སྤུངས་པ་རི་རབ་དང་མཉམ་པ་དང་། དེ་དག་
ཐམས་ཅད་ཀྱང་རྒྱུ་བཟང་བ། དབྱིབས་དོད་ཅིང་ཁ་དོག་གསལ་བས་མཛེས་པ་སོགས་
བཀོད་པས་ཁྱད་པར་དུ་འཕགས་པ་ཀུན་དངོས་བཤམས་ཡིད་སྤྲུལ་གྱི་ཚུལ་གྱིས་སོ། །
དེ་ལྟར་བཟང་ཞིང་བཀོད་ལེགས་པས་ན་དམ་པ་དང་མཆོག་ཅེས་སྒྲ་སྦྱོར་བར་འདི་ན་
བི་ཀྲ་མ་ཤཱི་ལའི་པཎྜིཏ་མངྒ་ལ་ཤྲཱི་ཛྙཱ་ནའི་ཕྱག་བྲིས་ཀྱི་རྒྱ་དཔེར། སྡེབ་སྦྱོར་འཇོ་བ་པོ། རཏ་པ་
ར་བྷི་ཙ་ཧཱ་ར་བ་ར་བྷི༔ དི་བྱ་བི་ཙི་ཏྲ་བི་ཏཱ་ན་བ་ར་བྷི སརྦ་དྷ་ཛཱ་གྲ་པ་ཏཱ་ཀ་པ་ར་བྷི༔ པུ་ཛ་ན་
ཏེ་ཁོ་ཛི་ནཱ་ན་ཀ་རོ་མེ ཞེས་སྣང་བ་ཞ་ལུ་ལོ་ཆེན་གྱིས། རིན་ཆེན་མཆོག་དང་དོ་ཤལ་མཆོག་
རྣམས་དང་། །རྣམ་བཀྲ་ལྷ་རྫས་བླ་རེ་མཆོག་རྣམས་དང་། །འདིར་སྐད་དོད་ལ་དྷ་ཛ་ཞེས་དགོས་ནའང་སྡེབ་
སྦྱོར་མ་འགྲིགས་ཅིང་། མ་དཔེ་གཅིག་ན་དྷ་ཇ་ཞེས་ཟེར་བ་སྡེབ་སྦྱོར་མ་འགྲིགས་ཀྱང་བརྟག་པར་བྱའོ། །རྒྱལ་མཚན་
མཆོག་དང་བ་དན་མཆོག་ཀུན་གྱིས། །རྒྱལ་བ་དེ་དག་ལ་ཡང་མཆོད་པར་བགྱི། ། ཞེས་
བསྒྱུར་བར་སྣང་ཡང་རྒྱ་འགྲེལ་དང་བོད་དཔེ་རྙིང་པ་ཀུན་ན་མེད་དོ། །
ལ143



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བླ་ན་མེད་པའི་མཆོད་པ་ནི། མཐུ་ཐོབ་པའི་འཕགས་ཆེན་རྣམས་ཀྱི་ཏིང་ངེ་འཛིན་
གྱིས་སྤྲུལ་པའི་མཆོད་པ་གང་ཇི་སྙེད་པ་དེ་རྣམས་ཀྱི་གོང་ན་ལྷ་མིའི་མཆོད་རྫས་གཞན་མེད་
པས་བླ་ན་མེད་པ་སྟེ། ཕྱོགས་དུས་ཀུན་འགེངས་པས་རྒྱ་ཆེ་བ་དེ་དག་གིས་རྒྱལ་བ་ཐམས་
ཅད་ལ་ཡང་ལྷག་པར་མོས་པའི་དད་པ་དང་། བཟང་པོ་སྤྱོད་པ་ལ་ཕན་ཡོན་མཐའ་ཡས་པ་
ཡོད་པར་ཡིད་ཆེས་པའི་དད་པའི་སྟོབས་དག་གིས་ཀུན་ནས་བསླངས་ཏེ། ཡུལ་རྒྱལ་བ་
སྲས་བཅས་ཀུན་ལ་ཚུལ་དེས་ཕྱག་འཚལ་ཞིང་མཆོད་པར་བགྱིའོ། །
གསུམ་པ་ཉེས་པ་བཤགས་པའི་ཡན་ལག་ནི། རྒྱུ་འདོད་ཆགས་ཞེ་སྡང་གཏི་མུག་
གསུམ་གྱིས་ཀུན་ནས་བསླང་བའི་དབང་གིས་ན་ལས་སྲོག་གཅོད་པ་སོགས་ལུས་དང་རྫུན་
སོགས་ངག་དང་། དེ་བཞིན་དུ་གནོད་སེམས་སོགས་ཡིད་ཀྱིས་ཀྱང་སྟེ། སྒོ་གསུམ་གྱིས་
བྱས་སམ་བྱེད་དུ་བཅུག་གམ། བྱས་པ་ལ་ཡིད་རང་བའི་སྡིག་པ་གང་བྱེད་པ་པོ་བདག་གིས་
བགྱིས་པ་ཅི་མཆིས་པ་དེ་དག་ཐམས་ཅད་རྒྱལ་བ་སྲས་དང་བཅས་པའི་སྤྱན་སྔར་བདག་
གིས་འགྱོད་སྡོམ་གྱི་བསམ་པ་དྲག་པོས་ཆོ་ག་བཞིན་དུ་སོ་སོར་བཤགས་པར་བགྱིའོ། །
བཞི་པ་བསོད་ནམས་ལ་ཡིད་རང་བའི་ཡན་ལག་ནི། ཕྱོགས་བཅུ་ན་བཞུགས་པའི་
རྒྱལ་བ་སངས་རྒྱས་ཀུན་དང་། སངས་རྒྱས་ཀྱི་ཐུགས་ཀྱི་སྲས་བྱང་སེམས་རྣམས་དང་།
གསུང་གི་སྲས་ཉན་ཐོས་རྒྱུན་ཞུགས་ཕྱིར་འོང་ཕྱིར་མི་འོང་སྟེ་སློབ་པ་དང་། མི་སློབ་པ་དགྲ་
བཅོམ་པ་དང་། དགེ་བའི་ཕྱོགས་སུ་སློབ་པ་རང་རྒྱལ་རྣམས་དང་། སོ་སོ་སྐྱེ་བོའི་འགྲོ་བ་
མ་ལུས་པ་ཀུན་གྱི་བསོད་ནམས་ཏེ། དགེ་བ་ཅི་དང་ཅི་བགྱིས་པ་གང་ལའང་རབ་ཏུ་དགའ་
བའི་ཡིད་ཀྱིས་བསོད་ནམས་དེ་དག་ཀུན་གྱི་རྗེས་སུ་བདག་ཡི་རང་བར་བགྱིའོ། །
ལྔ་པ་ཆོས་འཁོར་བསྐོར་བར་བསྐུལ་བའི་ཡན་ལག་ནི། གང་ཕྱོགས་བཅུའི་འཇིག་
རྟེན་གྱི་ཁམས་རྣམས་ན་མ་རིག་པའི་མུན་པར་འཁྱམས་པའི་སེམས་ཅན་རྣམས་ལ་ལམ་
~144



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
སྟོན་པས་འཇིག་རྟེན་གྱི་སྒྲོན་མར་གྱུར་པའི་དེ་བཞིན་གཤེགས་པ་གང་དག་བྱང་ཆུབ་སྒྲུབ་
པའི་ས་ལམ་གྱི་རིམ་པ་མ་ལུས་པ་བགྲོད་དེ། ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་མངོན་པར་མཛད་པས། ཤེས་བྱ་ཐམས་ཅད་ལ་མ་ཆགས་མ་ཐོགས་པའི་ཡེ་ཤེས་བླ་
ན་མེད་པ་བརྙེས་པའི་མགོན་པོ་དེ་དག་ཐམས་ཅད་ལ། བདག་གིས་དམ་པའི་ཆོས་ཀྱི་
འཁོར་ལོ་བླ་ན་མེད་པར་བསྐོར་བར་མཛོད་ཅིག་ཅེས་བསྐུལ་ལོ། །
དྲུག་པ་མྱ་ངན་ལས་མི་འདའ་བར་གསོལ་བའི་ཡན་ལག་ནི། མྱ་ངན་ལས་འདའ་
བས་འདུལ་བའི་འགྲོ་བ་རྣམས་ལ་དེ་བཞིན་གཤེགས་པ་གང་ཡོངས་སུ་མྱ་ངན་ལས་འདའ་
བའི་ཚུལ་སྟོན་པར་བཞེད་པ་དེ་དག་ལ་དགོས་པ་འགྲོ་བ་ཀུན་ལ་གནས་སྐབས་སུ་ཕན་
ཞིང་མཐར་ཐུག་གི་བདེ་བ་འབྱུང་བའི་ཕྱིར། དུས་བསྐལ་པ་ཆེན་པོ་སངས་རྒྱས་ཀྱི་ཞིང་མ་
ལུས་པ་ཐམས་ཅད་ཀྱི་རྡུལ་ཕྲ་རབ་ཇི་སྙེད་པ་དེ་སྙེད་ཀྱི་གྲངས་དང་མཉམ་པ་བཞུགས་པར་
ཡང་བདག་གིས་ཐལ་མོ་རབ་ཏུ་སྦྱར་ཏེ་གསོལ་བ་འདེབས་པར་བགྱིའོ། །
བདུན་པ་དགེ་བའི་རྩ་བ་བྱང་ཆུབ་ཏུ་བསྔོ་བའི་ཡན་ལག་ནི། གང་བསྔོ་ན་ཡུལ་
མཆོག་ལ་ཕྱག་འཚལ་བ་དང་། མཆོད་པ་གཉིས་ཀྱིས་མཆོད་ཅིང་། སྟོབས་བཞིའི་སྒོ་ནས་
རང་རྒྱུད་ཀྱི་ཉེས་བྱས་བཤགས་པ་དང་། གཞན་གྱི་དགེ་བ་ལ་རྗེས་སུ་ཡི་རང་བ་དང་། ཆོས་
འཁོར་བསྐོར་བར་བསྐུལ་ཞིང་། མྱ་ངན་ལས་མི་འདའ་བར་གསོལ་བ་ཡིས་ཐོབ་པའི་དགེ་
བ་ཅུང་ཟད་བདག་གིས་གང་ཅི་བསགས་པས་མཚོན་ཏེ། བདག་གཞན་དུས་གསུམ་གྱི་དགེ་
ཚོགས་ཐམས་ཅད་དོ། །གང་དུ་བསྔོ་ན་སྲིད་པའི་བདེ་བ་དང་ཉན་རང་གི་བྱང་ཆུབ་ཙམ་གྱི་
ཆེད་དུ་མ་ཡིན་པར་རྫོགས་པའི་བྱང་ཆུབ་ཆེན་པོ་བླ་ན་མེད་པའི་སངས་རྒྱས་ཀྱི་ཕྱིར་ཏེ། ཇི་
ལྟར་ན། འཁོར་གསུམ་མི་དམིགས་པའི་ཤེས་རབ་ཀྱིས་ཟིན་ཅིང་བྱང་ཆུབ་ཀྱི་སེམས་ཀྱིས་
འཕགས་པའི་ཐབས་མཁས་ཟུང་དུ་འབྲེལ་བའི་ཚོགས་བསྔོ་བར་བགྱིའོ། །
ལ 145



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་དངོས་གཞི་སྨོན་ལམ་གྱི་རབ་དབྱེ་རྒྱས་པར་བཤད་པ་ལ་གཉིས་ཏེ།
དངོས་དང་སྨོན་ལམ་གྱི་མཐའ་བརྟེན་པའོ། །དང་པོ་ལ་སྤྱི་དོན་བཅུ་དྲུག་སྟེ། བསམ་དག་
བྱང་སེམས་མི་བརྗེད་དང་། །མ་གོས་སྦྱོར་དང་ཕན་བདེ་དང་། །གོ་ཆ་དང་ནི་སྐལ་མཉམ་
འགྲོགས། །
བཤེས་བསྟེན་སངས་རྒྱས་མངོན་གྱུར་དང་། །དམ་ཆོས་འཛིན་དང་མཛོད་རྙེད་དང་། །
འཇུག་དང་སྟོབས་དང་སྒྲུབ་དང་ལས། །རྗེས་སློབ་ཀུན་གྱི་མཇུག་སྡུད་དོ། །སྤྱི་དོན་དང་པོ་
བསམ་པ་དག་པའི་སྒོ་ནས་སྨོན་པ་ལ་དོན་བཞི་ལས། དང་པོ་སངས་རྒྱས་ལ་མཆོད་པའི་
བསམས་པ་ནི། སྔར་བྱོན་ཟིན་འདས་པའི་སངས་རྒྱས་སུ་གྲགས་པ་རྣམས་དང་། ད་ལྟར་
ཕྱོགས་བཅུའི་འཇིག་རྟེན་གྱི་ཁམས་དག་ན་གང་སེམས་ཅན་གྱི་དོན་ལ་བཞུགས་པ་ཐམས་
ཅད་ལ་མཆོད་པ་མཐའ་ཡས་པས་མཆོད་པར་གྱུར་ཅིག་པའོ། །
གཉིས་པ་དགོངས་པ་ཡོངས་སུ་བཀང་བ་ནི། གང་ཡང་མ་བྱོན་པ་སྟེ། འོག་མིན་དུ་
སངས་རྒྱས་ཟིན་ཀྱང་གདུལ་བྱའི་འཇིག་རྟེན་དུ་གང་འདུལ་གྱི་སྐུ་སྟོན་པའི་དུས་ལ་མ་བབ་
པའམ། ས་བཅུ་རྒྱུན་མཐའ་ལ་བཞུགས་པའི་སེམས་དཔའ་འཚང་རྒྱ་མ་རག་པ་དེ་དག་
འབད་རྩོལ་མེད་བཞིན་དུ་རབ་ཏུ་མྱུར་བར་རང་རང་གི་དགོངས་པའི་བསམ་པ་མ་རྫོགས་
པ་སྟེ། གདུལ་བྱ་སྨིན་པའམ། ཚོགས་ལྷག་མ་རྫོགས་ནས་དུས་ལ་བབ་པས། དགའ་ལྡན་
དུ་སྐྱེ་བ་སོགས་ནས་བྱང་ཆུབ་བརྙེས་པའི་བར་གྱི་གོ་རིམ་གྱི་ཚུལ་དང་མཐུན་པར་སྟོན་པའི་
སྒོ་ནས་སངས་རྒྱས་པར་སྤྱོན་ཅིག་པ་སྟེ། རྒྱས་ཟིན་རྣམས་སྤྲུལ་སྐུར་སྟོན་ཅིང་སེམས་
དཔའ་རྣམས་མྱུར་དུ་སངས་རྒྱས་བརྙེས་པར་གྱུར་ཅིག་པའོ། །གསུམ་པ་སངས་རྒྱས་ཀྱི་
ཞིང་སྦྱོང་བ་ནི། ཕྱོགས་བཅུ་ག་ལ་བར་མ་དག་པའི་ཞིང་རྣམས་ཇི་སྙེད་མཆིས་པ་དེ་དག་མ་
ལུས་པའི་བདེ་བ་ཅན་གྱི་ཞིང་ཇི་ལྟ་བ་དེ་བཞིན་དུ་རྒྱ་ཆེ་ཞིང་སྐྱོན་དང་བྲལ་བས་ཡོངས་སུ་
༤146ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
དག་པའི་ཞིང་དུ་གྱུར་ཅིག །དེ་དག་ཀུན་ཏུ་ཡང་བྱང་ཆུབ་ཀྱི་ཤིང་ལྗོན་པ་ཐམས་ཅད་ཀྱི་
དབང་པོར་གྱུར་པའི་དྲུང་དུ་གཤེགས་ནས་སངས་རྒྱས་ཟིན་པའི་རྒྱལ་བ་དང་། དེ་དག་གི་
འཁོར་གྱི་ཁྱམས་ན་སངས་རྒྱས་རྣམས་ཀྱི་ཐུགས་ཀྱི་སྲས་བྱང་ཆུབ་སེམས་དཔའི་ཚོགས་
ཀྱིས་བར་མཚམས་མེད་པར་རབ་ཏུ་གང་བར་ཤོག་སྟེ་སྣོད་བཅུད་ཐམས་ཅད་དག་པར་གྱུར་
ཅིག་པའོ། །བཞི་པ་སེམས་ཅན་ལ་ཕན་གདགས་པའི་བསམ་པ་ནི། ཕྱོགས་བཅུའི་སེམས་
ཅན་གང་རྣམས་ཇི་སྙེད་མཆིས་པ་དེ་དག་དུས་རྟག་ཏུ་ལུས་ལ་ནད་མེད་ཅིང་སེམས་ལ་སྡུག་
བསྔལ་མེད་པར་བདེ་བ་ཕུན་སུམ་ཚོགས་པ་དང་ལྡན་པར་གྱུར་ཅིག །དེར་མ་ཟད་འགྲོ་བ་
ཀུན་གྱི་ཆོས་ཀྱི་དོན་མཐོ་རིས་དང་ཐར་པའི་རྒྱུར་གྱུར་པའི་སྤྱོད་པ་རྣམས་བྱེད་པ་པོ་ཐམས་
ཅད་ནི་ཕན་ཚུན་བློ་མཐུན་པར་གྱུར་ཅིང་། དེ་ཡི་མཐུས་རེ་བའི་དོན་སྨོན་པ་གང་ཡོད་པའང་
དེ་བཞིན་དུ་འགྲུབ་པར་ཤོག་ཅིག་པའོ། །
སྤྱི་དོན་གཉིས་པ་བྱང་ཆུབ་ཀྱི་སེམས་མི་བརྗེད་པའི་སྒོ་ནས་སྨོན་པ་ལ་བདུན་ལས།
དང་པོ་ཚེ་རབས་དྲན་པ་ནི། གཞན་དོན་དུ་རྫོགས་པའི་བྱང་ཆུབ་ཐོབ་པའི་ཕྱིར་སྨོན་པ་དང་
འཇུག་པའི་སེམས་བསྐྱེད་ནས་དེ་དང་མཐུན་པའི་སྤྱོད་པ་དག་ནི་བདག་སྤྱོད་པར་བྱེད་ཅིང་།
དེ་ལས་འཇིག་རྟེན་ཕ་རོལ་ཏུ་འཕོས་ཏེ་འགྲོ་བ་གང་དང་གང་དུ་སྐྱེས་ཀྱང་རུང་སྟེ། དེ་དག་
ཀུན་ཏུ་སྔོན་གྱི་སྐྱེ་བ་དྲན་པས་སྔར་བཞིན་སྤྱོད་པར་གྱུར་ཅིག་པའོ། །
གཉིས་པ་རབ་ཏུ་བྱུང་བ་ནི། དེ་ལྟར་ཚེ་རབས་ཀྱི་གནས་སྐབས་ཀུན་ཏུ་འཆི་འཕོ་བ་
དང་སྐྱེ་བས་བསྡུས་པའི་ལུས་བཟུང་བར་གྱུར་པ་ན། ཇི་སྲིད་གསོན་པའི་བར་དུས་རྟག་ཏུ་
བདག་ནི་རབ་ཏུ་འབྱུང་བར་ཤོག་ཅིག་པའོ། །
གསུམ་པ་སྤྱོད་པ་སྤྱི་དང་ཚུལ་ཁྲིམས་དག་པ་ལ་བསླབ་པ་ནི། རྒྱལ་བ་ཀུན་གྱིས་ཇི་
ལྟར་བསླབ་པ་ལྟར་དེ་ཡི་རྣམ་ཐར་གྱི་རྗེས་སུ་སློབ་པ་ལ་སྨོན་པར་གྱུར་ཏེ་ཇི་ལྟར་ཀུན་ནས་
༤147ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟང་པོ་ཕྱིན་དྲུག་གི་སྤྱོད་པ་ཐམས་ཅད་ཡོངས་སུ་རྫོགས་པ་ལ་སྤྱིར་སློབ་པར་བྱེད་ཅིང་།
ཁྱད་པར་ཚུལ་ཁྲིམས་རྣམ་པ་གསུམ་གྱི་སྤྱོད་པ་ཉོན་མོངས་པའི་དྲི་མ་མེད་ཅིང་། རང་ཞི་
བདེའི་སེམས་ཀྱིས་མ་གོས་པ་ཡོངས་སུ་དག་པ། འཆལ་བའི་ཉེས་པས་རྟག་ཏུ་མ་གོས་
པས་མ་ཉམས་ལ། འཁོར་གསུམ་དུ་འཛིན་པ་དང་བྲལ་བས་སྐྱོན་མེད་པ་སྟེ། དེ་ལྟ་བུའི་
ཚུལ་ཁྲིམས་ལ་སྤྱོད་པར་ཤོག་ཅིག་པའོ། །
བཞི་པ་སྐད་སྣ་ཚོགས་ཀྱི་ཆོས་སྟོན་པ་ནི། གདུལ་བྱ་རྣམས་སྨིན་པར་བྱ་བའི་ཕྱིར་དུ་
ལྷ་ཡི་སྐད་དང་། ཀླུ་ཡི་སྐད་དང་། གནོད་སྦྱིན་གྱི་སྐད་དང་། གྲུལ་བུམ་ལ་སོགས་མི་མ་
ཡིན་གཞན་དག་དང་། མི་ཡི་སྐད་རིགས་ཐ་དད་པ་རྣམས་དང་། དེས་མཚོན་ཏེ་འགྲོ་བ་
ཀུན་གྱི་སྒྲ་སྐད་རྣམས་ཇི་ཙམ་ཡོད་པ་དེ་ཙམ་ཐམས་ཅད་ཀྱི་སྐད་དུ་བདག་གིས་ཆོས་བསྟན་
ཏོ་སྟེ་སྟོན་པར་ཤོག་ཅིག་པའོ། །ལྔ་པ་དགེ་བ་ལ་བརྩོན་པ་ནི། དེས་པ་ནི་མཛངས་པ་སྟེ་
རྒྱུད་འཇམ་ཞིང་ཞི་བས་ཕ་རོལ་ཏུ་ཕྱིན་པ་དྲུག་ལ་སྐྱོ་དུབ་མེད་པར་རབ་ཏུ་བརྩོན་པས་སློབ་
པར་སྨོན་པའོ། །དྲུག་པ་རྒྱུ་ལྔ་པོ་དེས་བྱང་ཆུབ་ཀྱི་སེམས་མི་བརྗེད་པ་ནི། དེ་ལྟར་ཚེ་
རབས་དྲན་པ་སོགས་ལྔ་པོ་སྔོན་དུ་འགྲོ་བས། སེམས་ཅན་ཐམས་ཅད་སྒྲོལ་བར་འདོད་
པའི་ལྷག་བསམ་དང་།.ཆོས་དབྱིངས་སྤྲོས་བྲལ་གྱི་ཡེ་ཤེས་ལ་མཉམ་པར་འཇོག་པའི་བྱང་
ཆུབ་ཀྱི་སེམས་རྣམ་པ་གཉིས་པོ་དེ་ནི་དུས་གནས་ཐམས་ཅད་དུ་ནམ་ཡང་བརྗེད་པར་མ་
གྱུར་ཅིག་ཅེས་པའོ། །
བདུན་པ་འགལ་རྐྱེན་དང་བྲལ་བར་སྨོན་པ་ནི། དེ་ལྟར་བྱང་སེམས་མི་བརྗེད་པའི་
མཐུན་རྐྱེན་ཚང་ནས་དེ་ཡི་འགལ་རྐྱེན་ཉོན་མོངས་པས་ཀུན་ནས་བསླང་བའི་སྡིག་པ་མི་
དགེ་བའི་ལས་གང་བསགས་པ་རྣམས་ཐར་པ་ལ་སྒྲིབ་པར་གྱུར་པ་སྟེ། དེ་དག་ས་བོན་དང་
བཅས་པ་ཐམས་ཅད་མ་ལུས་ཡོངས་སུ་བྱང་བར་ཤོག་ཅིག་པའོ། །སྤྱི་དོན་གསུམ་པ་མ་གོས་
༤148ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
པའི་སྦྱོར་བའམ་མ་ཆགས་པའི་སྒོ་ནས་སྨོན་པ་ནི། གང་གིས་མ་གོས་ན་མི་དགེ་བའི་ལས་
དང༌། ཆགས་སོགས་ཉོན་མོངས་པ་དང་། དམ་པའི་ཆོས་སྒྲུབ་པ་ལ་བར་དུ་གཅོད་པའི་
བདུད་ཀྱི་ལས་རྣམས་ལས་རྣམ་པར་གྲོལ་བ་སྟེ། སྐྱོན་གསུམ་པོ་དེས་མ་གོས་ཤིང་། གང་དུ་
ན་རང་ཉིད་གང་དུ་རྒྱུ་ཞིང་སྤྱོད་པའི་འཇིག་རྟེན་གྱི་འགྲོ་བ་ཇི་སྙེད་ཡོད་པ་རྣམས་གང་དང་
གང་གི་གནས་སུ་རྒྱུ་ཡང་རུང་སྟེ། ཇི་ལྟར་སྤྱོད་ཚུལ་ནི། དཔེ་པདྨ་ཆུ་ནང་དུ་སྐྱེས་ཀྱང་ཆུས་
མི་ཆགས་པ་བཞིན་དུ་འཁོར་བར་གནས་ཀྱང་འཁོར་བའི་སྐྱོན་གྱིས་མ་གོས་པ་དང་། ཉི་ཟླ་
ནམ་མཁར་ཐོགས་པ་མེད་པར་རྒྱུ་བ་ན་སྨན་ཤིང་ལོ་འབྲས་བསྐྱེད་ཅིང་སྨིན་པ་སོགས་
གཞན་དོན་མང་པོ་སྤྱོད་ཀྱང་། རྩོལ་རྟོག་མེད་པ་ལྟར་བྱང་སེམས་རྣམས་འགྲོ་བ་ལ་ཕན་པ་
རྟག་ཏུ་སྒྲུབ་ཀྱང་ལན་ལ་རེ་བ་དང་རློམས་པ་སོགས་མེད་པར་སྤྱད་པ་སྤྱོད་པ་ལྟར་བདག་
གིས་ཀྱང་སྤྱོད་ནུས་པར་གྱུར་ཅིག་པའོ། །
སྤྱི་དོན་བཞི་པ་སེམས་ཅན་ཕན་བདེ་ལ་འགོད་པའི་སྒོ་ནས་སྨོན་པ་ནི། གང་ནས་
གཞལ་ཀྱང་ཚད་མེད་པའི་སངས་རྒྱས་ཀྱི་ཞིང་གི་རྒྱ་ཁྱོན་དང་ཕྱོགས་བཅུ་རྣམས་ཀྱི་མཐའ་
ཇི་ཙམ་ཡོད་པ་དེར་ངན་སོང་གིས་མཚོན་པའི་སེམས་ཅན་ཇི་སྙེད་ཡོད་པ་དེ་ཐམས་ཅད་ཀྱི་
སྡུག་བསྔལ་མ་ལུས་རབ་ཏུ་ཞི་བར་བྱེད་པ་དང་། མཐོ་རིས་བདེ་བ་ཕུན་སུམ་ཚོགས་པ་དག་
ལ་འགྲོ་བ་ཀུན་དགོད་ཅིང་། དེར་མ་ཟད་འགྲོ་བ་དེ་དག་ཐམས་ཅད་ལ་ནི་ཐར་པ་དམ་པའི་
ཆོས་ཀྱིས་ཕན་པ་དང་བདེ་བར་འགོད་པའི་སྤྱད་པ་སྤྱོད་ནུས་པར་གྱུར་ཅིག་པའོ། །
སྤྱི་དོན་ལྔ་པ་གོ་ཆ་བགོ་བའི་སྒོ་ནས་སྨོན་པ་ནི། རང་སྨིན་པའི་ཕྱིར་བདག་ཉིད་བྱང་
ཆུབ་ཀྱི་རྒྱུ་གྱུར་པའི་སྤྱོད་པ་ནི་དྲུག་ཡོངས་སུ་རྫོགས་པ་ཉམས་སུ་ལེན་པ་ལ་ནི་བརྩོན་པའི་གོ་
ཆ་བགོ་བར་བྱེད་ཅིང་། གཞན་སྨིན་པའི་ཕྱིར་སེམས་ཅན་རྣམས་ཀྱི་ཁམས་དང་མོས་དབང་
བག་ལ་ཉལ་ཤེས་པས། དེ་དག་གང་གིས་འདུལ་བའི་སྤྱོད་པ་དང་མཐུན་པར་འཇུག་སྟེ།
149



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞུགས་ནས་ཀྱང་རང་གིས་ཇི་ལྟར་རྟོགས་པའི་བཟང་པོ་སྤྱོད་པ་དག་གི་ཆོས་ནི་རབ་ཏུ་སྟོན་
ཅིང་། སྤྱོད་པ་དེ་ལས་འགོད་པའི་གོ་ཆ་བགོ་བར་བྱའོ། །དེ་ལྟར་ན་རྫོགས་པ་དང་འཇུག་པ་
དང་ཞུགས་ནས་ཆོས་སྟོན་པ་སྟེ། རང་གཞན་གྱི་དོན་གསུམ་པོ་དེ་དུས་ཉི་ཚེ་ཙམ་མ་ཡིན་
པར་མ་འོངས་པའི་བསྐལ་པ་ཕྱི་མཐའ་མེད་པའི་བར་དེ་སྲིད་ཀུན་ཏུ་སྤྱོད་པར་གྱུར་ཅིག་
པའོ། །
སྤྱི་དོན་དྲུག་པ་སྐལ་མཉམ་གྱི་གྲོགས་དང་འགྲོགས་པར་སྨོན་པ་ནི། བདག་བྱང་
ཆུབ་ཀྱི་རྒྱུར་གྱུར་པའི་སྤྱོད་པ་ལ་སྦྱོར་བ་ན་བདག་གི་སྤྱོད་དང་མཚུངས་པར་སྤྱོད་པའི་
གྲོགས་གང་ཡིན་པ་དེ་དག་དང་ཡང་རྟག་ཏུ་མི་འབྲལ་བར་འགྲོགས་པར་ཤོག་ཅིག །
འགྲོགས་ནས་ཀྱང་ལུས་དང་ངག་རྣམས་དང་ནི་སེམས་ཀྱིས་ཀྱང་སྟེ་སྒོ་གསུམ་གྱི་སྤྱོད་པ་
དག་དང་སྨོན་ལམ་རྣམས་ཀྱང་གཅིག་ཏུ་མཐུན་པར་སྤྱད་ཅིང་འདེབས་པར་གྱུར་ཅིག་པའོ། །
སྤྱི་དོན་བདུན་པ་དགེ་བའི་བཤེས་གཉེན་བསྟེན་ཅིང་མཉེས་པར་བྱེད་པ་ནི། བདག་
ལ་བཟང་པོ་སྤྱོད་པའི་ཆོས་ཀྱི་ལག་ལེན་རབ་ཏུ་སྟོན་པར་བགྱིད་པས་ཕན་འདོགས་པར་
འདོད་པའི་དགེ་བའི་བཤེས་གཉེན་གྱི་གྲོགས་པོ་སྟེ་བླ་མ་དམ་པ་གང་མཆིས་པ་དེ་དག་དང་
ཡང་རྟག་ཏུ་འཕྲད་པ་སྟེ་མཇལ་བར་ཤོག་ཅིག །མཇལ་ནས་ཀྱང་བཤེས་གཉེན་དེ་དག་
བདག་གིས་དུས་ནམ་དུའང་ཐུགས་ཡིད་མི་དབྱུང་བ་སྟེ་མཉེས་པའི་ཐབས་སྒྲུབ་པར་ཤོག་
ཅིག་པའོ། །
སྤྱི་དོན་བརྒྱད་པ་སངས་རྒྱས་མངོན་གྱུར་ལ་མཆོད་པའི་སྒོ་ནས་སྨོན་པ་ནི། སངས་
རྒྱས་ཀྱི་ཐུགས་ཀྱི་སྲས་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་འགྲོ་བའི་
མགོན་པོ་མི་དགེ་བའི་ཆོས་ལས་རྒྱལ་བའི་དེ་བཞིན་གཤེགས་པ་རྣམས་མངོན་སུམ་དུ་དུས་
རྟག་ཏུ་བདག་གིས་བལྟ་ཞིང་མཐོང་བར་གྱུར་ལ། གྱུར་པ་དེ་ནས་བཟུང་སྟེ་མ་འོངས་
༤150ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
བསྐལ་པ་ཀུན་ཏུ་ཡིད་མི་སྐྱོ་བར་སངས་རྒྱས་སྲས་དང་བཅས་པ་དེ་དག་ལའང་མཆོད་པའི་
བྱེ་བྲག་རྒྱ་ཆེར་བགྱིད་པར་གྱུར་ཅིག་པའོ། །
སྤྱི་དོན་དགུ་པ་དམ་ཆོས་ཡོངས་སུ་འཛིན་པའི་སྒོ་ནས་སྨོན་པ་ནི་རྒྱལ་བ་རྣམས་ཀྱི་
ལུང་གི་དམ་པའི་ཆོས་མ་ལུས་པ་མི་བརྗེད་པའི་གཟུངས་ཀྱིས་འཛིན་པར་བྱེད་ཅིང་།
སེམས་ཅན་རྣམས་ལ་བྱང་ཆུབ་སྤྱོད་པའི་ལམ་ཀུན་ཏུ་སྟོན་པའི་སྒོ་ནས་སྣང་བར་བྱེད་པ་
དང་། རང་ཉིད་ཀྱིས་བཟང་པོ་སྤྱོད་པ་བླངས་ཤིང་ཅི་རིགས་པ་སྒྲུབ་པ་དེ་ཉིད་རྣམ་པར་སྦྱོང་
བ་སྟེ་རྩལ་སྦྱོང་བ་ལྟར་འཕེལ་བར་བྱེད་པ་དང་། ནད་སྦྱོང་བ་ལྟར་དག་པར་ཡང་བྱེད་པར་
གྱུར་ཅིག་པ་སྟེ། དེའང་མ་འོངས་བསྐལ་པ་མཐའ་མེད་པ་ཀུན་ཏུ་སྤྱད་པར་བགྱིའོ་ཞེས་
སྨོན་པའོ། །
སྤྱི་དོན་བཅུ་པ་མི་ཟད་པའི་མཛོད་རྙེད་པའི་སྒོ་ནས་སྨོན་པ་ནི། ཁམས་གསུམ་གྱི་
སྲིད་པ་ཐམས་ཅད་དུ་ཡང་ལས་དང་སྨོན་ལམ་དང་ཏིང་ངེ་འཛིན་དང་དབང་འབྱོར་བའི་
སྟོབས་ཀྱིས་འཁོར་ཞིང་སྐྱེ་བ་ན་བསོད་ནམས་དང་ཡེ་ཤེས་ཀྱི་ཚོགས་དག་ནི་མི་ཟད་པ་
བརྙེད་པར་གྱུར་པ་ལས་འགྲོ་བ་སྒྲོལ་བའི་ཐབ
རི་ཐབས་ལ་མཁས་པ་དང་། རྟེན་འབྲེལ་དང་དེ་
བཞིན་ཉིད་དང་འགྲོ་དོན་སྤྱོད་པ་གསུམ་མཁྱེན་པའི་ཤེས་རབ་དང་། ནམ་མཁའ་མཛོད་ལ་
སོགས་པའི་ཏིང་ངེ་འཛིན་མཐའ་ཡས་པ་དང་། རྣམ་པར་ཐར་པ་བརྒྱད་དང་ཏིང་ངེ་འཛིན་
གསུམ་སོགས་ཀྱིས་སྒྲིབ་གསུམ་སྤངས་པ་ལས་རྣམ་གྲོལ་གྱི་ཡེ་ཤེས་བརྙེད་པ་དང་། དེ་
དག་ལས་བྱུང་བའི་ཡོན་ཏན་མཐའ་ཡས་པ་ཀུན་གྱི་མི་ཟད་པའི་མཛོད་བརྙེད་པར་གྱུར་
ཅིག་པའོ། །
སྤྱི་དོན་བཅུ་གཅིག་པ་འཇུག་པ་དུ་མའི་སྒོ་ནས་སྨོན་པ་ལ་འཇུག་པ་བརྒྱད་ལས།
དང་པོ་ཞིང་དང་བཅས་པའི་སངས་རྒྱས་བལྟ་བ་ལ་འཇུག་པ་ནི། རྡུལ་གཅིག་གི་སྟེང་ན་
ལ151ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་རྡུལ་སྙེད་ཀྱི་སངས་རྒྱས་ཀྱི་ཞིང་རྣམས་མ་འདྲེས་པར་མཐོང་བར་འགྱུར་ཏེ། ཞིང་དེ་
དང་དེར་གྲངས་བསམ་གྱིས་མི་ཁྱབ་པའི་སངས་རྒྱས་རྣམས་སངས་རྒྱས་ཀྱི་ཐུགས་ཀྱི་སྲས་
བྱང་ཆུབ་སེམས་དཔའི་འཁོར་གྱི་དབུས་ན་བཞུགས་པ་ལ། དེ་དག་དང་ལྷན་ཅིག་བྱང་ཆུབ་ཀྱི་
སྤྱད་པ་ལ་མཚུངས་པར་སྤྱོད་ཅིང་སྐུ་བལྟ་བ་དང་གསུང་མཉན་པར་བགྱིད་པར་སྨོན་པ་སྟེ། དེ་
ཉིད་གོང་འཕེལ་དུ་གྱུར་པ་མི་སྐྱེ་བའི་ཆོས་ལ་བཟོད་པ་ཐོབ་པའི་དབང་དུ་བྱས་ནས་རྡུལ་
གཅིག་ལ་རྒྱལ་བའི་ཞིང་བཀོད་པ་དེ་ལྟར་མ་ལུས་ཤིང་ལུས་པ་མེད་པ་ཐམས་ཅད་ཀྱི་
ཕྱོགས་སུ་ཡང་། སྒྲ་ཡི་རྩེ་མོ་ཙམ་གྱི་ཁྱོན་ལ་དུས་གསུམ་དུ་གཤེགས་ཤིང་འབྱོན་པའི་ཚད་
དེ་སྙེད་ཀྱི་སངས་རྒྱས་གྲངས་ཟད་མི་ཤེས་པ་རྒྱ་མཚོ་ལྟ་བུ་དང་། རང་རང་གི་ཞིང་ཁམས་
རྣམས་ཀྱང་རྒྱ་མཚོ་ལྟར་ཟད་མི་ཤེས་པ་དང་། དེ་དག་ཀྱང་བསྐལ་པ་རྒྱ་མཚོའི་རྡུལ་ལྟར་
ཟད་མི་ཤེས་པའི་བར་དེ་སྲིད་དུ་བདག་ཀྱང་ཞིང་ཁམས་དེ་དག་རེ་རེར་བྱང་ཆུབ་ཀྱི་སྤྱད་པ་
སྤྱོད་ཅིང་ཞལ་བལྟ་བ་ལ་རབ་ཏུ་འཇུག་པར་སྨོན་པའོ། །
གཉིས་པ་སངས་རྒྱས་ཀྱི་གསུང་ལ་འཇུག་པ་ནི། སངས་རྒྱས་གཅིག་གིས་གསུང་
གཅིག་བཀའ་རྩལ་པ་ལའང་ཡན་ལག་རྒྱ་མཚོ་ལྟར་མཐའ་ཡས་པའི་སྒྲ་སྐད་དུ་འགྱུར་བའི་
གནས་ཀྱིས། དེ་ཉིད་རྒྱལ་བ་ཀུན་གྱི་གསུང་དབྱངས་ཡན་ལག་རྣམ་པར་དག་པའི་ཁྱད་
ཆོས་ཚང་བར་གྱུར་པས། འགྲོ་བ་མ་ལུས་པ་ཀུན་ཆོས་གང་དང་གང་ཉན་འདོད་པའི་རང་
རང་གི་བསམ་པ་ཇི་བཞིན་དུ་གསུང་དབྱངས་མཐུན་པར་འཇུག་པ་ལྟར། སངས་རྒྱས་
ཐམས་ཅད་ཀྱི་གསུང་མཐའ་ཡས་པ་གོ་ཞིང་དོན་སེམས་པ་ལ་གཅིག་གེགས་གཅིག་གིས་
མི་བྱེད་ཅིང་འབད་རྩོལ་མེད་པར་དུས་རྟག་ཏུ་འཇུག་པར་བགྱིའོ་ཞེས་སྨོན་པའོ། །
གསུམ་པ་ཆོས་འཁོར་བསྐོར་བ་ལ་འཇུག་པ་ནི། དུས་གསུམ་དུ་གཤེགས་ཤིང་
འབྱོན་པའི་རྒྱལ་བ་ཐམས་ཅད་དག་གདུལ་བྱ་ལ་ཆོས་ཀྱི་འཁོར་ལོའི་ཚུལ་རྣམས་རབ་ཏུ་
152ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
བསྐོར་བའི་སངས་རྒྱས་དེ་དག་གི་ཡང་གསུང་ཆོས་ཀྱི་སྒྲ་དབྱངས་མི་ཟད་པར་སྣང་བ་ལ་
སྐད་ཅིག་རེ་ལ་ཉན་ནུས་པའི་བློ་ཡི་མཐུ་ཐོབ་པའི་སྟོབས་ཀྱིས་བདག་ཀྱང་གསུང་དེ་ལ་
རབ་ཏུ་འཇུག་པར་གྱུར་ཅིག་པའོ། །
བཞི་པ་བསྐལ་པའི་སྒོ་ནས་འཇུག་པ་ནི། མ་འོངས་པའི་བསྐལ་པ་ཇི་སྙེད་པ་ཐམས་
ཅད་ཡེ་ཤེས་ཀྱི་འཇུག་པ་ཆགས་ཐོགས་མེད་པར་ཡང་སངས་རྒྱས་ཀྱིས་མཁྱེན་པ་དེ་བཞིན་
དུ་བདག་གིས་ཀྱང་ཡེ་ཤེས་སྐད་ཅིག་མ་ཅིག་གིས་འཇུག་པར་བགྱིའོ་ཞེས་སྨོན་ཏེ། དེས་
མཚོན་ནས་གང་ཡང་བསྐལ་པ་འདས་མ་འོངས་ད་ལྟར་གྱིས་བསྡུས་པ་དུས་གསུམ་ཐམས་
ཅད་ཀྱི་ཚད་ཇི་ཙམ་པ་དེ་དག་ཐམས་ཅད་དུས་སྐད་ཅིག་མ་གཅིག་གི་ཆ་ཤས་སུ་འཇུག་ནུས་
པའི་སྟོབས་ཀྱིས་སྒྲིབ་པ་མེད་པར་དེ་ཐམས་ཅད་ཀྱི་ཡུལ་ན་ཞུགས་པར་གྱུར་ནས་བྱང་ཆུབ་
ཀྱི་སྤྱད་པ་སྤྱོད་པར་གྱུར་ཅིག་པའོ། །ལྔ་པ་དེ་བཞིན་གཤེགས་པ་ལ་བལྟ་བས་འཇུག་པ་ནི།
དུས་གསུམ་དུ་གཤེགས་བཞུགས་འབྱོན་པའི་མི་ཡི་སེང་གེ་སངས་རྒྱས་བཅོམ་ལྡན་འདས་
གང་ཡིན་པ་དེ་དག་ཐམས་ཅད་སྐད་ཅིག་མ་གཅིག་ལ་བདག་གིས་ཡོངས་སུ་བལྟ་ཞིང་རྟག་
ཏུ་དེ་ལ་འཇུག་པར་ཤོག་ཅིག་པའོ། །
དྲུག་པ་དེ་ཡི་སྤྱོད་ཡུལ་ལ་འཇུག་པ་ནི། དུས་རྟག་ཏུ་དེ་བཞིན་གཤེགས་པ་དེ་དག་
གིས་ནི་སྤྱོད་ཡུལ་རྣམ་པར་འཕྲུལ་པ་བསམ་གྱིས་མི་ཁྱབ་པ་ལ་མཉམ་བཞག་སྤྲོས་བྲལ་གྱི་
ཡེ་ཤེས་རྟོགས་པས། རྗེས་ཐོབ་སྒྱུ་མ་ལྟ་བུར་སྣང་བར་གྱུར་པའི་མཐུས་སྒྲིབ་པ་ལས་རྣམ་
པར་ཐར་པའི་སྟོབས་ཀྱིས་འཇུག་པར་གྱུར་ཅིག་པའོ། །བདུན་པ་ཞིང་སྒྲུབ་པ་ལ་འཇུག་པ་
ནི། གང་ཡང་བྱུང་བ་དང་འབྱུང་བའི་དུས་གསུམ་པོ་དག་གིས་སངས་རྒྱས་ཀྱི་ཞིང་བཀོད་པ་
དེ་དག་མོས་པ་དང་། སྨོན་ལམ་དང་རྫུ་འཕྲུལ་གྱི་སྟོབས་ཀྱིས་རྡུལ་ཕྲན་གཅིག་གི་སྟེང་ན་
མངོན་པར་སྒྲུབ་ཅིང་དེ་ལྟར་སྒྲུབ་པ་བཞིན་དུ་མ་ལུས་ཤིང་ལུས་པ་མེད་པའི་ཕྱོགས་རྣམས་དང་
153ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དུས་ཐམས་ཅད་ཀྱི་རྡུལ་རེ་རེ་བཞིན་གྱི་སྟེང་དུའང་རྒྱལ་བ་རྣམས་ཀྱི་ཞིང་རྣམས་བཀོད་ཅིང་དེ་
ལ་འཇུག་པར་གྱུར་ཅིག་པའོ། །
བརྒྱད་པ་དེ་བཞིན་གཤེགས་པའི་དྲུང་དུ་འགྲོ་བ་ལ་འཇུག་པ་ནི། གང་ཡང་སྔར་མ་
བྱོན་པའི་སངས་རྒྱས་འཇིག་རྟེན་སྣང་བྱེད་ཀྱི་སྒྲོན་མེར་གྱུར་པ་རྣམས། དེ་དག་སོ་སོ་རང་
རང་གི་མཛད་པ་རིམ་པ་མ་འཆོལ་བར་འཚང་རྒྱ་བ་དང་ཆོས་ཀྱི་འཁོར་ལོ་བསྐོར་བ་དང་།
མཐར་མྱ་ངན་ལས་འདས་པས་རབ་ཏུ་ཞི་བའི་མཐའ་སྟོན་པར་མཛད་པའི་མགོན་པོ་དེ་
བཞིན་གཤེགས་པ་དེ་དག་ཀུན་གྱི་དྲུང་དུ་བདག་དུས་གཅིག་ལ་མཆི་སྟེ་ཕྱི་ནས་ཐམས་ཅད་
ཀྱི་འཕྲིན་ལས་བྱེད་པ་པོར་གྱུར་ཅིག་པའོ། །
སྤྱི་དོན་བཅུ་གཉིས་པ་སྟོབས་ཀྱི་སྒོ་ནས་སྨོན་པ་ནི། སྐད་ཅིག་གཅིག་གིས་ཞིང་ཐ་
དད་པར་ཐོགས་མེད་དུ་བགྲོད་ནུས་པས་ཀུན་ཏུ་མྱུར་བའི་རྫུ་འཕྲུལ་གྱི་སྟོབས་རྣམས་དང་།
ཐབས་ཚུལ་མཐའ་ཡས་པས་སེམས་ཅན་ཐམས་ཅད་ལ་ཀུན་ནས་ཕན་པའི་སྒོར་གྱུར་པའི་
སེམས་བསྐྱེད་བཞོན་པ་བཟང་པོ་དང་འདྲ་བས་ཐེག་པའི་སྟོབས་རྣམས་དང་། ཕྱིན་དྲུག །
བསྡུ་དངོས་བཞི། ཚད་མེད་བཞི་སོགས་ཡོན་ཏན་དུ་མ་དང་འགྲོགས་པའི་སྙོམས་འཇུག །
ཟད་པར། ཟིལ་གནོན། མངོན་ཤེས་སོགས་ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་།
ཕན་བདེའི་བསམ་པས་སེམས་ཅན་ཐམས་ཅད་ལ་ཀུན་ཏུ་ཁྱབ་པ་བྱམས་སོགས་ཚད་མེད་
བཞི་པོ་དག་གི་སྟོབས་དང་། ཐོག་མཐའ་བར་གསུམ་ཀུན་ནས་རབ་ཏུ་དགེ་བའི་སྦྱིན་
སོགས་བསོད་ནམས་ཀྱི་སྟོབས་རྣམས་དང་། དུས་གསུམ་གྱི་དངོས་པོ་ཀུན་ལ་ཆགས་པ་
དང་ཐོགས་པ་མེད་པར་གྱུར་པའི་ཡེ་ཤེས་མངོན་པར་མཁྱེན་པའི་སྟོབས་དང་གནས་ལུགས་
ཇི་ལྟ་བ་བཞིན་རྟོགས་པའི་ཤེས་རབ་དང་། གཞན་དོན་སྒྲུབ་པའི་ཐབས་མཁས་དང་།
མངོན་ཤེས་དང་རྫུ་འཕྲུལ་སོགས་ཀྱི་ཡོན་ཏན་བསྐྱེད་པའི་རྒྱུ་དམིགས་པ་རྩེ་གཅིག་པའི་
༤154ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
ཏིང་ངེ་འཛིན་གྱི་སྟོབས་ཏེ་སྟོབས་དགུ་པོ་དེ་དག་གིས་བླ་ན་མེད་པའི་བྱང་ཆུབ་མྱུར་བ་ཉིད་
དུ་ཐོབ་པའི་སྟོབས་ཡེ་ཤེས་ཀྱི་ཁྱད་པར་རྣམས་ཡང་དག་པ་ཉིད་སྒྲུབ་པར་བྱེད་པར་གྱུར་
ཅིག་པའོ། །
སྤྱི་དོན་བཅུ་གསུམ་པ་སྒྲུབ་པའམ་གཉེན་པོའི་སྒོ་ནས་སྨོན་པ་ནི། འཁོར་བར་འཕེན་
བྱེད་ལས་ཀྱི་སྟོབས་རྣམས་ཡོངས་སུ་དག་པར་བྱེད་ཅིང་། སྒོ་གསུམ་རབ་ཏུ་མ་ཞི་བ་ཆགས་
སོགས་ཉོན་མོངས་པའི་སྟོབས་རྣམས་ཀུན་ཏུ་ཕམ་ཏེ་འཇོམས་པར་བྱེད་པ་དང་། བར་དུ་
གཅོད་པའི་བདུད་བཞི་ལས་ཉོན་མོངས་པའི་བདུད་སྔར་སོང་བས་ལྷག་མ་གཞན་གསུམ་
གྱི་སྟོབས་རྣམས་ནི་ཕུང་པོ་རང་བཞིན་གྱིས་མི་དམིགས་པ་དང་། སེམས་ཉིད་སྐྱེ་འཇིག་
མེད་པ་དང་། ཡུལ་གྱི་མངོན་ཞེན་དག་པས་བཅོམ་སྟེ་སྟོབས་རབ་ཏུ་མེད་པར་བྱེད་ཅིང་།
དེ་ལྟར་ལས་ཉོན་བདུད་ཀྱི་སྟོབས་གསུམ་བཅོམ་པས་བཟང་པོ་སྤྱོད་པའི་སྟོབས་ནི་རྫོགས་
པར་བགྱིས་པའི་ཐབས་ཀྱིས་སངས་རྒྱས་ཐོབ་པར་སྨོན་པའོ། །
སྤྱི་དོན་བཅུ་བཞི་པ་འཕྲིན་ལས་ཀྱི་སྒོ་ནས་སྨོན་པ་ནི། མཁའ་ཁྱབ་ཀྱི་ཞིང་རྒྱ་མཚོ་
རྣམས་ནི་རིན་པོ་ཆེའི་ས་གཞི་དང་ལྗོན་པ་སོགས་རྣམ་པར་དག་པས་བཟང་པོར་བྱེད་ཅིང་།
དེ་དག་ན་འཁོད་པའི་སེམས་ཅན་རྒྱ་མཚོ་དག་ནི་སྡུག་བསྔལ་དང་སྒྲིབ་པ་ལས་རྣམ་པར་
གྲོལ་བར་བྱེད་པ་དང་། ལུང་རྟོགས་ཀྱི་ཆོས་རྒྱ་མཚོ་རྣམས་ནི་ཤེས་རབ་ཀྱི་མིག་རྣམ་པར་
དག་པས་རབ་ཏུ་མཐོང་བར་བྱེད་ཅིང་། ཇི་ལྟ་ཇི་སྙེད་ཀྱི་ཆོས་མངོན་སུམ་དུ་མཐོང་བའི་ཡེ་
ཤེས་རྒྱ་མཚོ་དག་ནི་ཡུད་ཙམ་གྱིས་རབ་ཏུ་རྟོགས་པར་བྱེད་ལ། སྤྱོད་པ་སྟེ་རང་གཞན་ལ་
ཕན་པའི་ཐབས་རྒྱ་མཚོ་རྣམས་ནི་ལེགས་པར་སྤྱོད་པས་སྐྱོན་རྣམས་རྣམ་པར་དག་པར་
བྱེད་ཅིང་བདག་གཞན་གྱི་དོན་ལ་དམིགས་པའི་སྨོན་ལམ་རྒྱ་མཚོ་རྣམས་ནི་རབ་ཏུ་རྫོགས་
པ་སྟེ་འབྲས་བུ་འགྲུབ་པར་བྱེད་པ་དང་། སངས་རྒྱས་གྲངས་མེད་པ་རྒྱ་མཚོ་ལྟ་བུ་རྣམས་ནི་
ལ 155



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཆོད་པ་ཐམས་ཅད་ཀྱིས་རབ་ཏུ་མཆོད་པར་བྱེད་ཅིང་། དེ་ལྟར་ཞིང་དག་པ་སོགས་ཀྱི་
ལས་བདུན་པོ་དེའང་བསྐལ་པ་མཐའ་མེད་པའི་རྒྱ་མཚོ་ལྟ་བུར་མི་སྐྱོ་ཞིང་རབ་ཏུ་དགའ་
བའི་བསམ་པས་སྤྱད་པར་བགྱི་ཞེས་སྨོན་པའོ། །
སྤྱི་དོན་བཅོ་ལྔ་པ་རྗེས་སུ་སློབ་པའི་སྒོ་ནས་སྨོན་པ་ལ་གཉིས་ལས། དང་པོ་སངས་
རྒྱས་ཀྱི་རྗེས་སུ་སློབ་པ་ནི། གང་ཡང་དུས་གསུམ་དུ་གཤེགས་བཞུགས་འབྱོན་པར་མཛད་
པའི་རྒྱལ་བ་གྲངས་མེད་པ་ཡིས་སྔོན་ཐོག་མེད་ཀྱི་དུས་ནས་བརྩམས་ཏེ་བྱང་ཆུབ་སྤྱོད་པའི་
སྨོན་ལམ་གྱི་བྱེ་བྲག་བསམ་གྱིས་མི་ཁྱབ་པ་དེ་རྣམས་ཀུན་མ་ལུས་པ་བདག་གིས་རྫོགས་
པར་བགྱི་བར་སྨོན་ཏེ་དེའང་ནམ་རྫོགས་ན་བཟང་པོ་སྤྱོད་པ་སྤྱད་པ་བླ་ན་མེད་པའི་བྱང་
ཆུབ་ཏུ་སངས་རྒྱས་པར་གྱུར་ནས་སོ། །
གཉིས་པ་སེམས་དཔའ་མཆོག་གཉིས་ཀྱི། དང་པོ་ཀུན་བཟང་གི་རྗེས་སུ་སློབ་པ་ནི།
རྒྱལ་བ་ཀུན་གྱི་སྲས་ཀྱི་ནང་ནས་ཐུ་བོར་གྱུར་པ་གང་གི་མིང་ནི་ཀུན་ཏུ་བཟང་པོ་ཞེས་བྱ་
བར་གྲགས་ཤིང་གྲུབ་པའི་མཁས་པ་དེ་དང་མཚུངས་པར་བྱང་ཆེན་གྱི་སྤྱོད་པ་ལ་སྤྱད་པའི་
ཕྱིར་བདག་གི་དགེ་བ་འདི་དག་ཐམས་ཅད་རབ་ཏུ་བསྔོ་བར་བྱ་སྟེ། ཚུལ་ཇི་ལྟར་ན། གང་
འདུལ་གྱི་ལུས་མཐའ་ཡས་པར་སྟོན་པ་དང་། ངག་དབྱངས་གཅིག་གིས་འགྲོ་བ་ཀུན་གྱི་སྒྲ་
སྐད་མཐའ་ཡས་པར་སྟོན་པ་དང་། དེར་མ་ཟད་རྣམ་པར་མི་རྟོག་པའི་ཏིང་ངེ་འཛིན་གྱི་སྒོ་
མཐའ་ཡས་ལ་འཇུག་པའི་ཡིད་ཀྱང་སྟེ། སྒོ་གསུམ་པོ་རྣམ་པར་དག་ཅིང་ཕྱིན་དྲུག་གི་སྤྱོད་
པ་ལ་མི་མཐུན་ཕྱོགས་ཀྱིས་མི་བརྫི་བས་རྣམ་པར་དག་པ་དང་། ཞིང་མ་དག་པ་རྣམས་ཀྱང་
ཡོངས་སུ་དག་པ་སྟེ། དེ་ལྟར་དག་པ་ལྔ་པོ་དེ་ཐོབ་པའི་ཆེད་དུ་བསྔོ་བ་བཟང་པོ་མཁས་པ་
ཀུན་ཏུ་བཟང་པོས་བཏབ་པ་ཅི་འདྲ་བ་དེ་འདྲར་བདག་ཀྱང་ཀུན་ཏུ་བཟང་པོ་དེ་དང་
མཚུངས་པར་ཤོག་ཅིག་པའོ། །
ལ156



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
གཉིས་པ་འཇམ་དཔལ་གྱི་རྗེས་སུ་སློབ་པ་ནི། ཐོག་མཐའ་བར་གསུམ་ཀུན་ནས་
དགེ་བའི་ཆོས་བཟང་པོ་སྤྱོད་པ་སྤྱད་པར་བྱ་བའི་ཕྱིར་འཕགས་མཆོག་འཇམ་དཔལ་གྱིས་
ནི་སྨོན་ལམ་ཇི་ལྟར་བཏབ་པ་བཞིན་དུ་སྤྱད་པར་བགྱི་བར་སྨོན་ཏེ། རྒྱལ་བ་སྲས་བཅས་ཀྱི་
སྨོན་ལམ་དེ་དག་མ་འོངས་ཕྱི་མཐའ་མེད་པའི་བསྐལ་པ་ཀུན་ཏུ་མི་སྐྱོ་བར་དགའ་བ་དང་
བཅས་པས་སྲས་བཅས་རྒྱལ་བ་དེ་དང་དེའི་བཞེད་དོན་གྱི་བྱ་བ་མ་ལུས་པ་བདག་གིས་
རྫོགས་པར་བགྱི་བར་སྨོན་པའོ། །སྤྱི་དོན་བཅུ་དྲུག་པ་ཀུན་གྱི་མཇུག་བསྡུ་བའི་སྒོ་ནས་
བསྔོ་བ་བསྟན་པ་ནི། བདག་གིས་རྒྱུ་སྦྱིན་སོགས་སྤྱོད་པ་དག་གི་མཐའ་ནི་འདི་ཙམ་མོ་ཞེས་
ཚད་བཟུང་དུ་ཡོད་པར་མ་གྱུར་ཅིག །རྒྱུ་དེ་ལས་བྱུང་བའི་འབྲས་བུ་གཟུངས་དང་སྤོབས་པ་
སོགས་ཡོན་ཏན་རྣམས་ཀྱང་ཚད་འདི་ཙམ་ཞེས་བཟུང་དུ་མེད་པར་ཤོག་ཅིག །དེ་ལྟར་སྤྱོད་
པ་དང་ཡོན་ཏན་ཚད་མེད་པ་ལ་གནས་པར་བྱས་ནས་ཀྱང་སངས་རྒྱས་དང་བྱང་ཆུབ་
སེམས་དཔའ་དེ་དག་གི་སྐུ་གསུང་ཐུགས་ཀྱི་རྣམ་པར་འཕྲུལ་པ་ཐམས་ཅད་འཚལ་བར་
བགྱི་སྟེ་འཐོབ་པར་སྨོན་པའོ། །དེ་དག་གིས་སྨོན་ལམ་གྱི་རབ་དབྱེ་དངོས་བཤད་ཟིན་ཏོ། །
གཉིས་པ་སྨོན་ལམ་གྱི་མཐའ་བརྟེན་པ་ནི། ནམ་མཁའི་མཐར་ཐུག་གྱུར་པ་སྟེ་
ཕྱོགས་བཅུ་གང་ནས་གཞལ་ཀྱང་ནམ་མཁའ་ལ་མཐའ་མེད་པ་ཇི་ཙམ་པ་དེ་ཐམས་ཅད་
སེམས་ཅན་གྱིས་གོ་མཚམས་མེད་པར་གང་བས་སེམས་ཅན་མ་ལུས་པའི་མཐའ་ཡང་དེ་
བཞིན་དུ་མཐའ་མེད་པ་སྟེ། སེམས་ཅན་ཇི་ཙམ་པར་ལས་དང་ཉོན་མོངས་པའང་དེ་ཙམ་
པས། ལས་ཉོན་གྱི་མཐའི་ཚད་བཟུང་དུ་མེད་པར་གྱུར་པ་ལྟར་བདག་གིས་སྨོན་ལམ་གྱི་མཐའ་
ཡང་དེ་ཙམ་སྟེ་ཚད་མེད་པའོ། །
གསུམ་པ་རྗེས་ཕན་ཡོན་བསྟན་པས་མཇུག་བསྡུ་བ་ལ་གཉིས་ཏེ། སྨོན་ལམ་གྱི་ཕན་
ཡོན་བཤད་པ་དང་ཕན་ཡོན་ཅན་གྱི་སྨོན་ལམ་ཉིད་བསྔོ་བའོ། །དང་པོ་ལའང་བསྟན་
ལ157



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤད་བསྡུ་གསུམ་ལས་དང་པོ་མདོར་བསྟན་ནི། གང་ཡང་ཕྱོགས་བཅུའི་ཞིང་རབ་ཏུ་རྒྱ་ཆེ་
བས་མཐའ་ཡས་པ་རྣམས་མཆོད་པའི་ཁྱད་པར་རིན་ཆེན་སྣ་ཚོགས་པའི་རྒྱན་དུ་མས་
བརྒྱན་ཏེ་རྒྱལ་བ་རྣམས་ལ་ཕུལ་བ་དང་། དེར་མ་ཟད་ལྷ་དང་མིའི་རྗེས་དབང་པོ་སོ་སོ་ལ་
བདེ་བ་མཆོག་བསྐྱེད་པའི་རྒྱུ་གཟུགས་མཛེས་པ་དང་། སྒྲ་སྙན་པ་དང་། དྲི་ཞིམ་པ་དང་།
རོ་མངར་བ་སོགས་འདོད་པའི་ཡོན་ཏན་མཐའ་ཡས་པ་རྣམས་ཀྱིས་ཀྱང་གྲངས་མེད་པ་
ཕྱོགས་བཅུའི་ཞིང་གི་རྡུལ་ཕྲན་སྙེད་དང་། དུས་རིང་བ་བསྐལ་པའི་བར་རྒྱུན་མི་ཆད་དུ་
ཕུལ་བའི་བསོད་ནམས་བས། སྐྱེས་བུ་གང་གིས་བསྔོ་བའི་རྒྱལ་པོ་འདི་ཐོས་ཤིང་དོན་ལ་
སེམས་ནས་བླ་ན་མེད་པའི་བྱང་ཆུབ་མཆོག་གི་རྗེས་སུ་རབ་ཏུ་མོས་པའི་ངེས་ཤེས་སྐྱེས་ཤིང་།
སྐྱེས་ནས་ཀྱང་ཡིད་དང་བའི་དད་པ་མང་དུ་སྐྱེས་ན་ལྟ་ཅི་སྨོས་ཐ་ན་ལན་གཅིག་ཙམ་ཡང་
དོད་པ་བསྐྱེད་པའི་བསོད་ནམས་འདི་ནི་སྔ་མ་དེ་བས་ཆེས་འཕགས་པའི་བསོད་ནམས་
དམ་པའི་མཆོག་ཏུ་འགྱུར་བ་ཡིན་ནོ། །
གཉིས་པ་རྒྱས་བཤད་ནི། སྐྱེས་བུ་གང་ཞིག་གིས་དད་པ་ཕུན་སུམ་ཚོགས་པས་
བཟང་པོ་སྤྱོད་པའི་སྨོན་ལམ་འདི་བརྩོན་པས་བཏབ་པ་དེས་ནི་ཕན་ཡོན་བཅུ་གསུམ་པོ་
འདི་དག་རིམ་གྱིས་ཐོབ་པར་འགྱུར་ཏེ། གང་ཞེ་ན། ཕན་ཡོན་དང་པོ་ནི། རེ་ཞིག་ལས་
དབང་གིས་ངན་སོང་དུ་འགྲོ་བ་ཐམས་ཅད་སྤང་བར་འགྱུར་ཞིང་། གཉིས་པ་འདི་ཕྱི་ཐམས་
ཅད་དུ་སྡིག་པའི་གྲོགས་པོ་ངན་པ་སྤངས་ཏེ་འཕྲད་པར་མི་འགྱུར་བ་ཡིན་ནོ། །གསུམ་པ་དེ་
གཉིས་སྤངས་པར་མ་ཟད་སངས་རྒྱས་སྣང་བ་མཐའ་ཡས་བདེ་བ་ཅན་གྱི་ཞིང་དང་བཅས་
པ་དེ་ཡང་དེས་མྱུར་བར་ཚེ་འདི་ལ་མཐོང་ཞིང་ཕྱི་མ་ཞིང་དེར་སྐྱེའོ། །བཞི་པ་སྨོན་ལམ་འདི་
ལ་བརྩོན་པ་དེ་དག་འབད་རྩོལ་མེད་པར་མཐུན་རྐྱེན་ཚང་སྟེ་དོན་ཆེན་པོ་འགྲུབ་པས་ན་
རྙེད་པའི་མཆོག་རབ་ཏུ་རྙེད་པ་ཡིན་ལ། ལྔ་པ་ཚེ་གནས་པ་དེ་སྲིད་དུ་ཉེར་འཚེ་མེད་ཅིང་
༤158



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
དགེ་བ་དང་མ་བྲལ་བར་ལེགས་པར་སྤྱོད་པས་བདེ་བར་འཚོ་བ་ཡིན་ནོ། །
དྲུག་པ་མི་འགྱུར་བའི་ཚེ་འདིར་ཡང་དེ་དག་མི་ལུས་དོན་ཅན་དུ་འགྱུར་བས་ལེགས་
པར་འོངས་བ་ཞེས་བྱའོ། །བདུན་པ་ནི་ཕན་ཡོན་དྲུག་པོ་དེ་ཙམ་དུ་མ་ཟད་བྱང་ཆུབ་སེམས་
དཔའ་ཀུན་ཏུ་བཟང་པོའི་ཡོན་ཏན་དང་རྣམ་འཕྲུལ་སོགས་གང་མཆིས་པ་དེ་ཡང་ཅི་འདྲ་
བར་སྨོན་ལམ་འདེབས་པོ་དེ་དག་དུས་རིང་པོར་མི་ཐོགས་པར་དེ་བཞིན་དུ་འགྱུར་རོ། །
བརྒྱད་པ་སྐྱེ་བ་སྔ་ཕྱིའི་བར་མཚམས་མེད་པར་དམྱལ་བར་འཕེན་པར་བྱེད་པའི་མཚམས་
མེད་པ་ཞེས་བྱ་བའི་ལས་ལྔ་པོ་སྟེ་ཕ་མ་དགྲ་བཅོམ་པ་གསུམ་པོ་གསོད་པ་དང་། དགེ་
འདུན་གྱི་དབྱེན་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དག་གིས་
སྡིག་པ་རྣམས་ལས་གང་དང་གང་སྐྱེས་བུ་གང་གིས་ཉེས་དམིགས་མི་ཤེས་པའི་དབང་གིས་
སྔར་བྱས་པ་དག །བྱེད་པ་པོ་དེ་ཡིས་དད་པས་བཟང་པོ་སྤྱོད་པ་འདི་ཉིད་སྙིང་ཐག་པ་ནས་
བརྗོད་ན་མྱུར་དུ་ལས་དེ་དག་མ་ལུས་ཡོངས་སུ་བྱང་བར་འགྱུར་བ་ཡིན་ནོ། །
དགུ་པ་སྨོན་ལམ་འདེབས་པོ་གང་ཟག་དེས་ནི་འཕགས་པའི་ཡེ་ཤེས་རྣམ་པར་མི་
རྟོག་པའི་རྒྱུ་ཡེ་ཤེས་ཕུན་སུམ་ཚོགས་པ་དང་ལྡན་པར་འགྱུར་རོ། །བཅུ་པ་ལྟ་ན་སྡུག་པའི་
གཟུགས་ཕུན་སུམ་ཚོགས་པ་དང་། དེའང་མཚན་དང་དཔེ་བྱད་རྣམས་ཀྱིས་བརྒྱན་པ་དང་།
རྒྱལ་རིགས་མཆོག་སོགས་རིགས་ཕུན་སུམ་ཚོགས་པར་སྐྱེས་པ་དང་། ཁ་དོག་གསལ་བས་
གཟུགས་མཛེས་པར་འགྱུར་བའམ། ཡང་ན་ཁ་དོག་གི་སྐད་དོད་ཝཎ་ཞེས་པ་རུས་ལའང་
འཇུག་པས་རུས་ཁུང་བཙུན་པར་སྐྱེ་བའི་ཡོན་ཏན་ལ་སོགས་པ་རྣམས་ལྡན་པར་འགྱུར་རོ། །
བཅུ་གཅིག་པ་བདུད་དང་མུ་སྟེགས་སོགས་རྒོལ་བ་མང་པོས་ཀྱང་སྨོན་ལམ་འདེབས་
མཁན་དེ་མི་ཐུབ་ཏེ་ཀླགས་ལྟ་བར་མི་ནུས་སོ། །བཅུ་གཉིས་པ་ས་འོག་ས་སྟེང་ས་བླར་སྤྱོད་
པའི་འཇིག་རྟེན་གསུམ་པོ་ཀུན་ནའང་སྨོན་ལམ་འདེབས་པ་པོ་དེ་ལ་འགྲོ་བ་ཐམས་ཅད་
ལ 159ལ



་བསམ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱིས་མཆོད་ཅིང་གུས་པ་དང་ཕན་འདོག་བྱེད་པར་འགྱུར་རོ། །
བཅུ་གསུམ་པ་སྨོན་ལམ་འདེབས་པ་པོ་དེ་ཉིད་སྨོན་ལམ་མཐར་ཕྱིན་པས་ཚོགས་
གཉིས་རྫོགས་ཏེ་བྱང་ཆུབ་ཀྱི་ཤིང་གི་དབང་པོའི་དྲུང་དུ་གང་ཟག་དེ་མྱུར་དུ་འགྲོ་ཞིང་། དེར་
སོང་ནས་ཀྱང་སེམས་ཅན་ཐམས་ཅད་ལ་ཕན་པའི་ཕྱིར་ཤིང་དྲུང་དེར་འདུག་ཏེ། བདུད་སྡེ་
དཔུང་དང་བཅས་པ་ཐམས་ཅད་བཏུལ་ནས་བླ་ན་མེད་པའི་བྱང་ཆུབ་ཏུ་མངོན་པར་རྫོགས་
པར་སངས་རྒྱས་ནས་ཆོས་ཀྱི་འཁོར་ལོ་རབ་ཏུ་བསྐོར་བར་འགྱུར་རོ། །
གསུམ་པ་དོན་བསྡུ་བ་ནི། གང་ཡང་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདིའི་
དོན་དང་ཚིག་དང་དེ་གླེག་བམ་ལ་བྲིས་པ་འཆང་བ་དང་། ཁ་བཏོན་ནམ་གཞན་ལ་སྟོན་
ཏམ། གླེག་བམ་ཀློག་པར་བྱེད་ནའང་རུང་སྟེ། དེ་ཡི་རྣམ་པར་སྨིན་པའི་འབྲས་བུ་ནི་བས
གྱིས་མི་ཁྱབ་པའི་ཕྱིར་ཇི་བཞིན་པ་ནི་སངས་རྒྱས་ཉིད་ཀྱིས་མཁྱེན་པ་ལས་ཉན་རང་
འཕགས་པ་སོགས་ཀྱིའང་སྤྱོད་ཡུལ་མ་ཡིན་ན་སོ་སྐྱེས་ལྟ་ཅི་སྨོས་ཏེ། དེའི་འབྲས་བུ་མཐར་
ཐུག་བྱང་ཆུབ་ཀྱི་མཆོག་རྫོགས་པའི་སངས་རྒྱས་ཐོབ་པར་འགྱུར་བ་ལ་སོམ་ཉི་མ་བྱེད་ཅིག་
སྟེ་ཐོབ་ངེས་པའོ། །
གཉིས་པ་ཕན་ཡོན་ཅན་གྱི་སྨོན་ལམ་ཉིད་བསྔོ་བ་ལ་ལྔ་ལས། དང་པོ་སེམས་དཔའ་
མཆོག་གིས་བསྔོས་པ་ལ་འཇུག་པ་ནི། འཕགས་པ་འཇམ་དཔལ་ཤེས་རབ་མཆོག་གིས་
དངོས་འཛིན་འཇོམས་ཤིང་འགྲོ་བའི་དོན་ལ་དཔའ་བོར་གྱུར་པ་དེས་ཇི་ལྟར་ཐུགས་སུ་ཆུད་
ཅིང་མཁྱེན་པ་ལྟར་འཕགས་པ་ཀུན་ཏུ་བཟང་པོ་དེའང་དེ་ཁོ་ན་བཞིན་ཏེ། དེ་ལྟར་སེམས་
དཔའ་མཆོག་དེ་དག་ཀུན་གྱི་རྗེས་སུ་བདག་ཀྱང་ཞུགས་ནས་དེ་དང་འདྲ་བར་སློབ་པར་
འདོད་ཅིང་འདུན་པས་བཟང་པོ་སྤྱོད་པའི་སྨོན་ལམ་བཏབ་པ་ལས་བྱུང་བའི་དགེ་བ་ཅི་
མཆིས་པ་འདི་དག་ཐམས་ཅད་རབ་ཏུ་བསྔོ་བར་བགྱིའོ། །
༤160ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་རྣམ་པར་ཐར་པ།
གཉིས་པ་རྒྱལ་བས་བསྔོས་པ་ལ་འཇུག་པ་ནི། དུས་གསུམ་དུ་འགྲོ་དོན་ལ་བྱོན་
གཤེགས་མཛད་པའི་རྒྱལ་བ་ཐམས་ཅད་ཀྱིས་མགྲིན་གཅིག་ཏུ་བཟང་ཞིང་རྒྱ་ཆེ་བའི་བསྔོ་
བ་གང་ལ་མཆོག་ཏུ་བསྔགས་ཤིང་བསྟོད་པར་མཛད་པའི་བསྔོ་བ་དེས། འདི་ལྟར་སྨོན་ལམ་
བཏབ་པ་ལ་སོགས་པ་ལས་བྱུང་བའི་བདག་གིས་དགེ་བའི་རྩ་བ་འདི་ཀུན་ཀྱང་ཀུན་ཏུ་
བཟང་པོའི་སྤྱོད་པ་འཐོབ་པའི་ཕྱིར་རབ་ཏུ་བསྔོ་བར་བགྱིའོ། །གསུམ་པ་སྨོན་ལམ་གྱིས་
འབྲས་བུ་མངོན་གྱུར་དུ་བསྔོ་བ་ནི། བདག་ནི་ནམ་འཆི་བའི་དུས་བྱེད་པར་གྱུར་པ་ན་ལས་
ཉོན་གྱི་སྒྲིབ་པ་སྤྱི་དང་ཁྱད་པར་སངས་རྒྱས་མཐོང་བའི་གེགས་ལ་སོགས་པ་ཐམས་ཅད་
དག་ནི་ཕྱིར་གསལ་ཞིང་མེད་པར་བྱས་ཏེ། མངོན་སུམ་དུ་སངས་རྒྱས་སྣང་བ་མཐའ་ཡས་
ཉིད་མཐོང་བར་འགྱུར་ལ། དེ་མཐོང་བས་སླར་ཡང་སྒྲིབ་པ་མང་པོ་བྱང་ཞིང་ཏིང་ངེ་འཛིན་
གྱི་སྒོ་དུ་མ་ཐོབ་ནས། དེ་ལས་མི་གཡོ་བཞིན་དུ་བདེ་བ་ཅན་གྱི་ཞིང་དེར་ཡུད་ཙམ་གྱིས་
རབ་ཏུ་འགྲོ་ཞིང་། དེར་སོང་ནས་ནི་པདྨ་ལས་བརྫུས་ཏེ་སྐྱེས་ནས་བཟང་པོ་སྤྱོད་པའི་སྨོན་
ལམ་འདི་ཉིད་བཏབ་པའི་འབྲས་བུ་དེ་དག་ཀྱང་ཐམས་ཅད་མ་ལུས་པ་མངོན་དུ་འགྱུར་བར་
ཤོག་ལ། བདག་གིས་སྨོན་ལམ་གྱི་འབྲས་བུ་དེ་དག་མ་ལུས་པས་རང་གི་རྒྱུད་ཡོངས་སུ་
བཀང་ཞིང་། གཞན་གྱི་རེ་བ་ཀུན་ཀྱང་སྐོང་བར་བྱས་ནས་འཇིག་རྟེན་ཇི་སྲིད་གནས་པ་དེ་
སྲིད་དུ་སེམས་ཅན་ཐམས་ཅད་ལ་ཕན་པར་བགྱིད་པར་གྱུར་ཅིག་པའོ། །
བཞི་པ་སངས་རྒྱས་ལས་དངོས་སུ་ལུང་བསྟན་ཐོབ་པར་བསྔོ་བ་ནི། རྒྱལ་བ་འོད་
དཔག་ཏུ་མེད་པའི་འཁོར་གྱི་དཀྱིལ་འཁོར་ཡོན་ཏན་ཐམས་ཅད་ཀྱིས་བརྒྱན་པས་བཟང་
ཞིང་། ནང་དུ་ཏིང་ངེ་འཛིན་དང་ཕྱི་རོལ་དུ་སྨོན་ལམ་གྱི་མཐུས་གྲུབ་པའི་བདེ་སྐྱིད་ཕུན་
སུམ་ཚོགས་པས་དགའ་བར་གྱུར་པ་དེར་རིན་པོ་ཆེའི་པདྨོ་དམ་པ་ཤིན་ཏུ་མཛེས་པའི་ཟེའུའི་
ཁང་པ་ལས་བརྫུས་ཏེ་སྐྱེས་ནས་རྒྱལ་བ་སྣང་བ་མཐའ་ཡས་ཀྱིས་མངོན་སུམ་དུ་ཁྱོད་ཞིང་
ལ161ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁམས་ག་གེ་མོར་དུས་འདི་ཞེས་བྱ་བར་སངས་རྒྱས་འདི་ལྟ་བུར་འཚང་རྒྱ་བར་འགྱུར་རོ་
ཞེས་བྱ་བའི་ལུང་བསྟན་པའང་བདག་གི་འཁོར་གྱི་དཀྱིལ་འཁོར་དེར་ཐོབ་པར་ཤོག་ཅིག་
པའོ། །
ལྔ་པ་ལུང་བསྟན་ཐོབ་ནས་སེམས་ཅན་ལ་ཕན་པ་བསྒྲུབ་པར་བསྔོ་བ་ནི། བདེ་བ་
ཅན་གྱི་ཞིང་དེར་ནི་བདག་གིས་ལུང་བསྟན་དེ་ལྟ་བུར་རབ་ཏུ་ཐོབ་ནས་སྤྲུལ་པ་མང་པོ་བྱེ་
བ་ཕྲག་བརྒྱ་ལ་སོགས་པོ་མཐའ་ཡས་པ་ཡིས་གཞན་དོན་ལ་བློ་རྩེ་གཅིག་ཏུ་གཞོལ་བའི་
སྟོབས་ཀྱིས་ཕྱོགས་བཅུའི་འཇིག་རྟེན་གྱི་ཁམས་རྣམས་སུ་སྐད་ཅིག་རེ་རེར་ཡང་སེམས་
ཅན་མཐའ་ཡས་པ་རྣམས་ལ་སྡུག་བསྔལ་སྐྱོབ་པ་ནས་བརྩམས་ཏེ་མངོན་མཐོའི་བདེ་བ་
དང་
། ངེས་པར་ལེགས་པའི་བྱང་ཆུབ་གསུམ་ལ་རིམ་པར་འགོད་པའི་བར་གྱིས་ཕན་པ་
མང་པོ་འཁོར་བ་ཇི་སྲིད་པ་དེ་སྲིད་དུ་བགྱིད་པར་ཤོག་ཅིག །འདིའི་རྗེས་སུ་བཟང་པོ་སྤྱོད་
པའི་སྨོན་ལམ་བཏོན་པ་ཡི། ཞེས་སོགས་ཤློ་ཀ་གཉིས་པོ་སྡོང་པོ་བཀོད་པའི་མདོ་དང་། རྒྱ་
འགྲེལ་གཞན་རྣམས་ན་མེད་མོད་འོན་ཀྱང་མང་ག་ལ་ཤྲཱི་ཛྙཱ་ནའི་ཕྱག་བྲིས་ཀྱི་རྒྱ་དཔེར་
འབྱུང་ཞིང་། ཤཱཀྱ་བཤེས་གཉེན་གྱི་རྒྱ་འགྲེལ་དང་། ལོ་ཙཱ་ཆེན་པོ་ཡེ་ཤེས་སྡེས་ཀྱང་བཤད་
པ་མཛད་པས་མདོ་ཚིག་ཡིན་པར་བྱ་དགོས་ཞེས་མཁས་པ་དག་གསུང་ཞིང་། དེས་ན་སྡོང་
པོ་བཀོད་པ་ལས་ཚིག་བཅད་དྲུག་ཅུ་དང་། དེའི་སྟེང་གཉིས་པོ་བསྣན་པས་དྲུག་ཅུ་རེ་
གཉིས་ནི་རྒྱ་དཔེ་མང་ཉུང་གི་ཁྱད་པར་དུ་སྣང་ལ། འདི་ཉིད་ཟུར་དུ་བཀོལ་དགོས་ཀྱི་
གླེགས་བམ་བོད་མ་ཀུན་གྱི་བཤམ་དུ། སྨོན་ལམ་རྒྱལ་པོ་འདི་དག་མཆོག་གི་གཙོ། སོགས་
ཚིགས་བཅད་གཅིག་འབྱུང་བ་ནི་མདོ་དང་འགྲེལ་པ་རྣམས་ལ་མེད་ཅིང་། ལོ་ཙཱ་བ་ཆེན་པོ་
བེ་རོ་ཙ་ནས་འགྱུར་གྱི་སྨོན་ལམ་དུ་མཛད་པ་ཡིན་ནོ་ཞེས་ཀྱང་གྲགས་ཏེ། དེ་ལྟར་དོན་ལ་
གནས་སམ་སྙམ་མོ། །
ལ162-



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཚུང་འཕགས་མཆོག་རྣམས་ཀྱི་རྣམ་པར་ཐར་པ།
ཚིགས་སུ་བཅད་པ་གསུམ་པོ་འདི་ཡང་ཅུང་ཟད་བཤད་ན་དོན་གསུམ་སྟེ། སྨོན་ལམ་
བཏོན་པ་དང་། སྨོན་ལམ་བསྔོས་པ་དང་། སྨོན་ལམ་གྱི་དགེ་རྩ་ཕྱིར་བསྔོ་བ་གསུམ་ལས།
དང་པོ་ནི། བཟང་པོ་སྤྱོད་པའི་སྨོན་ལམ་གྱི་གླེགས་བམ་བཀླགས་སམ་ཁ་ཏོན་དུ་བཏོན་
པའི་དགེ་བ་ཅུང་ཟད་བདག་གིས་ཅི་བསགས་པ་དེས་ནི། འགྲོ་བ་སེམས་ཅན་མ་ལུས་པའི་
ཡིད་ལ་སྨོན་པའི་དོན་འགྲུབ་པར་ཤོག་ཅེས་བརྗོད་པ་སྨོན་ལམ་དུ་བྱས་པའི་དགེ་བ་རྣམས་
ཇི་ལྟ་བ་བཞིན་དུ་ཡུན་རིང་པོར་མི་ཐོགས་པར་དུས་སྐད་ཅིག་གིས་འབད་རྩོལ་མི་དགོས་
པར་ཐམས་ཅད་འབྱོར་ཞིང་འགྲུབ་པར་ཤོག་ཅིག་པའོ། །
གཉིས་པ་ནི། བཟང་པོ་སྤྱོད་པའི་སྨོན་ལམ་ཡོངས་སུ་བསྔོས་པ་འདི་ཡིས་བསོད་
ནམས་ངོ་བོ་བཟང་བས་དམ་པ་དང་རྒྱ་ཆེ་བས་མཐའ་ཡས་པར་གྱུར་པ་གང་ཞིག་ཐོབ་པ་
དེས། འགྲོ་བ་སྡུག་བསྔལ་གྱིས་ཆུ་བོར་བྱིངས་ནས་ཉམ་ཐག་པ་རྣམས་དེ་བཞིན་གཤེགས་
པ་འོད་དཔག་ཏུ་མེད་པའི་བཞུགས་གནས་བདེ་བ་ཅན་གྱི་ཞིང་ཁམས་རྟག་ཏུ་བདེ་ཞིང་
སྐྱིད་པའི་གནས་དེར་རབ་ཏུ་ཐོབ་པར་ཤོག་སྟེ་དེར་སྐྱེ་བར་གྱུར་ཅིག་པའོ། །
གསུམ་པ་ནི། སྨོན་ལམ་རྒྱལ་པོ་འདི་དག་གིས་ནི་མཆོག་གི་གཙོ་བོ་བླ་ན་མེད་པའི་
བྱང་ཆུབ་འགྲུབ་པ་དང་། མཁའ་ལྟར་མཐའ་ཡས་པའི་འགྲོ་བ་སེམས་ཅན་ཀུན་ལ་གནས་
སྐབས་དང་མཐར་ཐུག་གི་ཕན་བདེ་སྟེར་བར་བྱེད་ཅིང་། ཐམས་ཅད་ཀུན་ཏུ་བཟང་པོའི་
སྨོན་ལམ་གྱིས་བརྒྱན་པའི་ཞིང་ཁམས་ཁྱད་པར་ཅན་དུ་བསྒྲུབ་པས་གྲུབ་སྟེའམ། ཡང་ན་
དཔེ་ཕལ་ཆེ་བར། གཞུང་གྲུབ་སྟེ་ཞེས་པ་ལྟར་ན། འཕགས་པ་ཀུན་ཏུ་བཟང་པོས་དེ་བཞིན་
གཤེགས་པ་སྲས་དང་བཅས་པའི་སྤྱོད་པ་རབ་འབྱམས་མཛེས་བྱེད་ཟབ་ཅིང་རྒྱ་ཆེ་བའི་
ཚིག་དང་དོན་གྱིས་རྣམ་པར་བརྒྱན་པའི་སྨོན་ལམ་གྱིས་མདོ་ཆེན་པོ་གསུང་པའི་གཞུང་འདི་
ལས་ཇི་སྐད་འབྱུང་བ་དེ་ཁོ་ན་བཞིན་དུ་འགྲུབ་པར་གྱུར་ཏེ། ཕྱོགས་བཅུའི་ཞིང་ཀུན་གྱི་
ལ163



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ངན་སོང་གི་རྒྱུད་རྣམས་མ་ལུས་པ་སྟོང་པར་ཤོག་ཅིག་པའོ། །
གསུམ་པ་མཇུག་གི་དོན་ནི། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་
རྫོགས་སོ་ཞེས་པ་སྟེ་བཤད་པ་མཐར་ཕྱིན་པའི་དོན་ནོ། །རྒྱ་དཔེ་གཅིག་ན། ཨཱརྱ་ས་མནྟ་
བྷ་དྲ་ཙརྱ་པྲ་ནི་དྷཱ་ན་རཱ་ཛ་ས་མ་སྟ་མཱ། ཞེས་འབྱུང་སྟེ། འཕགས་པ་ཀུན་ཏུ་བཟང་པོ་སྤྱོད་
པའི་སྨོན་ལམ་གྱི་རྒྱལ་པོ་རྫོགས་སོ། །ཞེས་པའོ། །དེའི་མཇུག་ཏུ། ཨེ་ཀ་གཱ་ཐཱ་ཙ་ཏུནཱཝ་གཱ་
ཐཱ་དཱ་ཏཱི་ཡ་དྷ་ར་ཎ། ཥཌཱ་ཁཱི་བྷ་དྲ་ཙརྱ་ཙ་པཉྩམུ་ཏྲཿ པྲ་ཀཱཏཱིཏཱ། ཞེས་འབྱུང་བསྒྱུར་བ་ནི། །
ཚིགས་བཅད་གཅིག་དོང་ཚིགས་བཅད་བཞི། ཚིགས་བཅད་གཉིས་པ་ཡི་ནི་གཟུངས། །སྒོ་
དྲུག་པ་དང་བཟང་སྤྱོད་རྣམས། །ཕྱག་རྒྱ་ལྔ་རུ་རབ་ཏུ་གྲགས། །ཞེས་པའོ། །འཕགས་མཆོག་
རྣམ་ཐར་མཐའ་ཡས་ལ་འཇུག་པའི། །ཟབ་ཅིང་རྒྱ་ཆེའི་སྨོན་ལམ་རྨད་བྱུང་སྒོ། །ལེགས་
བཤད་འཕྲུལ་གྱི་ཕྱེ་དེས་མ་ལུས་འགྲོ། །ཀུན་ཏུ་བཟང་པོའི་སྤྱོད་མཆོག་འགྲུབ་པར་ཤོག །
འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་ཆུང་འཕགས་མཆོག་རྣམས་ཀྱི་
རྣམ་པར་ཐར་པ་མཐའ་ཡས་ལ་འཇུག་པའི་སྒོ་ཞེས་བྱ་བ་འདི་ནི་རྒྱལ་ཚབ་མཆོག་གི་སྤྲུལ་
པའི་སྐུའི་ཞམ་རིང་གི་ཐུ་བོ་མ་ཏི་སྭ་ར་སྭ་སྟིའི་གསུང་གིས་བསྐུལ་བ་ལྟར་སྨྱོས་ཀྱི་དགེ་སློང་
རྨོངས་པ་དྷརྨ་ཤྲཱིས་ལྕགས་སྦྲུལ་སྒྲོན་ཟླའི་ཚེས་བཅུ་ཆེན་མོའི་དུས་མཆོད་ཀྱི་ཉིན་ཨོ་རྒྱན་
སྨིན་གྲོལ་གླིང་གི་ཆོས་གྲྭར་སྦྱར་བའོ།། ཤུ་བྷ་མསྟུ། དགེའོ།། སརྦ་མངྒལཾ།། །།
ལ164



༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་
རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་
བར་བྱེད་པའི་ཉི་མ་ཞེས་བྱ་བ་བཞུགས།
ཅོ་ནེ་གྲགས་པ་བཤད་སྒྲུབ།
ན་མོ་ཨཱརྱ་མེ་ཏྲི་ཡེ། ཚོགས་གཉིས་ས་ཆེན་ཁྱོན་ལས་ལེགས་འཁྲུངས་མཚན་དཔེའི་
མེ་ཏོག་རྣམ་པར་བཀྲ། །མཁྱེན་བརྩེའི་ཡལ་གས་ལྷ་ཡི་ལམ་འགེངས་སྐུ་གསུམ་འབྲས་
བུའི་ཁུར་གྱིས་བརྗིད། །གཞན་ཕན་འཕྲིན་ལས་དྲི་བསུང་རབ་འཕྲོ་ཕན་བདེའི་གྲིབ་
བསིལ་འབྱུང་བའི་གནས། །ཐུབ་དབང་དཔག་བསམ་ལྗོན་པ་ཆེ་དེར་དུས་རྣམས་ཀུན་དུ་
ཕྱག་བགྱིའོ། །གྲངས་མེད་བྱང་སེམས་རྒྱུ་སྐར་འཁོར་ཚོགས་དབུས། །ཉ་རྒྱས་ཟླ་ལྟར་ཆེས་
འཕགས་སྤྱོད་ཀུན་དང་། །སྨོན་ལམ་མཛད་མཆོག་ཡོངས་ཀྱི་མཐར་སོན་པ། །རྒྱལ་སྲས་
ཀུན་བཟང་འཇམ་པའི་དབྱངས་ལ་འདུད། །རླབས་ཆེན་སྨོན་ལམ་གངྒཱའི་ཀླུང་རྣམས་ཀྱང་། །
རྒྱ་མཚོ་ཆེ་ལ་ཆུ་བོ་ཇི་བཞིན་དུ། །ཀུན་ནས་འདུས་ཕྱིར་སྨོན་ལམ་རྒྱལ་པོ་ཞེས། །ཡོངས་
གྲགས་འདི་ཡི་དགོངས་དོན་ཅུང་ཟད་དབྱེ། །
འདི་ལ་གསུམ། འདི་གང་གིས་མཛད་པ། མཛད་པ་པོའི་ཆེ་བ། གཞུང་གི་དོན་བཤད་
ལ165ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའོ། །དང་པོ་ནི། འདི་གང་གིས་གསུངས་སྙམ་ན། འདི་སངས་རྒྱས་ཕལ་པོ་ཆེའི་མདོའི་ཆ་
ཤས་སྡོང་པོ་བཀོད་པའི་མདོ་ལས་འབྱུང་བ་ནི། གཞོན་ནུ་ནོར་བཟང་གིས་ཐོག་མ་འཇམ་
དབྱངས་ནས་ཐ་མ་ཀུན་ཏུ་བཟང་པོའི་བར་བཤེས་གཉེན་བརྒྱ་བསྟེན་པ་དེ་རྣམས་ཀྱིས་
ཆོས་སྣ་ཚོགས་བསྟན་ཅིང་། བྱམས་པས་བྱང་ཆུབ་ཀྱི་སེམས་ཀྱི་ཕན་ཡོན་དང་། ཀུན་ཏུ་
བཟང་པོས་ནོར་བཟང་ལ་སྨོན་ལམ་འདི་གསུངས་སོ། །འོ་ན་འདི་བཀའ་མིན་ནམ་ཅི་ཞེ་ན།
བཀའ་ཡིན་ཏེ། རྗེས་སུ་གནང་བའི་བཀའ་དང་། བྱིན་གྱིས་བརླབས་པའི་བཀས་བསྡུས་
པའི་ཕྱིར་རོ། །
གཉིས་པ་ནི་ཀུན་ཏུ་བཟང་པོ་ནི་དངོས་པོ་ལ་སངས་རྒྱས་ཡིན་ཀྱང་། ཕྱོགས་བཅུ་
དང་དུས་གསུམ་གྱི་སངས་རྒྱས་ཐམས་ཅད་ཀྱི་སྲས་ཀྱི་ཐུ་བོའི་ཚུལ་བཟུང་ནས་སེམས་ཅན་
ཐམས་ཅད་ཀྱི་དོན་མཛད་པ་ཡིན་ཏེ། གཞུང་འདི་ལས། རྒྱལ་བ་ཀུན་གྱི་སྲས་ཀྱི་ཐུ་བོ་པ། །
གང་གི་མིང་ནི་ཀུན་ཏུ་བཟང་ཞེས་བྱ། །ཞེས་འབྱུང་བ་ལྟར་དང་། མདོ་གཞན་དང་། ཁྱད་
པར་དུ་དཀོན་མཆོག་ཏ་ལ་ནས་འཇམ་དབྱངོས་ཀྱིས་སྟོན་པ་དཔང་དུ་བཞག་སྟེ་ཀུན་ཏུ་
བཟང་པོ་ལ་བསྔགས་བརྗོད་ཆེན་པོ་མཛད་པ་དང་། རྣམ་སྣང་གངས་ཅན་མཚོའི་སྲས་ཀྱི་ཐུ་
བོ་གཉིས་ནི་ཀུན་ཏུ་བཟང་པོ་དང་འཇམ་དབྱངས་ཡིན་པར་བཤད་པའི་ཕྱིར་རོ། །
གསུམ་པ་ལ་གསུམ། མཚན་བཤད་པ། གཞུང་དོན་བཤད་པ། བཤད་པ་མཐར་
ཕྱིན་པའི་བྱ་བའོ། །དང་པོ་ལ་གཉིས། མཚན་དང་དེའི་དོན་བཤད་པ་དང་། འགྱུར་ཕྱག་
བཤད་པའོ། །དང་པོ་ནི། རྒྱ་གར་ཏེ་འཕགས་ཡུལ་ལེགས་སྦྱར་གྱི་སྐད་དུ་བསྟན་བཅོས་
འདིའི་མཚན་ལ། ཨཱརྱ་བྷ་དྲ་ཙརྱ་པྲ་ཎི་དྷཱ་ན་རཱ་ཛ་ཞེས་བྱ་ཞིང་། དེ་ཉིད་བོད་སྐད་དུ་བསྒྱུར་ན།
ཨཱརྱ་ནི་འཕགས་པ། བྷ་དྲ་ནི་བཟང་པོ། ཙརྱ་ནི་སྤྱོད་པ། པྲ་ནི་དྷཱ་ན་ནི་སྨོན་ལམ། རཱ་ཛ་ནི་རྒྱལ་
པོ་ཞེས་བྱ་བར་འགྱུར་རོ། ། མཚན་གྱི་དོན་ནི། ཅིའི་ཕྱིར་མཚན་ལ་དེ་སྐད་དུ་བརྗོད་ཅེ་ན།
ལ166



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
དེ་ལྟར་བརྗོད་པའི་རྒྱུ་མཚན་ཡོད་དེ། བྱང་ཆུབ་སེམས་དཔའ་ཀུན་ཏུ་བཟང་པོས་རང་གི་
སྤྱོད་པས་མཚོན་པའི་སྤྱོད་པ་མཆོག་ཏུ་གྱུར་པ་རྣམས་སྨོན་པའི་ཡུལ་དུ་བྱས་ནས་སྨོན་ལམ་
འདེབས་པས་ན། བཟང་པོ་སྤྱོད་པའི་སྨོན་ལམ་ཞེས་བྱ་ལ། སྨོན་ལམ་གཞན་དག་ལས་
མཆོག་དང་གཙོ་བོར་གྱུར་པའི་ཕྱིར་རྒྱལ་པོ་ཞེས་བརྗོད་པའི་ཕྱིར་རོ། །གཞུང་འདིའི་རྒྱ་
འགྲེལ་དག་ལས། བཟང་པོ་སྤྱོད་པ་ནི་ཀུན་ཏུ་བཟང་པོའི་སྤྱོད་པ་དང་། བྱང་ཆུབ་སེམས་
དཔའི་སྤྱོད་པ་སྤྱི་དང་། དགེ་བ་ལ་བཤད་པ་ཅི་རིགས་སུ་སྣང་ཡང་མི་འགལ་ཞིང་། དེ་ལ་
བཟང་པོ་ཡང་ཡིན་སྤྱོད་པ་ཡང་ཡིན་པས་ན་བཟང་པོ་སྤྱོད་པ་དང་། ཀུན་ཏུ་བཟང་པོའི་སྤྱོད་པ་
ཡིན་པས་ན་བཟང་པོའི་སྤྱོད་པ་ཞེས་བྱ་བའི་ཚུལ་གཉིས་ཏེ། མདོར་ན་རྒྱལ་སྲས་ཀྱི་སྤྱོད་པ་
ཕྱིན་དྲུག་སོགས་སྤྱོད་པ་ཁྱད་པར་ཅན་མཐའ་དག་ལ་བཟང་པོའི་སྤྱོད་པ་ཞེས་བྱའོ། །
གཉིས་པ་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་
པ་སྟེ་ལོ་ཙཱ་པས་བཀོད་པའོ། །དེ་ཡང་སོ་སྐྱེའི་ས་ལས་འདས་ཤིང་འཕགས་པས་ན་
འཕགས་པ། ཉེས་པའི་རྩུབ་རེག་དང་བྲལ་བས་ན་འཇམ། ཡོན་ཏན་ཐམས་ཅད་ཕུན་སུམ་
ཚོགས་པས་ན་དཔལ། ལོ་བཅུ་དྲུག་ལོན་པའི་ན་ཚོད་ཅན་ལྟར་གནས་པས་ན་གཞོན་ནུར་
གྱུར་པ་སྟེ་དེ་ལ་ཕྱག་འཚལ་བ་ནི་ན་མཿ ཞེས་པའི་དོན་བློ་གཞོལ་ཅིང་འདུད་པའོ། །
གཉིས་པ་གཞུང་གི་དོན་བཤད་པ་ལ་གསུམ། སྔོན་འགྲོ་ཡན་ལག་བདུན་པ། དངོས་
གཞི་སྨོན་ལམ། མཇུག་གི་རིམ་པ་བཤད་པའོ། ། དང་པོ་ལ་གཉིས། བཤད་པ་དངོས་དང་།
དེ་དག་གི་དོན་བསྡུ་བའོ། ། དང་པོ་ལ་བདུན། ཕྱག་འཚལ་བ། མཆོད་པ་འབུལ་བ། སྡིག་
པ་བཤགས་པ། དགེ་བ་ལ་རྗེས་སུ་ཡི་རང་བ། ཆོས་ཀྱི་འཁོར་ལོ་བསྐོར་བར་བསྐུལ་བ།
མྱ་ངན་ལས་མི་འདའ་བར་བཞུགས་སུ་གསོལ་བ། དགེ་བ་རྣམས་རྫོགས་བྱང་དུ་བསྔོ་བའོ། །
དང་པོ་ལ་གཉིས། སྒོ་གསུམ་ཐུན་མོང་དུ་ཕྱག་འཚལ་བ་དང་། སོ་སོར་ཕྱག་འཚལ་བའོ། །
ལ167



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་པོ་ནི། ཇི་སྙེད་སུ་དག་ཅེས་སོགས་རྐང་པ་བཞི་སྟེ། དོན་ནི། ཕྱག་བགྱིའོ་ཞེས་དྲང་ངོ་། །
ཡུལ་གང་ལ་ན། གྲངས་ཇི་སྙེད་པ་དེ་སྙེད་དེ་གྲངས་ཀྱི་སྒོ་ནས་བགྲང་བའི་ཚད་ལས་འདས་
ཤིང་། སངས་རྒྱས་སུ་དག་ཅེས་མིང་གི་སྒོ་ནས་བརྗོད་པའི་ཚད་ལས་འདས་པ་གང་དག་
ཤར་ལ་སོགས་པའི་ཕྱོགས་བཅུ་དང་། འདས་མ་འོངས་ད་ལྟའི་དུས་གསུམ་དུ་གཤེགས་པ་
དང་འབྱོན་པའི་སངས་རྒྱས་བཅོམ་ལྡན་འདས་མིའི་ཚུལ་གྱིས་བཞུགས་ཤིང་། དཔེར་ན་
སེངྒེ་རི་དྭགས་ཀྱི་ཚོགས་ལ་འཇིགས་པ་མེད་པ་ལྟར་ཕས་ཀྱི་རྒོལ་བ་དང་ཚོགས་ཀྱི་ནང་དུ་
མི་འཇིགས་པ་བཞིས་འཇིགས་པ་མི་མངའ་བའི་ཕྱིར་མིའི་སེངྒེ་ཀུན་ལའོ། །བརྗོད་འདོད་
ཀྱིས་ཕྱོགས་རེ་ལའང་ཀུན་ཞེས་བརྗོད་པ་ཡོད་ཀྱང་དེ་ལྟ་བུ་མ་ཡིན་པར་ཅུང་ཟད་ཀྱང་མ་
ལུས་པར་གོ་བའི་ཆེད་དུ་མ་ལུས་པ་དང་དེ་དག་ཐམས་ཅད་ཅེས་ཁྱད་པར་སྦྱར་བའོ། །ཚུལ་
ཇི་ལྟར་ཕྱག་འཚལ་ན། སྨོན་ལམ་འདེབས་པ་པོ་བདག་གིས་ལུས་དང་ངག་དང་ཡིད་
གསུམ་མ་དད་པའི་རྙོག་པ་དང་བྲལ་བའི་དད་པའི་སྒོ་ནས་སོ། །དེ་ཡང་སངས་རྒྱས་གཅིག་
ལ་ཕྱག་འཚལ་ནའང་བསོད་ནམས་དཔག་ཏུ་མེད་པ་འབྱུང་ན། སངས་རྒྱས་གྲངས་མེད་ལ་
དམིགས་ནས་ཕྱག་བྱས་ན་བསོད་ནམས་ཆེ་བ་ལྟ་ཅི་སྨོས་ཞེས། སློབ་དཔོན་ཡེ་ཤེས་སྡེས་
འགྲེལ་པར་བཤད་པ་ལྟར་ལམ་རིམ་ལས་ཀྱང་གསུངས་སོ། །
གཉིས་པ་སྒོ་གསུམ་སོ་སོར་ཕྱག་འཚལ་བ་ལ་གསུམ་གྱི་དང་པོ་ལུས་ཀྱི་ཕྱག་ནི།
བཟང་པོ་སྤྱོད་པའི་སོགས་རྐང་པ་བཞི་སྟེ། ཕྱག་འཚལ་ལོ་ཞེས་དྲང་ངོ་། །ཡུལ་གང་ལ་ན།
སྡིག་པའི་ཆོས་ཀུན་དང་བདུན་བཞི་ལས་རྒྱལ་བའི་རྒྱལ་བ་ཀུན་ལའོ། །ཚུལ་ཇི་ལྟར་ན།
བཟང་པོ་སྤྱོད་པའི་སྨོན་ལམ་གྱི་བསམ་པའི་སྟོབས་དག་གི་སྒོ་ནས་རྒྱལ་བ་ཐམས་ཅད་
ཡིད་ཀྱིས་རང་གི་མདུན་ནམ་རང་གནས་སུ་མངོན་སུམ་དུ་བཞུགས་པར་མོས་ཏེ། སངས་
རྒྱས་ཀྱི་ཞིང་མ་ལུས་པ་དག་གི་རྡུལ་གྱི་གྲངས་ཇི་སྙེད་པ་དེ་སྙེད་ཀྱི་ལུས་སྤྲུལ་ནས་རབ་ཏུ་
ལ 168



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
གུས་པས་བཏུད་པ་ཡིས་སོ། །སློབ་དཔོན་ཡེ་ཤེས་སྡེས་ལུས་གཅིག་གིས་ཕྱག་བྱས་པའང་
བསོད་ནམས་ཆེ་ན་ལུས་དེ་ཙམ་གྱིས་ཕྱག་བྱས་པ་ནི་བསོད་ནམས་ཤིན་ཏུ་ཆེའོ་ཞེས་བཤད་
པ་ལྟར་ལམ་རིམ་ལས་ཀྱང་གསུངས་སོ། །གཉིས་པ་ཡིད་ཀྱི་ཕྱག་ནི། རྡུལ་གཅིག་སྟེང་ན་
སོགས་རྐང་པ་བཞི་སྟེ། རྡུལ་ཕྲ་རབ་གཅིག་སྟེ་རེ་རེའི་སྟེང་ནའང་འཇིག་རྟེན་ཁམས་ཀྱི་
རྡུལ་ཇི་སྙེད་པའི་གྲངས་དང་མཉམ་པའི་གཙོ་བོ་སངས་རྒྱས་རྣམས་ནི་འཁོར་སངས་རྒྱས་
ཀྱི་སྲས་བྱང་སེམས་རྣམས་ཀྱིས་བསྐོར་བའི་དབུས་ན་བཞུགས་པ་དག་ཏུ་མོས་པར་བྱ་ཞིང་།
ཚུལ་དེ་ལྟར་ཡུལ་དང་ཕྱོགས་གཅིག་ཙམ་མ་ཡིན་པར་ཕྱོགས་བྲལ་སྟོང་པའི་ཆོས་ཀྱི་
དབྱིངས་ལྟ་བུའི་ནམ་མཁའི་ཁམས་མ་ལུས་པ་ཐམས་ཅད་ཀྱང་རྒྱལ་བ་སྲས་དང་བཅས་པ་
དག་གིས་གང་བར་མོས་ནས་ཡིད་ཀྱིས་འདུད་དོ། །
གསུམ་པ་ངག་གི་ཕྱག་ནི། དེ་དག་བསྔགས་པ་སོགས་རྐང་པ་བཞི་སྟེ། བདག་གིས་
བསྟོད་དོ་ཞེས་དྲང་ངོ་། །གང་ལ་ན། སྤངས་རྟོགས་མཐར་ཕྱིན་པའི་གནས་སུ་སོན་པའི་
བདེ་བར་གཤེགས་པ་ཐམས་ཅད་དོ། །ཚུལ་ཇི་ལྟར་ན། བདེ་བར་གཤེགས་པ་དེ་དག་གི་
ཡོན་ཏན་གྱི་བསྔགས་པ་བསྐལ་པའི་བར་དུ་བརྗོད་ཀྱང་རྫོགས་པར་མི་འགྱུར་བས་མི་ཟད་
པ་རྒྱ་མཚོ་ཆེན་པོའི་ཆུ་ལྟར་མང་བ་རྣམས་ནི། དབྱངས་ཀྱི་ཡན་ལག་རྒྱ་མཚོ་ལྟར་མང་བའི་
སྒྲ་ཀུན་གྱིས་རྒྱལ་བ་དེ་རྣམས་ཀུན་གྱི་སྤངས་རྟོགས་ཀྱི་ཡོན་ཏན་བརྗོད་ཅིང་གོ་བར་བྱས་
པའི་སྒོ་ནས་སོ། །འདིར་རྒྱ་མཚོ་ནི་མང་ཚིག་ཡིན་པས་རྒྱ་མཚོ་ཁོ་ན་ལ་བཤད་མི་དགོས་
ཀྱང་མཚོན་པའོ། །དབྱངས་ཀྱི་ཡན་ལག་ཅེས་པའི་དོན་ལ་མི་མཐུན་པ་གཉིས་སྣང་སྟེ། ཀླུ་
སྒྲུབ། ཕྱོགས་གླང་། དབྱིག་གཉེན། རྒྱན་བཟང་པོ་རྣམས་ཀྱི་འགྲེལ་པར་གསུང་དབྱངས་
ཡན་ལག་ལྔ་དང་དྲུག་ཅུ་ལ་སྦྱར་ནས་བཤད་ལ། ཤཱཀྱ་བཤེས་གཉེན་གྱི་འགྲེལ་པ་དང་།
འགྲེལ་པ་གཞན་ཞིག་ལས་ནི། དབྱངས་ཀྱི་ཡན་ལག་ནི་དབྱངས་འགྲུབ་པའི་རྒྱུ་སྟེ་ལྕེ་དང་
ལ169ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྐན་ལ་སོགས་པའོ་ཞེས་འབྱུང་ངོ་། །ལམ་རིམ་ཆེན་མོ་ལས་ཕྱི་མའི་རྗེས་སུ་འབྲང་ནས་
འདིར་དབྱངས་ནི་བསྟོད་པ་ཡིན་ལ་དེའི་ཡན་ལག་ནི་རྒྱུ་སྟེ་ལྕེའོ་ཞེས་བཤད་དེ་འདི་འཐད་
པ་ལྟར་སྣང་ཡང་། ཀླུ་སྒྲུབ་ཀྱིས་མཛད་པར་གྲགས་པའི་འགྲེལ་བ་དེ་དེ་ཉིད་ཀྱིས་མཛད་པ་
ཡིན་ན་དེ་ལས་བཤད་པ་བཞིན་འདོད་དགོས་ཤིང་དེས་མཛད་མ་མཛད་དཔྱད་གཞིར་སྣང་
སྟེ། གསུང་དབྱངས་ཡན་ལག་ལྔ་དང་དྲུག་ཅུ་ནི་སངས་རྒྱས་ཀྱི་གསུང་གི་དབང་དུ་མཛད་པ་
ཡིན་པས། འདིར་སྨོན་ལམ་འདེབས་པ་པོས་དེར་མོས་ཀྱང་འབྲེལ་ཆུང་སྙམ་སྟེ་དཔྱད་པར་
བྱའོ། །ཡན་ལག་ལྔ་ནི་རྣམ་བཤད་རིགས་པ་ལ། འབྲུག་སྒྲ་ལྟར་ཟབ་པ་དང་
། སྙན་ཞིང་
འཇེབས་ལ་རྣ་བར་སྙན་པ་དང༌། ཡིད་དུ་འོང་ཞིང་དགའ་བར་བྱེད་པ་དང༌། རྣམ་པར་
གསལ་ཞིང་རྣམ་པར་རིག་པར་བྱེད་པ་དང་། མཉན་པར་འོས་ཤིང་མི་མཐུན་པ་མེད་སྟེ་
ཞེས་བཤད་ཅིང་། ཡན་ལག་དྲུག་ཅུའི་སྐོར་ཡང་དེ་ཉིད་ལས་འབྱུང་ངོ་། །
གཉིས་པ་མཆོད་པ་འབུལ་བ་ལ་གཉིས། བླ་ན་ཡོད་པའི་མཆོད་པ་དང་། བླ་ན་མེད་
པའི་མཆོད་པའོ། །དང་པོ་ནི། མེ་ཏོག་དམ་པ་སོགས་ཚིགས་བཅད་གཉིས་ཏེ། ཡུལ་གང་
ལ་མཆོད་ན་དངོས་སུ་བཞུགས་པ་དང་ཡིད་ཀྱིས་མོས་པའི་རྒྱལ་བ་དེ་དག་ལ་ནི་མཆོད་པར་
བགྱིའོ། །དངོས་པོ་གང་མཆོད་ན་ལྷ་དང་མིའི་ཡུལ་སོགས་ན་ཡོད་པའི་མེ་ཏོག་གསིལ་མ་
དམ་པ་སྟེ་མཆོག་རྣམས་དང་། མེ་ཏོག་སྣ་ཚོགས་སྤེལ་ཏེ་བརྒྱུས་པའི་འཕྲེང་བ་དམ་པ་དང་།
སིལ་སྙན་དང་པི་ཝང་དང་དུང་དང་གླིང་བུ་ལ་སོགས་པའི་རོལ་མོའི་བྱེ་བྲག་སྣ་ཚོགས་པ་
རྣམས་དང་། བྱུག་པར་བྱ་བ་ཙནྡན་དང་སྤོས་དྲི་ཞིམ་པོ་སྣ་ཚོགས་སྦྱར་བའི་ལྡེ་གུ་དང་གོས་
དང་རིན་པོ་ཆེ་ལས་བྱས་པའི་གདུགས་མཆོག་དང་། ནོར་བུའི་འོད་དང་འོད་གསལ་བའི་མར་
མེ་མཆོག་རྣམས་དང་། བསྲེག་པར་བྱ་བའི་དྲི་ཞིམ་པོའི་བདུག་སྤོས་དམ་པ་ཡིས་སོ། །ཡང་
གོང་དུ་བརྗོད་པ་ལྟར་ཡུལ་རྒྱལ་བ་དེ་དག་ལ་ནི་མཆོད་པར་བགྱིའོ། །གང་མཆོད་ན། ལྷ་
170ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
མིའི་གོས་མཆོག་ཏུ་གྱུར་པའི་ན་བཟའ་དམ་པ་རྣམས་དང་། སྐུ་ལ་བྱུག་རྒྱུའི་རྫས་ཙནྡན་
དང་ག་བུར་ལ་སོགས་པའི་དྲིས་བསྒོས་པའི་དྲི་ཆུ་མཆོག་དང་། སྤོས་དྲི་ཞིམ་པོ་སྣ་ཚོགས་པ་
ཕྱེ་མར་བྱས་པའི་ཕུར་མ་གཏོར་ཞིང་བདུག་ཏུ་རུང་བ་ཐུམ་པོར་བྱས་པའམ་ཐུམ་པོར་མ་
བྱས་པའི་ཙནྡ་དང་གུར་གུམ་ལ་སོགས་པ་དང་། ཚོན་ཕྱེ་སྣ་ཚོགས་སྤེལ་བའི་རིམ་བརྒྱ་དང་
རྔམས་རི་རབ་དང་མཉམ་པ་ལྟར་སྤུངས་པ་དང་། རྒྱ་འགྲེལ་ཁ་ཅིག་ལྟར་ན། བརྩེགས་པ་
དང་མ་བརྩེགས་པའི་ཁང་བཟང་ལ་སོགས་པ་དང་ལྷ་མིའི་མཆོད་རྫས་ཀྱི་བཀོད་པ་ཁྱད་
པར་དུ་འཕགས་པའི་མཆོག་ཀུན་གྱིས་སོ། །རྒྱ་འགྲེལ་དག་ལས་བཀོད་པའི་དོན་ནི་ཚོགས་
པ་དང་མང་པོའི་སྒྲའི་རྣམ་གྲངས་སུ་བཤད་ལ། ལམ་རིམ་ཆེན་མོ་ལས། བཀོད་པ་ནི་གོང་
མ་ཀུན་གྱི་མཐར་སྦྱོར་བ་སྟེ་ཕལ་ཆེ་བ་དང་སྤྲས་པ་དང་སྣ་ཚོགས་པ་ལ་བྱའོ་ཞེས་གསུངས་ཏེ་
དོན་འདྲའོ། །གཉིས་པ་བླ་ན་མེད་པའི་མཆོད་པ་ནི། མཆོད་པ་གང་རྣམས་སོགས་རྐང་པ་
བཞི་སྟེ། ཡུལ་གང་ལ་ན། རྒྱལ་བ་ཀུན་ལ་ཕྱག་འཚལ་ཞིང་མཆོད་པར་བགྱིའོ། །དངོས་པོ་
གང་རྣམས་མཆོད་ན། ཀུན་ཏུ་བཟང་པོ་དང་འཇམ་དཔལ་གཞོན་ནུར་གྱུར་པ་སོགས་བྱང་
ཆུབ་སེམས་དཔའ་མཐུ་ཆེན་པོ་རྣམས་ཀྱིས་ནི་ཏིང་ངེ་འཛིན་གྱི་མཐུས་སྟོང་གསུམ་གྱི་
འཇིག་རྟེན་གྱི་ཁམས་ལྟ་བུའི་སྣོད་བཅུད་ཀྱི་རྒྱན་བཀོད་པ་དང་། སངས་རྒྱས་ཀྱི་ཞིང་
ཡོངས་སུ་དག་པའི་སྣོད་བཅུད་ཀྱི་བཀོད་པ་ཕུན་སུམ་ཚོགས་པ་ལྟ་བུ་གྱ་ནོམ་པ་མཛེས་ཤིང་
ཡིད་དུ་འོང་བ་ལ་སོགས་པ་སྤྲུལ་པའི་སྒོ་ནས་སོ་སྐྱེའི་ཡུལ་ལས་འདས་པའི་མཆོད་པའི་
ཚོགས་ཀྱིས་སངས་རྒྱས་རྣམས་ལ་མཆོད་པ་ལྟ་བུའི་མཆོད་པ་བླ་ན་མེད་པ་རྒྱ་ཆེ་བ་དེ་དག་
ཀུན་ནི། ཚུལ་ཇི་ལྟར་ན། སངས་རྒྱ་གཅིག་ཙམ་མ་ཡིན་པར་རྒྱལ་བ་ཐམས་ཅད་ལ་ཡང་
མོས་ཤིང་ཀུན་ཏུ་བཟང་པོ་ལ་སོགས་པའི་སྤྱོད་པ་དང་མཚུངས་པར་སྤྱད་པར་འདོད་ཀྱི་དད་
པའི་སྟོབས་དག་གི་སྒོ་ནས་སོ། །
ལ171༤



ཐར་ལམ་གསལ་སྒྲོན་ལས། རྒྱལ་དྲོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ་བཤགས་པ་ནི། འདོད་ཆགས་ཞེ་སྡང་སོགས་རྐང་པ་བཞི་སྟེ། གང་ལ་
བཤགས་པ་ནི་རྒྱལ་བ་རྣམས་དང་། གང་བཤགས་པ་ནི་ཐོག་མ་མེད་པ་ནས་ད་ལྟའི་བར་དུ་
ཉོན་མོངས་པ་འདོད་ཆགས་དང་ཞེ་སྡང་དང་གཏི་མུག་གི་དབང་དུ་སོང་ཞིང་། དུག་གསུམ་
པོ་དེས་ཀུན་ནས་བསླངས་ཏེ་སྲོག་གཅོད་པ་དང་མ་བྱིན་པར་ལེན་པ་དང་མི་ཚངས་པར་
སྤྱོད་པ་སོགས་ལུས་ཀྱིས་བྱས་པའི་ལས་དང་། རྫུན་དུ་སྨྲ་བ་དང་ཕྲ་མ་དང་ཚིག་རྩུབ་དང་
ངག་ཀྱལ་སོགས་ངག་གི་ལས་དང༌། དེ་བཞིན་དུ་བརྣབ་སེམས་དང་གནོད་སེམས་དང་
ལོག་པར་ལྟ་བ་སོགས་ཡིད་ཀྱིས་ཀྱང་བསགས་པའི་སྡིག་པ་བདག་གིས་བགྱིས་པ་དང་
གཞན་ལ་བགྱིད་དུ་བསྩལ་བ་ལ་སོགས་པ་ཅི་མཆིས་པ་དེ་དག་ཐམས་ཅད་བདག་གིས་
འགྱོད་པའི་སེམས་ཀྱིས་སོ་སོར་བཤགས་ཤིང་བསྡོམ་པར་བགྱིའོ། །
བཞི་པ་རྗེས་སུ་ཡི་རང་ནི། ཕྱོགས་བཅུའི་རྒྱལ་བ་སོགས་རྐང་པ་བཞི་སྟེ། དེ་ལ་རྗེས་
སུ་ཡི་རང་ཞེས་དྲང་ངོ༌། །གང་ལ་ན། ཕྱོགས་བཅུའི་རྒྱལ་བ་ཀུན་དང་སངས་རྒྱས་ཀྱི་སྲས་
བྱང་ཆུབ་སེམས་དཔའ་ཐམས་ཅད་དང་། རང་རྒྱལ་རྣམས་དང༌། ཉན་ཐོས་སློབ་པ་དགྲ་
བཅོམ་མ་ཐོབ་པ་དང་། མི་སློབ་པ་དགྲ་བཅོམ་པ་དེ་དག་ཀུན་གྱི་བསོད་ནམས་དང་། དེར་
མ་ཟད། འགྲོ་བ་སེམས་ཅན་གཞན་ཀུན་གྱིས་བསྐྲུན་པའི་བསོད་ནམས་ཀྱི་ཕུང་པོ་ཆེ་ཆུང་
ཅི་མཆིས་པ་གང་ལ་ཡང་བདག་ཡི་རང་ཞིང་དགའ་བ་བསྒོམ་པར་བགྱིའོ། །འགྲོ་བའི་སྒྲ་
དོན་ནི། ཤཱཀྱ་བཤེས་གཉེན་གྱི་འགྲེལ་པ་ལས། འགྲོ་བ་ཞེས་བྱ་བའི་སྒྲ་ནི་མ་ལུས་པ་ལ་
བསྙེག་པའི་ཕྱིར་སློབ་པ་ལ་སོགས་པའི་བསོད་ནམས་ཀྱི་ནང་དུ་འདུ་བར་འགྲུབ་ན། ཅིའི་ཕྱིར་
ལོག་ཤིག་ཏུ་སྨོས་ཞེ་ན། དེ་ནི་མ་ཡིན་ཏེ། འགྲོ་བས་ན་འགྲོ་བ་སྟེ་སྲིད་པ་དང་བཅས་པ་
འཁོར་བར་འགྲོའོ་ཞེས་བྱ་བའི་ཐ་ཚིག་གོ། །ཞེས་འབྱུང་བ་ལྟར་རོ། །
ལྔ་པ་ཆོས་ཀྱི་འཁོར་ལོ་བསྐོར་བར་བསྐུལ་བ་ནི། གང་རྣམས་ཕྱོགས་བཅུའི་སོགས་
15-



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
རྐང་པ་བཞི་སྟེ། ཆོས་ཀྱི་འཁོར་ལོ་བསྐོར་བར་བསྐུལ་ལོ། །གང་ལ་བསྐུལ་ན། སངས་རྒྱས་
བཅོམ་ལྡན་འདས་གང་བཞུགས་པ་རྣམས་དང་ཕྱོགས་བཅུ་ན་གདུལ་བྱ་སེམས་ཅན་རྣམས་
ཀྱི་མ་རིག་པའི་མུན་པ་སེལ་བར་བྱེད་པའི་འཇིག་རྟེན་གྱི་སྒྲོན་མ་གང་དག་བྱང་ཆུབ་ཏུ་སྔ་
ཕྱི་རིམ་པར་སངས་རྒྱས་ནས་ཤེས་བྱ་ཐམས་ཅད་མ་ཆགས་ཤིང་ཐོགས་པ་མེད་པར་མངོན་
སུམ་དུ་གཟིགས་པའི་ཡེ་ཤེས་མཐར་ཐུག་བརྙེས་པའི་མགོན་པོ་དེ་དག་ཐམས་ཅད་ལའོ། །
གང་གིས་ན་བདག་གིས་སོ། །གང་ན་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་དམ་པ་བླ་ན་
མེད་པ་སེམས་ཅན་ཐམས་ཅད་ཀྱི་དོན་དུའོ། །དེ་ནི་སྔོན་སྟོན་པ་སངས་རྒྱས་ནས་ཆོས་མི་
གསུང་པ་ལྟར་བསྟན་པ་ན་ཚངས་པ་དང་བརྒྱ་བྱིན་གྱིས་ཆོས་ཀྱི་འཁོར་ལོ་བསྐོར་བར་
བསྐུལ་བ་ལྟར་བྱེད་པའོ། །
དྲུག་པ་མྱ་ངན་ལས་མི་འདའ་བར་བཞུགས་སུ་གསོལ་བ་ནི། མྱ་ངན་འདའ་སྟོན་
སོགས་རྐང་པ་བཞི་སྟེ། མྱ་ངན་ལས་མི་འདའ་བར་གསོལ་བར་བགྱིའོ་ཞེས་དྲང་ངོ༌། །གང་
ལ་ན། རྒྱལ་བ་ཀུན་དང་ཁྱད་པར་དུ་འཇིག་རྟེན་གྱི་སྣང་ངོར་མྱ་ངན་ལས་འདས་པའི་ཚུལ་
སྟོན་པར་གང་གིས་བཞེད་པའི་རྒྱལ་བ་དེ་དག་ལའོ། །དགོས་པ་ཅིའི་ཆེད་དུ་ན། འགྲོ་བ་
སེམས་ཅན་ཀུན་ལ་གནས་སྐབས་བདེ་བ་མངོན་མཐོ་དང་མཐར་ཐུག་ཕན་པ་ངེས་ལེགས་
མཆོག་ལ་འགོད་པར་བྱ་བའི་ཕྱིར་དུའོ། །དུས་ཇི་སྲིད་དུ་ཞེ་ན། བསྐལ་བ་གཅིག་ཙམ་ལྟ་བུ་
མ་ཡིན་པར་བསྐལ་བ་སངས་རྒྱས་ཀྱི་ཞིང་གྲངས་མེད་པ་དག་གི་རྡུལ་ཇི་སྙེད་ཡོད་པའི་
གྲངས་དང་མཚུངས་པར་བཞུགས་པར་ཡང་ངོ་། །གང་གིས་ན་བདག་གིས་གསོལ་ལོ། །
ཚུལ་ཇི་ལྟར་ན། བསམ་པ་ཐག་པ་ནས་ལག་པ་ཐལ་མོ་རབ་ཏུ་སྦྱར་བའི་སྒོ་ནས་སོ། །
བདུན་པ་ཡན་ལག་སྔོན་མ་དྲུག་བྱས་པའི་དགེ་བ་བསྔོ་བ་ནི། ཕྱག་འཚལ་བ་དང་
ཞེས་སོགས་རྐང་པ་བཞི་སྟེ། དེ་ལྟར་ཕྱག་འཚལ་བ་དང་། མཆོད་ཅིང་སྡིག་པ་བཤགས་པ་
ལ173ལ
、



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་། དགེ་བ་ལ་རྗེས་སུ་ཡི་རང་བ་དང༌། ཆོས་ཀྱི་འཁོར་ལོ་བསྐུལ་ཞིང་མྱ་ངན་ལས་མི་
འདའ་བར་གསོལ་བ་ཡི་དགེ་བ་ཅུང་ཟད་བདག་གིས་ཅི་བསགས་པ་ཐམས་ཅད་དུས་
གསུམ་དུ་བསགས་པའི་དགེ་བ་ལྷན་ཅིག་བདག་གིས་བླ་ན་མེད་པའི་བྱང་ཆུབ་ཐོབ་པའི་ཕྱིར་
ཏེ་ཆེད་དུ་བསྔོ་བར་བགྱིའོ་ཞེས་སོ། ། གཉིས་པ་དོན་བསྡུ་བ་ནི། ལམ་རིམ་ཆེན་མོ་ལས། དེ་
ལྟ་ན་ཕྱག་དང་མཆོད་པ་དང་བསྐུལ་བ་དང་གསོལ་བ་གདབ་པ་དང་ཡི་རང་བ་ལྔ་ནི་མཐུན་
རྐྱེན་ཚོགས་གསོག་པ་ཡིན་ལ། བཤགས་པ་ནི་འགལ་རྐྱེན་སྒྲིབ་པ་སྦྱོང་བ་དང་། ཡི་རང་གི་
ཕྱོགས་གཅིག་རང་གི་དགེ་བ་བྱས་པ་ལ་དགའ་བ་སྒོམ་པ་ནི་རང་གི་དགེ་བ་སྤེལ་བར་ཡང་
འགྱུར་རོ། །བསྔོ་བས་ནི་བསགས་པ་དང་སྦྱངས་པ་དང་སྤེལ་བའི་དགེ་བ་རྣམས་ཉུང་ངུའང་
ཆེས་མང་བར་སྤེལ་བ་དང་། གནས་སྐབས་སུ་འབྲས་བུ་ཕྱུང་ཏེ་ཟད་པར་འགྱུར་པ་རྣམས་
ཀྱང་ནམ་ཡང་མི་ཟད་པར་བྱེད་པ་སྟེ། བསྡུ་ན་བསགས་པ་དང་སྦྱངས་པ་དང་སྤེལ་ཞིང་མི་
ཟད་པར་བྱེད་པ་གསུམ་དུ་འདུའོ་ཞེས་གསུངས་པ་ལྟར་རོ། །ཡང་ལམ་རིམ་ལས། དེ་ལྟར་
ཚིག་དེ་དག་གི་དོན་གོ་བར་བྱས་ལ་ཡིད་གཞན་དུ་མ་ཡེངས་པར་དལ་བུས་ཇི་སྐད་བསྟན་
པ་བཞིན་དུ་བྱས་ན་བསོད་ནམས་ཀྱི་ཕུང་པོ་དཔག་ཏུ་མེད་པ་འཛིན་ཏོ་ཞེས་བཤད་པ་ནི་
གལ་ཆེ་སྟེ་སྐབས་གཞན་དུའང་དེ་ལྟར་རོ། །
གཉིས་པ་དངོས་གཞི་སྨོན་ལམ་གྱི་ཁྱད་པར་རྒྱས་པར་བཤད་པ་ལ་གཉིས། སྨོན་
ལམ་གྱི་དབྱེ་བ་དངོས་དང་། སྨོན་ལམ་ཅི་ཙམ་དུ་འདེབས་ཚད་བཤད་པའོ། །དང་པོ་ལ་
བཅུ་དྲུག་སྟེ། བསམ་པའི་སྒོ་ནས་སྨོན་པ་དང་། དེ་བཞིན་དུ་སྦྱར་ཏེ་བྱང་ཆུབ་ཀྱི་སེམས་མི་
བརྗེད་པའི་སྒོ་ནས་དང་། མ་གོས་པའི་སྦྱོར་བའི་སྒོ་ནས་དང་། སེམས་ཅན་ལ་ཕན་པ་དང་
བདེ་བའི་སྒོ་ནས་དང་། གོ་ཆའི་སྒོ་ནས་དང་། སྐལ་བ་མཉམ་པའི་གྲོགས་དང་འཕྲད་པའི་
སྒོ་ནས་དང་། དགེ་བའི་བཤེས་གཉེན་མཉེས་པར་བྱེད་པའི་སྒོ་ནས་དང་། སངས་རྒྱས་
༤174ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
མངོན་དུ་གྱུར་པ་ལ་མཆོད་པའི་སྒོ་ནས་དང་། དམ་ཆོས་འཛིན་པའི་སྒོ་ནས་དང་། མི་ཟད་
པའི་མཛོད་ཀྱི་སྒོ་ནས་དང་། འཇུག་པ་དུ་མའི་སྒོ་ནས་དང་། སྟོབས་ཀྱི་སྒོ་ནས་དང་། སྒྲུབ་
པའི་སྒོ་ནས་དང་། ལས་ཀྱི་སྒོ་ནས་དང་། རྗེས་སུ་སློབ་པའི་སྒོ་ནས་དང་། བསྡུ་བའི་སྒོ་
ནས་སྨོན་པའོ། །དང་པོ་ལ་བཞི། བྱོན་ཟིན་གྱི་སངས་རྒྱས་ལ་མཆོད་པ་དང་། མ་བྱོན་པའི་
སངས་རྒྱས་ཀྱི་དགོངས་པ་རྫོགས་པའི་ཆེད་དང་། སངས་རྒྱས་ཀྱི་ཞིང་སྦྱོང་བའི་ཆེད་དང་།
སེམས་ཅན་ཐམས་ཅད་ཕན་བདེ་ལ་འགོད་པའི་ཆེད་དུ་སྨོན་པའོ། །དང་པོ་ནི། འདས་པའི་
སངས་རྒྱས་སོགས་རྐང་པ་གཉིས་ཏེ། དེ་ལྟར་ཡན་ལག་བདུན་པ་བྱས་པའི་དགེ་བས་
བདག་གིས་ནི་སྐྱེ་བ་འདི་དང་གཞན་དུའང་འདས་པའི་དུས་སུ་བྱོན་ཟིན་ཅིང་གདུལ་བྱའི་
སྣང་ངོར་སྐུ་གཤེགས་པའི་ཚུལ་བསྟན་པའི་སངས་རྒྱས་རྣམས་དང་ཤར་ནས་འོག་གི་བར་
ཕྱོགས་བཅུའི་འཇིག་རྟེན་དག་ན་སེམས་ཅན་གྱི་དོན་དུ་ད་ལྟ་གང་བཞུགས་པ་ཐམས་ཅད་
མཆོད་པའི་ཚོགས་རྣམས་ཀྱིས་མཆོད་པར་བྱེད་པར་གྱུར་ཅིག་ཅེས་སོ། ། གཉིས་པ་ནི། གང་
ཡང་མ་བྱོན་སོགས་རྐང་པ་གཉིས་ཏེ། འཚང་རྒྱ་འགྱུར་གང་ཡང་སངས་རྒྱས་ཀྱི་སར་ད་དུང་
མ་བྱོན་ཅིང་འབྱོན་པར་བཞེད་པ་དེ་དག་ཡུན་རིང་དུ་མི་ཐོགས་པར་རབ་ཏུ་མྱུར་བར་ཐུགས་
དགོངས་ཀྱི་ བསམ་པ་ཡོངས་སུ་རྫོགས་པའི་ཚུལ་གྱིས་བླ་ན་མེད་པའི་བྱང་ཆུབ་ཏུ་རིམ་
པའམ་རྣམ་པར་སངས་རྒྱས་པར་སྤྱོན་པ་སྟེ་བྱོན་ཞིག་པའོ། །གསུམ་པ་ནི། ཕྱོགས་བཅུ་ག་
ལའི་སོགས་རྐང་པ་གཉིས་ཏེ། ཕྱོགས་རེ་རེ་ཙམ་མ་ཡིན་པར་ཕྱོགས་བཅུ་ག་ལ་པའི་མ་
དག་པའི་ཞིང་རྣམས་ནི་ཇི་སྙེད་ཡོད་པ་དེ་དག་ཐམས་ཅད་ཀྱང་བདེ་བ་ཅན་དང་མངོན་
དགའི་ཞིང་ལྟར་སྣོད་བཅུད་ཀྱི་སྐྱོན་དང་བྲལ་བའི་སྒོ་ནས་རྒྱ་ཆེར་ཡོངས་སུ་དག་པར་གྱུར་
ཅིག་ཅེས་པ་ནི་སྣོད་དག་པར་སྨོན་ཅིང་། ཞིང་དེ་ཐམས་ཅད་དུའང་བྱང་ཆུབ་ཀྱི་ཤིང་གི་
དབང་བོའི་དྲུང་དུ་གཤེགས་པའི་རྒྱལ་བ་དང་། སངས་རྒྱས་ཀྱི་ཆོས་ཀྱི་སྲས་བྱང་ཆུབ་
ལ175



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའ་རྣམས་ཀྱིས་རབ་ཏུ་གང་བར་ཤོག་ཅིག་ཅེས་པ་ནི་བཅུད་དག་པར་སྨོན་པའོ། །
བཞི་པ་ནི། ཕྱོགས་བཅུའི་སེམས་ཅན་སོགས་རྐང་པ་བཞི་སྟེ། འདི་ལ་མི་འདོད་པ་
ཞི་བ་དང་། འདོད་དོན་འགྲུབ་པའི་ཆེད་དུ་སྨོན་པ་གཉིས་ཀྱི་དང་པོ་ནི། ཕྱོགས་བཅུའི་
སེམས་ཅན་གང་རྣམས་ཇི་སྙེད་ཡོད་པ་དེ་དག་རྟག་ཏུ་ནད་མེད་ཅིང་མངོན་མཐོའི་བདེ་བ་
ཁྱད་པར་ཅན་དང་ལྡན་པར་གྱུར་ཅིག་ཅེས་སོ། །གཉིས་པ་ནི། འགྲོ་བ་སེམས་ཅན་དེ་དག་
ཀུན་གྱི་ཆོས་ཀྱི་ཆེད་དུ་འབད་པའི་དགོས་དོན་རྣམས་ནི་ཆོས་དང་མཐུན་པར་ཡིད་བཞིན་དུ་
འགྲུབ་པར་གྱུར་ཅིང་། དེའི་ཆེད་དུ་སྨོན་པའི་རེ་བ་ཅི་ཡོད་པའང་ལེགས་པར་འགྲུབ་པར་ཤོག་
ཅེས་སོ། ། འདིར་མཐུན་པར་གྱུར་ཅིང་ཞེས་པ་ནི་སྡེབ་སྦྱོར་གྱི་དབང་དུ་བྱས་ཀྱི། གྱུར་ཅིག་
ཅེས་འབྱུང་བ་ལྟར་བྱས་ཀྱང་དོན་མི་འགལ་ལོ། །
ས་བཅད་གཉིས་པ་བྱང་ཆུབ་ཀྱི་སེམས་མི་བརྗེད་པར་སྨོན་པ་ལ་གཉིས། མཐུན་
རྐྱེན་དང་ལྡན་པ་དང་། འགལ་རྐྱེན་དང་བྲལ་བར་སྨོན་པའོ། །དང་པོ་ནི། བྱང་ཆུབ་སྤྱོད་པ་
སོགས་ཚིགས་བཅད་ཕྱེད་དང་བཞི་སྟེ། འདི་ལའང་སྐྱེ་བ་དྲན་ཞིང་རབ་ཏུ་འབྱུང་བ་དང་།
སྤྱོད་པ་རྫོགས་ཤིང་ཚུལ་ཁྲིམས་དག་པ་དང་། འགྲོ་བ་རང་རང་གི་སྐད་ཀྱིས་ཆོས་སྟོན་པ་
དང་། ཕར་ཕྱིན་ལ་བརྩོན་ཞིང་བྱང་ཆུབ་ཀྱི་སེམས་དང་མི་འབྲལ་བར་སྨོན་པ་རྣམས་ལས།
དང་པོ་ནི། བླ་ན་མེད་པའི་བྱང་ཆུབ་ཀྱི་ཕྱིར་རྒྱལ་སྲས་ཀྱི་སྤྱོད་པ་ཁྱད་པར་ཅན་དག་ནི་
བདག་གིས་སྤྱོད་པར་བྱེད་ཅིང་། སྤྱོད་པ་བྱེད་པའི་རྟེན་འགྲོ་བ་གང་དུ་སྐྱེས་པ་དེ་དག་ཀུན་
ཏུ་སྐྱེ་བ་དྲན་པར་གྱུར་ཅིག །དེ་ལྟ་བུའི་ཚེ་རབས་ཀུན་ཏུ་འཆི་འཕོ་བ་དང་སྐྱེ་བའི་གནས་
སྐབས་ཀྱི་སྐྱེ་བ་ཐམས་ཅད་དུ་རྟག་ཏུ་བདག་ནི་རབ་ཏུ་འབྱུང་བར་བྱེད་པར་ཤོག་ཅེས་སོ། །
གཉིས་པ་ནི། དེ་ལྟར་རབ་ཏུ་བྱུང་ནས་རྒྱལ་བ་ཀུན་གྱིས་ཇི་ལྟར་སློབ་པའི་རྗེས་སུ་
སྟེ་དེ་དག་མཐུན་པར་སློབ་པར་གྱུར་ཏེ། བཟང་པོ་སྟེ་དགེ་བའི་སྤྱོད་པ་ཐམས་ཅད་ཡོངས་
༤176ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
སུ་རྫོགས་པར་བྱེད་ཅིང་། ཚུལ་ཁྲིམས་ཀྱི་སྤྱོད་པ་ཉེས་ལྟུང་གི་དྲི་མ་མེད་པ་དང་། དམན་
པའི་བྱང་ཆུབ་དོན་གཉེར་གྱི་བསམ་པ་དང་བྲལ་བའི་ས་ཡོངས་སུ་དག་པ་དེ་ལྟ་བུའི་སྒོ་
ནས་རྟག་ཏུ་མ་ཉམས་ཤིང་སྐྱོན་མེད་པར་རྟག་ཏུ་སྤྱོད་པར་ཤོག་ཅིག་ཅེས་སོ། །རྒྱ་འགྲེལ་
འགའ་ཞིག་ལས་ཉེས་པ་མི་སྤྱོད་པས་མ་ཉམས་པ་དང་། དུས་གསུམ་གྱི་ཡུལ་ལ་ཞེན་པའི་་
སྲེད་པ་དང་། དུག་གསུམ་གྱིས་ཀུན་ནས་བསླངས་པའི་སྲེད་པ་མེད་པས་སྐྱོན་མེད་ཅེས་
བཤད་དེ་མི་འགལ་ལོ། །གསུམ་པ་ནི། ལྷ་ལ་སོགས་པ་འགྲོ་བ་སྣ་ཚོགས་པ་རྣམས་ལ་དེ་
དག་གི་སྐད་དང་འདྲ་བར། ལྷའི་སྐད་དང་། ཀླུའི་སྐད་དང་། གནོད་སྦྱིན་གྱི་སྐད་དང་།
གྲུལ་བུམ་དག་གི་སྐད་དང་། མི་ཡི་སྐད་རྣམས་དང་། དེ་བཞིན་དུ་ལྷ་མིན། སྲིན་པོ། ཡི་
དྭགས། དུད་འགྲོ་སོགས་འགྲོ་བ་ཀུན་གྱི་སྒྲ་སྐད་ཅི་ཙམ་ཡོད་པ་དང་མཐུན་པར་སེམས་
ཅན་དེ་ཐམས་ཅད་ཀྱི་སྐད་དུ་བདག་གིས་དམ་པའི་ཆོས་བསྟན་ནས་སོ་སོའི་འདོད་པ་
རྫོགས་པར་བྱེད་པར་གྱུར་ཅིག །དེ་ཡང་སོ་སོ་ཡང་དག་པ་རིག་པ་བཞི་རྫོགས་པར་ཐོབ་ན་
ནི་སྐད་རིགས་ཐམས་ཅད་ལ་འཇུག་ནུས་ཀྱང་
། མདོ་ལས། གསུང་དབྱངས་གཅིག་གིས་སོ་
སོའི་ལན་ཀྱང་འདེབས། །ཞེས་དང་། གསུང་གཅིག་ཉིད་ཀྱིས་གསུང་མོད་ཀྱི། །དུ་མ་ཉིད་
དུ་སོ་སོར་ག །ཞེས་གསུངས་པ་ལྟར་སངས་རྒྱས་ཀྱི་ལེགས་སྦྱར་ལྟ་བུའི་སྐད་གཅིག་གིས་
བཤད་པའི་ཚེ། སངས་རྒྱས་ཀྱི་སྨོན་ལམ་དང་བྱིན་རླབས་ཀྱིས་སྐད་གཅིག་པོ་དེ་འགྲོ་བ་
སྐད་མི་འདྲ་བ་རྣམས་ཀྱི་རང་རང་གི་སྐད་ལྟར་གོ་བར་འགྱུར་བ་ཡོད་དོ། །བཞི་པ་ནི། ཚེ་
རབས་ཐམས་ཅད་དུ་རང་རྒྱུད་དེས་པ་སྟེ་དུལ་ཞིང་འཇམ་པའི་སྒོ་ནས་སྦྱིན་སོགས་ཕ་རོལ་
ཏུ་ཕྱིན་པ་དྲུག་ལ་རབ་ཏུ་བརྩོན་པར་བྱས་ཏེ། སྔར་སེམས་ཅན་གྱི་དོན་དུ་བསྐྱེད་པའི་བྱང་
ཆུབ་ཀྱི་སེམས་ནི་ནམ་ཡང་བརྗེད་པར་མ་གྱུར་ཅིག་ཅེས་སོ། ། དེས་ཤིང་ཞེས་པའི་དོན་
རྒྱུད་དུལ་བའམ་འཇམ་པའི་དོན་ཡིན་ཏེ། ཀླུ་སྒྲུབ་ཀྱི་འགྲེལ་བར། དེས་པ་ནི་རྒྱུད་འཇམ
ལ177ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའོ། །ཞེས་དང་། ཕྱོགས་གླང་གིས་ཀྱང་། དེས་པ་ནི་སེམས་ཀྱི་རྒྱུད་མཉེན་པའོ། །ཞེས་
གསུངས་པ་ལྟར་གཞན་ལས་ཀྱང་བཤད་དོ། །གཞུང་བཞི་པོ་དེ་རྣམས་ཀྱིས་བྱང་ཆུབ་ཀྱི་
སེམས་མི་ཉམས་པའི་རྒྱུ་བཞི་བཤད་ཅེས་འགྲེལ་པ་རྣམས་ལས་སོ། །
གཉིས་པ་ནི། སྡིག་པ་གང་རྣམས་སོགས་རྐང་པ་གཉིས་ཏེ། དེ་ལྟར་བྱང་ཆུབ་ཀྱི་
སེམས་མི་བརྗེད་ཅིང་འཕེལ་བ་ལ་བར་དུ་གཅོད་པའི་སྒོ་གསུམ་གྱི་སྡིག་པ་གང་ཞིག་
མཆིས་པ་རྣམས་ས་ལམ་གྱི་རྟོགས་པ་སྐྱེ་བ་ལ་སྒྲིབ་བྱེད་ཀྱི་སྒྲིབ་པར་གྱུར་པའི་ཚོགས་
དག་ཐམས་ཅད་མ་ལུས་པ་ཡོངས་སུ་བྱང་བར་ཤོགས་བཅད་གསུམ་པ་མ་གོས་པའི་སྦྱོར་
བའི་སྨོན་ལམ་ནི། ལས་དང་ཉོན་མོངས་སོགས་རྐང་པ་བཞི་སྟེ། བྱང་ཆུབ་ཀྱི་སྤྱོད་པ་ལ་
སློབ་པའི་ཚེ། སྒོ་གསུམ་གྱི་མི་དགེ་བའི་ལས་རྣམས་དང་། ཆགས་སོགས་ཉོན་མོངས་པ་
དང༌། ཆོས་ལ་བར་དུ་གཅོད་པའི་བདུད་ཀྱི་ལས་ཡུམ་གྱི་མདོ་ལས་བཤད་པ་དེ་ལྟ་བུ་རྣམས་
ལས་གྲོལ་ཞིང་། དེ་ཡང་ཕྱོགས་གཅིག་ཙམ་མ་
ཙམ་མ་ཡིན་པར་གང་དུ་འབྱུང་བའི་འཇིག་རྟེན་
འགྲོ་བའི་གནས་རྣམས་སུ་ཡང་ལས་ཉོན་དང་བདུན་ལས་རྣམས་ཀྱིས་མ་གོས་པར་སྤྱོད་
པར་གྱུར་ཅིག །དཔེ་ཇི་ལྟར་སྤྱད་ན་པདྨ་ཆུ་ནང་དུ་སྐྱེས་ཀྱང་ཆུ་འདམ་གྱིས་མ་གོས་པ་དེ་
བཞིན་དུ་དང་། ཉི་མ་དང་ཟླ་བའི་དཀྱིལ་འཁོར་ནམ་མཁའ་ལ་ཐོག་པ་མེད་པར་རྒྱུ་བ་ལྟར་
སྐྱོན་དེ་དག་གིས་མ་གོས་པར་སྤྱད་པར་བགྱིའོ། །དཔེ་སྔ་མས་འཁོར་བའི་གནས་སུ་སྐྱེས་
ཀྱང་འཁོར་བའི་སྐྱོན་གྱིས་མ་གོས་པ་དང་། དཔེ་ཕྱི་མས་འཁོར་བའི་ཡོན་ཏན་ལ་མི་ཆགས་
པའི་ཚུལ་བསྟན་ཏེ། བྱང་ཆུབ་སེམས་དཔས་འཁོར་བའི་སེམས་ཅན་གྱི་དོན་མཛད་པའི་
ཁྱད་ཆོས་སོ། །
ས་བཅད་བཞི་པ་སེམས་ཅན་བདེ་ཞིང་ཕན་པའི་སྨོན་ལམ་ནི། ཞིང་གི་ཁྱོན་དང་
སོགས་རྐང་པ་བཞི་སྟེ། སངས་རྒྱས་ཀྱི་ཞིང་དག་གི་རྒྱ་ཁྱོན་དང་ཕྱོགས་བཅུ་རྣམས་ཀྱི་ཁྱོན་
ལ178



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
ཅི་ཙམ་ཡོད་པར་གནས་པའི་འགྲོ་བའི་ངན་སོང་གི་སྡུག་བསྔལ་སོགས་སྡུག་བསྔལ་ཐམས་
ཅད་རབ་ཏུ་ཞི་བར་བྱེད་པ་དང་། མངོན་མཐོ་ལྷ་མིའི་བདེ་བ་དག་ལ་འགྲོ་བ་ཀུན་འགོད་
ཅིང་། འགྲོ་བ་ཐམས་ཅད་ལ་ནི་ངེས་ལེགས་ཀྱི་གོ་འཕང་ལ་འགོད་པའི་ཕན་པར་སྤྱན་པར་
བྱའོ། །ས་བཅད་ལྔ་པ་གོ་ཆའི་སྨོན་ལམ་ནི། བྱང་ཆུབ་སྤྱོད་པ་སོགས་རྐང་པ་བཞི་སྟེ། སྔོན་
དུ་རང་རྒྱུད་སྨིན་པར་བྱ་བའི་ཕྱིར་བྱང་ཆུབ་ཆེན་པོའི་རྒྱུར་འགྱུར་བའི་ཕྱིན་དྲུག་སོགས་ཀྱི་
སྤྱོད་པ་ཡོངས་སུ་རྫོགས་པར་བྱེད་ཅིང་། གཞན་སྨིན་པའི་ཆེད་དུ་གདུལ་བྱའི་སེམས་ཅན་
གཞན་དག་གི་ཁམས་དང་བསམ་པ་ཤེས་ཏེ་ཐབས་གང་གིས་འདུལ་བར་འགྱུར་བའི་རང་གི་
སྤྱོད་པ་དེ་དག་གི་སྤྱོད་པ་དང་མཐུན་པར་འཇུག་འདོད་ཀྱི་གོ་ཆ་གྱོན་ནོ། །འདིར་དེ་དག་གི་
སྤྱོད་པ་རང་གི་སྤྱོད་པ་དང་མཐུན་པར་འཇུག་ཅེས་བཤད་པ་ལྟར་ཡང་རུང་ངོ་། །དེ་ལྟ་བུའི་
གོ་ཆ་བགོས་ཏེ་གདུལ་བྱ་རྣམས་ལ་བཟང་པོ་དགེ་བའི་སྤྱོད་པ་དག་ནི་རབ་ཏུ་སྟོན་པར་བྱེད་
ཅིང་། ཚུལ་དེ་ལྟ་བུས་མ་འོངས་བསྐལ་བ་ཀུན་ཏུ་སྐྱོ་ངལ་མེད་པར་སྤྱོད་པར་གྱུར་ཅིག་ཅེས་
སོ། །གཞུང་སྔ་ཕྱི་དེ་དག་གིས་གོ་ཆ་རྣམ་པ་ལྔ་བཤད་ཀྱང་། བསྡུ་ན་སྤྱོད་པ་རྫོགས་པ་དང་།
སེམས་ཅན་གྱི་སྤྱོད་པ་དང་མཐུན་པར་འཇུག་པ་དང་། དམ་པའི་ཆོས་བཟང་པོ་སྟོན་པ་
གསུམ་དུ་འདུ་བར་བཤད་དོ། །
ས་བཅད་དྲུག་པ་སྐལ་མཉམ་གྱི་གྲོགས་དང་འཕྲད་པའི་སྨོན་ལམ་ནི། བདག་གི་
སྤྱོད་དང་སོགས་ཚིགས་བཅད་གཅིག་སྟེ། སྔ་མ་དེར་མ་ཟད། སྐྱེ་བ་ཀུན་ཏུ་བདག་གི་སྤྱོད་
པ་བཟང་པོ་དང་མཚུངས་པར་གང་གིས་སྤྱོད་པའི་གྲོགས་བཟང་པོ་དེ་དག་དང་ཡང་ནི་རྟག་
ཏུ་འགྲོགས་པར་ཤོག་ཅིག་ཅེས་སོ། །འདི་ལ་ཡང་གི་སྒྲ་ཡོད་མེད་གཉིས་སྣང་ངོ་། །
འགྲོགས་ན་ཅི་ཞིག་བྱ་བ་ནི། རང་དང་གྲོགས་རྣམས་ཕན་ཚུན་ལུས་དང་ངག་རྣམས་དང་ནི་
སེམས་ཏེ་ཡིད་ཀྱིས་ཀྱང་བྱང་ཆུབ་ཀྱི་ཕྱིར་སྤྱོད་པ་དག་དང་སྨོན་ལམ་ཕྱོགས་གཅིག་ཏུ་
ལ179ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཐུན་པར་འཇུག་ཅིག་སྤྱད་པར་ཤོག་ཅིག་ཅེས་སོ། །
ས་བཅད་བདུན་པ་དགེ་བའི་བཤེས་གཉེན་དང་འཕྲད་པའི་སྨོན་ལམ་ནི། བདག་ལ་
ཕན་པ་སོགས་རྐང་པ་བཞི་སྟེ། སྔ་མ་དེར་མ་ཟད། བདག་དང་འཕྲལ་དང་ཡུན་དུ་ཕན་པར་
འདོད་པའི་གྲོགས་པོ་དགེ་བའི་བཤེས་གཉེན་གང་བྱང་ཆུབ་ཀྱི་སྤྱོད་པ་བཟང་པོ་རབ་ཏུ་
སྟོན་པར་བགྱི་པ་དེ་དག་དང་ཡང་རྟག་ཏུ་ཕྲད་པར་ཤོག་ཅིག་ཅེས་སོ། །ཕྲད་ནས་ཀྱང་བཤེས་
གཉེན་དེ་དག་གི་ཡིད་ཐུགས་ནི་བདག་གིས་དུས་ནམ་ཡང་མི་དབྱུང་བ་སྟེ་སུན་འབྱིན་པར་མི་
བྱེད་པར་ཤོག་ཅིག་ཅེས་སོ། །རྒྱ་འགྲེལ་དག་ལས་ནི་དེ་ལྟར་དུ་བཤད་ལ། ཁ་ཅིག་གྲོགས་
ཞེས་པ་དགེ་བའི་བཤེས་ལ་མ་སྦྱར་བར་དེའི་གྲོགས་ལ་སྦྱར་བ་ལྟར་སྣང་ཡང་དོན་མིན་ནོ།
ས་བཅད་བརྒྱད་པ་སངས་རྒྱས་མངོན་དུ་གྱུར་པ་ལ་མཆོད་པར་སྨོན་པ་ནི། སངས་
རྒྱས་སྲས་ཀྱི་སོགས་རྐང་བ་བཞི་སྟེ། སངས་རྒྱས་ཀྱི་སྲས་བྱང་ཆུབ་སེམས་དཔའ་རྣམས་
ཀྱིས་བསྐོར་བའི་མགོན་པོ་རྒྱལ་བ་རྣམས་ནི་ལྐོག་གྱུར་མིན་པར་མངོན་སུམ་དུ་དུས་རྟག་ཏུ་
བདག་གིས་བལྟ་ཞིང་། དེར་མ་ཟད་ཚུལ་དེ་ལྟ་བུས་མ་འོངས་བསྐལ་བ་ཀུན་ཏུ་ཡིད་སྐྱོ་བ་
མེད་པར་རྒྱལ་བ་དེ་དག་ལ་ཡང་མཆོད་པ་སྣ་ཚོགས་ཀྱིས་མཆོད་པ་རྒྱ་ཆེར་བགྱི་བར་སྨོན་
ནོ། །
ས་བཅད་དགུ་པ་དམ་པའི་ཆོས་འཛིན་པར་སྨོན་པ་ནི། རྒྱལ་བ་རྣམས་ཀྱི་སོགས་
རྐང་པ་བཞི་སྟེ། རྒྱལ་བ་རྣམས་ཀྱི་ལུང་རྟོགས་ཀྱི་དམ་པའི་ཆོས་ཐམས་ཅད་དང་དེ་དག་
གིས་གསུངས་པའི་ལུང་གི་དམ་ཆོས་རྣམས་ནི་མི་བརྗེད་པའི་གཟུངས་ཀྱི་སྒོ་ནས་འཛིན་
པར་བྱེད་ཅིང་། བྱང་ཆུབ་ཀྱི་སྤྱོད་པའི་ཁྱད་པར་རྣམས་འགྲོ་བ་གཞན་དག་ལ་འཆད་པའི་
སྒོ་ནས་ཀུན་ཏུ་སྣང་བ་སྟེ་རྒྱས་པར་བྱེད་པ་དང༌། དེར་མ་ཟད། ཀུན་ཏུ་བཟང་པོའི་སྤྱོད་པ་
རྣམས་རྣམ་པར་སྦྱོང་བ་ཡང་སྟེ་དེའི་སྐྱོན་སྦྱོང་པའི་ཚུལ་གྱིས་དག་པར་བྱེད་པར་ཤོག་ཅིག །
༤180



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
དེ་ཡང་དུས་ཐུང་ངུ་ཙམ་མ་ཡིན་པར་མ་འོངས་བསྐལ་བ་ཀུན་ཏུ་ཡིད་མི་སྐྱོ་བར་སྤྱད་པར་
བགྱི་བར་སྨོན་ནོ། །དམ་པའི་ཆོས་འཛིན་པའི་སྨོན་ལམ་འདི་རྒྱ་ཆེ་སྟེ། རྗེའི་རྟོགས་བརྗོད་
ལས། རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། །དམ་ཆོས་འཛིན་པའི་སྨོན་ལམ་ནང་
འདུས་པར། །གསུངས་ཕྱིར་ཞེས་བཤད་ཅིང་། གང་ལས་གསུངས་པ་ཡང་ལྷ་མོ་དཔལ་
ཕྲེང་གི་ཞུས་པའི་མདོ་ན་གསལ་ལོ། །
ས་བཅད་བཅུ་པ་མི་ཟད་པའི་མཛོད་ཐོབ་པར་སྨོན་པ་ནི། སྲིད་པ་ཐམས་ཅད་
སོགས་རྐང་པ་བཞི་སྟེ། སྲིད་པ་གཅིག་ཏུ་མ་ཟད་འདོད་པ་ལ་སོགས་པ་ཁམས་གསུམ་གྱི་
སྲིད་པ་ཐམས་ཅད་དུ་ཡང་ལས་དང་སྨོན་ལམ་གྱི་དབང་གིས་འཁོར་ཞིང་སྐྱེ་བ་ན། བསོད་
ནམས་དང་ཡེ་ཤེས་ཀྱི་ཚོགས་དག་ནི་མི་ཟད་པ་སྟེ་དཔག་ཏུ་མེད་པ་རྙེད་ཅིང་། བྱང་ཆུབ་ཀྱི་
སེམས་དང་གདུལ་བྱ་སྨིན་ཅིང་གྲོལ་བ་ལ་མཁས་པའི་ཐབས་དང་། ཇི་ལྟ་ཇི་སྙེད་ཀུན་རྣམ་
པར་འབྱེད་པའི་ཤེས་རབ་ལྷག་མཐོང་གི་ཕྱོགས་ཀྱིས་བསྡུས་པ་དང་། ཇི་ལྟ་བ་དང་ཇི་སྙེད་
པ་ལ་དམིགས་པའི་ཏིང་ངེ་འཛིན་ནི་ཞི་གནས
།ནས་ཀྱིས་བསྡུས་པ་དང་། རྣམ་པར་ཐར་བ་
བརྒྱད་སོགས་དང་བཅས་པའི་ཡོན་ཏན་ཀུན་གྱི་མི་ཟད་པའི་མཛོད་དུ་གྱུར་ཅིག་ཅེས་སོ། །
ས་བཅད་བཅུ་གཅིག་པ་འཇུག་པ་དུ་མའི་སྒོ་ནས་སྨོན་པ་ནི། སྒྲ་ཙམ་ཁྱོན་ལ་ཞེན་པ་ནས།
ཀུན་གྱི་དྲུང་དུ་བདག་མཆིའོ་ཞེས་པའི་བར་ཚིགས་བཅད་བརྒྱད་དེ། འདི་ལ་བདུན།
སངས་རྒྱས་ཀྱི་ཞིང་ལྟ་བ་ལ་འཇུག་པ། སངས་རྒྱས་ཀྱི་གསུང་ལ་འཇུག་པ། ཆོས་ཀྱི་འཁོར་
ལོ་བསྐོར་བ་ལ་འཇུག་པ། བསྐལ་བ་ཀུན་ཏུ་འཇུག་པ། རྒྱལ་བ་ཀུན་ལ་ལྟ་ཞིང་དེ་རྣམས་
ཀྱི་སྤྱོད་ཡུལ་ལ་འཇུག་པ། སངས་རྒྱས་ཀྱི་ཞིང་སྒྲུབ་པ་ལ་འཇུག་པ། སངས་རྒྱས་རྣམས་ཀྱི་
དྲུང་དུ་འགྲོ་བ་ལ་འཇུག་པར་སྨོན་པའི་དང་པོ་ནི། རྡུལ་ཕྲ་རབ་གཅིག་གི་སྟེང་སྟེ་གོ་ས་ན་
རྡུལ་ཇི་སྙེད་ཡོད་པའི་གྲངས་དང་མཉམ་པའི་སངས་རྒྱས་ཀྱི་ཞིང་དང་། ཞིང་དེར་གྲངས་
ལ181ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་ཅིང་བསམ་གྱིས་མི་ཁྱབ་པའི་སངས་རྒྱས་རྣམས་ནི་སངས་རྒྱས་ཀྱི་སྲས་བྱང་ཆུབ་
སེམས་དཔའི་འཁོར་གྱི་དབུས་ན་བཞུགས་པ་ལ་མངོན་སུམ་དུ་བལྟ་ཞིང་། དེ་རྣམས་ཀྱི་དྲུང་
དུ་བྱང་ཆུབ་ཀྱི་སྤྱད་པ་ཕྱིན་དྲུག་སོགས་སྤྱོད་ཅིང་གནས་པར་བགྱིའོ། །ཚུལ་དེ་ལྟ་བུ་ནི་ཕྱོགས་
གཅིག་ཙམ་དུ་མིན་གྱི། དེ་ལྟར་དུ་ཤར་ལ་སོགས་པ་མ་ལུས་པ་ཐམས་ཅད་ཀྱི་ཕྱོགས་སུ་
ཡང་སྐྲའི་རྩེ་མོ་ཙམ་གྱི་ཁྱོན་ལ་དུས་གསུམ་གྱི་ཚད་ཇི་སྙེད་ཀྱི་ཡུལ་དུ་སངས་རྒྱས་རྒྱ་མཚོ་
ལྟར་མང་ཞིང་མི་ཟད་པ་དང་། སངས་རྒྱས་ཀྱི་ཞིང་རྣམས་ཀྱང་རྒྱ་མཚོའི་ཆུའི་ཕུང་པོ་ལྟར་
མང་ཞིང་མི་ཟད་པ་དང་། བསྐལ་བ་རྒྱ་མཚོ་ལྟར་མི་ཟད་མང་ཞིང་མི་ཟད་པའི་བར་དུ་བྱང་
ཆུབ་ཀྱི་སྤྱོད་པ་སྤྱོད་ཅིང་། སངས་རྒྱས་ཀྱི་ཞིང་དང་དེ་རྣམས་སུ་བཞུགས་པའི་སངས་རྒྱས་
སྲས་དང་བཅས་པ་ལ་བལྟ་བའི་ཚུལ་ལ་རབ་ཏུ་འཇུག་པར་བགྱིའོ། །སངས་རྒྱས་རྒྱ་མཚོ་
དང་ཞིང་རྣམས་རྒྱ་མཚོ་ཞེས་པའི་རྒྱ་མཚོ་ནི་མང་ཚིག་ཡིན་པས་རྒྱ་མཚོ་ཁོ་ན་ལ་མི་གཟུང་
ཡང་རྒྱ་མཚོའི་ཆུ་དཔེར་མཚོན་པའོ། །འདིར་འགྲེལ་པ་རྣམས་སུ་རྡུལ་གཅིག་གི་སྟེང་དང་
སྒྲའི་རྩེ་མོ་ཙམ་གྱི་ཁྱོན་ལ་སངས་རྒྱས་དང་སངས་རྒྱས་ཀྱི་ཞིང་རྒྱ་མཚོ་དེ་སྙེད་ཆུད་མི་ཆུད་
ཀྱི་རྩོད་སྤོང་རེ་མཛད་ཀྱང་ཐམས་ཅད་དྲངས་ན་མང་དུ་འགྱུར་དོགས་པས་མཚོན་ཙམ་ནི།
མདོ་ལས། བསམ་གཏན་དང་ལས་དང་ཀླུ་དང་སངས་རྒྱས་ཀྱི་མཐུ་སྟེ་བསམ་གྱིས་མི་ཁྱབ་
པ་བཞི་དང་། ཆོས་ཉིད་དང་སྨོན་ལམ་དང་མོས་པའི་མཐུ་བསམ་གྱིས་མི་ཁྱབ་པའི་ཚུལ་
ཡང་བཤད་པས། སོ་སྐྱེའི་བློ་ཡུལ་ན་རྡུལ་གཅིག་གི་སྟེང་ན་རྡུལ་ཇི་སྙེད་ཀྱི་སངས་རྒྱས་དང་
དེའི་ཞིང་དེ་སྙེད་ཆུད་དཀའ་བ་བདེན་མོད། འཕགས་ཆེན་དབང་ཐོབ་པ་རྣམས་དང་།
བསམ་གྱིས་མི་ཁྱབ་པའི་མཐུ་བཞི་ལ་སོགས་པའི་དབང་དུ་བྱས་ན་མི་འགལ་ཞིང་། འཇིག་
རྟེན་ནའང་སྣོད་ཆུང་ངུའི་ཆུའི་ནང་དུ་ཉི་ཟླ་རྒྱུ་སྐར་དང་རིའི་གཟུགས་བརྙན་དག་ཀྱང་ཆུད་
པར་མཐོང་བ་བཞིན་ནོ། །དེར་མ་ཟད། ཕལ་པོ་ཆེ་སོགས་ཀྱི་མདོ་ལས་ཀྱང་གསལ་ལ།
༤182༤



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
དཔལ་ལྡན་ཟླ་བས་ས་བཅུ་པའི་མདོ་ནས་བཤད་པའི་དོན་འཆད་པ་ན། དབུ་མ་འཇུག་པ་
ལས། ས་བཅུ་པའི་གནས་སྐབས་སུ་ཡང་། བ་སྤུའི་ཁུང་བུར་བྱང་སེམས་ཉན་རང་དང་། །
ལྷན་ཅིག་རྫོགས་སངས་རྒྱས་སྐུ་གྲངས་འདས་དང་། །དེ་བཞིན་ལྷ་དང་ལྷ་མིན་མི་དག་
ཀྱང་། །སྐད་ཅིག་རེ་རེ་ལ་ནི་སྟེན་པར་ནུས། །ཞེས་གསུངས་ཤིང་། སངས་རྒྱས་ཀྱི་ཡོན་ཏན་
འཆད་པའི་སྐབས་སུ་ཡང་དེ་ཉིད་ལས། དག་པ་འདི་ནི་བཞེད་པ་འཇུག་པ་ཡིས། །རྡུལ་
གཅིག་ཡུལ་ལ་མཁའ་གཏུགས་འཇིག་རྟེན་དང་། །འཇིག་རྟེན་མཐའ་ཡས་ཕྱོགས་ཁྱབ་
རྡུལ་སྟོན་མོད། །རྡུལ་རགས་མི་འགྱུར་འཇིག་རྟེན་ཕྲ་མི་འགྱུར། །ཞེས་དང་། དེ་བཞིན་དུ་
བ་སྤུའི་ཁུང་བུ་གཅིག་ལའང་སངས་རྒྱས་བྱང་སེམས་ཉན་རང་སོགས་དང་སྔོན་གྱི་སྤྱོད་
པའི་གནས་སྐབས་ཇི་སྙེད་བྱུང་བ་རྣམས་ཅི་འདྲ་བ་དེ་ལྟ་བུ་དུས་གཅིག་ཏུ་གསལ་བར་སྟོན་
ནུས་པ་ཡིན་ཏེ། དེ་ཉིད་ལས། ཐུབ་དབང་དུས་གཅིག་ཁོ་ནར་དེའི་རྒྱུ་མཐུན། །ཞེས་པ་
ནས། ཐམས་ཅད་བ་སྤུའི་ཁུང་བུར་གཅིག་ཚེ་སྟོན། །ཞེས་གསུངས་པ་ལྟར་རོ། ། འདི་ལྟ་
བུ་ནི་དཔའ་བར་འགྲོ་བའི་ཏིང་ངེ་འཛིན་ཐོབ་པ་རྣམས་ཀྱིས་ཀྱང་ནུས་ཤིང་། ཁྱད་པར་དུ་
ཀུན་ཏུ་བཟང་པོ་ནི་ཚུལ་འདི་ལ་དབང་བ་རྣམས་ཀྱི་རྒྱལ་པོར་བཤད་དོ། །
གཉིས་པ་ནི། སངས་རྒྱས་ཀྱི་གསུང་གཅིག་གི་ཡན་ལག་སྟེ་གསུང་གཅིག་ཉིད་ཀྱི་ཆ་
ཤས་ཀྱང་གདུལ་བྱ་རྣམས་ཀྱིས་གོ་ཚུལ་ཐ་དད་པ་རྒྱ་མཚོ་ལྟར་མང་བའི་སྒྲ་སྐད་དུ་འགྱུར་
བ་ཉིད་ཀྱི་ཚུལ་དེ་ལྟ་བུའི་སྒོ་ནས། རྒྱལ་བ་ཀུན་གྱི་དབྱངས་ཀྱི་ཡན་ལག་རྣམ་པར་དག་པ་
འགྲོ་བ་ཀུན་གྱི་བསམ་པ་ཇི་ལྟ་བ་བཞིན་དུ་འབྱུང་བའི་སངས་རྒྱས་ཀྱི་གསུང་དབྱངས་ཀུན་
ཐོགས་པ་མེད་པར་ཤེས་པ་ལ་དུས་རྟག་ཏུ་འཇུག་པར་བགྱིའོ། །འདིར་ཀླུ་སྒྲུབ་ཀྱི་འགྲེལ་
པ་ལས། མོས་པ་སྣ་ཚོགས་ཅན་གྱི་ནི། །འཁོར་མང་རྣམས་ནི་གནས་པ་ལས། །གསུང་
གཅིག་བཀའ་ནི་བསྩལ་པ་ན། །གསུང་རྣམས་དུ་མར་སོར་འགྱུར་ཞིང་། །ང་ཡི་ཆེད་དུ་ཡིན་
~183ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནོ་ཞེས། །སྐྱེ་བོ་ཀུན་གྱི་རྟོགས་འགྱུར་གང་། །འདི་ལས་ཆེས་རྨད་ཅི་ཡོད་དོ། །འདི་ལས་
ཆེས་མཚར་ཅི་ཞིག་ཡོད། །ཅེས་དྲངས་པ་དང་། ཕྱོགས་གླང་གི་འགྲེལ་བར་ཡང་། འཁོར་
བར་འཁོར་བ་མང་པོ་རྣམས། །དད་པའི་རྣམ་པ་སྣ་ཚོགས་ལ། །གསུང་གཅིག་ཏུ་ནི་བཤད་
མོད་ཀྱི། །དུ་མའི་རྣམ་པར་གོ་བར་འགྱུར། །ཞེས་དྲངས་ཏེ། འགྲེལ་བ་གཞན་ལས་ཀྱང་ངོ༌། །
སངས་རྒྱས་ལ་གསུངས་ཡན་ལག་དྲུག་ཅུ་དང་དྲུག་ཅུ་རྩ་བཞིར་ཡང་བཤད་ཅིང་། དེར་མ་
ཟད་གསུང་དབྱངས་ཡན་ལག་རེ་རེ་ལའང་དྲུག་ཅུ་རྩ་བཞི་རེ་མ་ཚང་བ་མེད་པར་འབྱུང་སྟེ།
བསྟོད་སྤྲིན་རྒྱ་མཚོ་ལས། དེ་ལྟར་བཞི་ཡིས་ལྷག་པའི་དྲུག་ཅུའི་དབྱངས། །གསུང་གཅིག་
ཉིད་ལའང་མ་ཚང་མེད་པར་ནི། །ཇི་སྲིད་ནམ་མཁའི་མཐས་ཁྱབ་དེ་སྲིད་དུ། །སྐལ་ལྡན་རྣ་
བའི་ལམ་དུ་བདེ་བ་སྟེ། །ཞེས་གསུངས་པ་ལྟར་ཏེ་གསང་བ་བསམ་གྱིས་མི་ཁྱབ་པའི་
མདོའི་དོན་ནོ། །གསུམ་པ་ནི། དེར་མ་ཟད། འདས་མ་འོངས་ད་ལྟའི་དུས་གསུམ་དུ་བྱོན་པ་
དང་གཤེགས་པར་འགྱུར་བའི་རྒྱལ་བ་ཐམས་ཅད་དག་ལ་སེམས་ཅན་རྣམས་ཀྱི་ཆེད་དུ་
ཆོས་ཀྱི་འཁོར་ལོའི་ཚུལ་རྣམས་རབ་ཏུ་བསྐོར་བར་མཛད་པ་ཡི་སངས་རྒྱས་དེ་དག་གི་ཡང་
གསུང་དབྱངས་མི་ཟད་པར་འབྱུང་བ་ལ། སྐད་ཅིག་རེ་རེ་དང་ཡང་ཡང་ཉན་ནུས་པའི་བློ་ཡི་
སྟོབས་ཀྱིས་བདག་ཀྱང་རབ་ཏུ་འཇུག་པར་བགྱིའོ། །སྔ་མ་ནི་སངས་རྒྱས་གཅིག་གི་གསུང་
གི་ཆ་ཤས་རྣམས་དང་། འདི་ནི་སངས་རྒྱས་ཐམས་ཅད་ཀྱི་གསུང་གི་ཆ་ཤས་རྣམས་ལ་
འཇུག་པར་སྨོན་པའོ། །
བཞི་པ་ནི། དུས་གཅིག་ཏུ་འཇུག་ནུས་པ་དེར་མ་ཟད། མ་འོངས་པའི་བསྐལ་པ་
ཐམས་ཅད་དུ་དེ་ལྟར་དུ་འཇུག་པར་འགྱུར་ཞིང་། དེ་ཡང་རིང་དུ་མི་ཐོགས་པར་དུས་སྐད་
ཅིག་མ་གཅིག་གིས་མྱུར་དུ་ཐོས་པར་བདག་ཀྱང་འཇུག་པར་བགྱིའོ། །བསྐལ་པ་ལ་བར་གྱི་
བསྐལ་བ་དང་བསྐལ་པ་ཆེན་པོ་གཉིས་ཡོད་ཅིང་། བར་བསྐལ་བརྒྱད་ཅུའི་ཡུན་བསྡོམས་
ལ184



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
པས་བསྐལ་པ་ཆེན་པོ་གཅིག་གོ། །དེ་ལྟ་བུའི་མ་འོངས་པའི་བསྐལ་བར་མ་ཟད། གང་ཡང་
དུས་གསུམ་ཀའི་ཚད་ཀྱི་བསྐལ་པ་དེ་དག་ཐམས་ཅད་སྐད་ཅིག་མ་གཅིག་གི་ཆ་ཤས་སུ་
བསྒྱུར་བའི་སྟོབས་ཀྱིས་ནི་ཞུགས་པ་སྟེ་འཇུག་ནུས་པར་སྤྱད་པར་སྨོན་ནོ། །འདི་ནི་སྨོན་
ལམ་ཡིན་ཀྱང་དབང་ཐོབ་པ་རྣམས་ཀྱིས་སྐད་ཅིག་བསྐལ་པར་བསྒྱུར་བ་དང་། བསྐལ་པ་
ཡང་སྐད་ཅིག་ཏུ་བསྒྱུར་ནུས་པར་བཤད་དོ། །
ལྔ་པ་ནི། དུས་གསུམ་དུ་སེམས་ཅན་གྱི་དོན་དུ་བྱོན་གཤེགས་མཛད་པའི་མི་ཡི་སེངྒེ་
སངས་རྒྱས་བཅོམ་ལྡན་འདས་གང་ཡིན་པ་དེ་དག་ཐམས་ཅད་ལ། དུས་མྱུར་བར་སྐད་ཅིག་
མ་གཅིག་ལ་བདག་གིས་མངོན་སུམ་དུ་བལྟ་ཞིང་། རྟག་ཏུ་སྟེ་རྒྱུན་དུ་སངས་རྒྱས་དེ་དག་གི་
ནི་སྐུ་གསུང་ཐུགས་ཀྱི་སྤྱོད་ཡུལ་བསམ་གྱིས་མི་ཁྱབ་པའི་ཚུལ་ལ། ཆོས་རྣམས་བདེན་སྟོང་
སྒྱུ་མ་ལྟར་ཤེས་པར་གྱུར་པའི་ཏིང་ངེ་འཛིན་ཟབ་མོའི་རྣམ་པར་ཐར་བའི་སྟོབས་ཀྱིས་
འཇུག་པར་བགྱིའོ། །སྒྱུ་མར་གྱུར་པ་ནི་སྒྱུ་མ་ལྟ་བུའི་ཏིང་ངེ་འཛིན་ལ་བཤད་ཀྱང་རུང་ངོ་། །
དྲུག་པ་ནི། གང་ཡང་དུས་གསུམ་པོ་དག་གི་སངས་རྒྱས་ཀྱི་ཞིང་གི་བཀོད་པ་ཇི་སྙེད་
ཡོད་པ་དེ་དག་ཐམས་ཅད་བསྒོམས་པ་དང་མོས་པའི་སྟོབས་ཀྱིས་རྡུལ་ཕྲ་རབ་གཅིག་གི་
སྟེང་ན་མངོན་པར་བསྒྲུབ་པར་བྱར་ནུས་པར་སྨོན་ལ། དེ་ཡང་ཡུལ་དུས་ཕྱོགས་གཅིག་
ཙམ་མ་ཡིན་པར་ཚུལ་དེ་ལྟར་ཤར་ལ་སོགས་པའི་ཕྱོགས་རྣམས་མ་ལུས་པ་ཐམས་ཅད་དུ་
ཡང་རྒྱལ་བ་དག་གི་ཞིང་རྣམས་ཀྱི་བཀོད་པ་སྒྲུབ་པ་ལ་འཇུག་པར་སྨོན་ནོ། །དེ་ལྟ་བུ་ནུས་
མི་ནུས་ཀྱི་དོགས་གཅོད་ནི་གོང་གི་རྡུལ་གཅིག་སྟེང་ན་ཞེས་སོགས་ཀྱི་སྐབས་སུ་བཤད་པ་
བཞིན་ཏེ་འགྲེལ་པ་དག་ལས་ཀྱང་དོགས་སེལ་ཏེ་མཛད་དོ། །བདུན་པ་ནི། གང་ཡང་མ་
བྱོན་པའི་སངས་རྒྱས་འཇིག་རྟེན་གྱི་སྒྲོན་མེར་གྱུར་པ་དེ་དག་རྣམས་རིམ་པར་ཏེ་རིམ་གྱིས་
འཚང་རྒྱ་བ་དང་། ཆོས་ཀྱི་འཁོར་ལོ་བསྐོར་བ་དང༌། སྐུ་མྱ་ངན་ལས་འདས་པ་རབ་ཏུ་ཞི་
༤185ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་གཤེགས་པའི་མཐའ་སྟོན་པའི་ཚུལ་མཛད་པའི་མགོན་པོ་སངས་རྒྱས་ཀུན་གྱི་དྲུང་དུ་
བདག་རྫུ་འཕྲུལ་གྱིས་མཆི་བ་སྟེ་འགྲོ་བར་སྨོན་ནོ། །འདི་དག་གིས་མཚོན་ནས་མཛད་པ་
བཅུ་གཉིས་སྟོན་པའི་སྐབས་ཐམས་ཅད་དུ་འགྲོ་བར་སྨོན་པ་འགྲེལ་པ་རྣམས་ལས་བཤད་
དོ། །
ས་བཅད་བཅུ་གཉིས་པ་སྟོབས་ཀྱི་སྒོ་ནས་སྨོན་པ་ནི། ཀུན་ཏུ་མྱུར་བའི་སོགས་
ཚིགས་བཅད་གཉིས་སོ། །འདི་ལ་བཅུ་སྟེ། མྱུར་བའི་སྟོབས་དང་། ཐེག་པའི་སྟོབས་དང་།
ཡོན་ཏན་གྱི་སྟོབས་དང་། བྱམས་པའི་སྟོབས་དང་། བསོད་ནམས་ཀྱི་སྟོབས་དང་། ཡེ་ཤེས་
ཀྱི་སྟོབས་དང་། ཤེས་རབ་ཀྱི་སྟོབས་དང་། ཏིང་ངེ་འཛིན་གྱི་སྟོབས་དང་། ཐབས་ཀྱི་
སྟོབས་དང་། བྱང་ཆུབ་ཀྱི་སྟོབས་རྣམས་ལས། དང་པོ་ནི། གང་འདོད་པའི་གནས་དེ་དང་
དེར་ཐོགས་མེད་ཡུད་ཙམ་གྱིས་བགྲོད་ནུས་པའི་ཀུན་ཏུ་མྱུར་བའི་རྫུ་འཕྲུལ་གྱི་སྟོབས་
རྣམས་དང་། གཉིས་པ་སེམས་ཅན་ཐམས་ཅད་ལ་ཀུན་ནས་ཕན་པའི་སྒོར་གྱུར་པའི་སྙིང་
རྗེ་ཆེན་པོ་དང་བྱང་ཆུབ་ཀྱི་སེམས་བསྐྱེད་པ་ཡི་ཐེག་པ་ཆེན་པོའི་ལྷག་བསམ་གྱི་སྟོབས་
རྣམས་དང་། གསུམ་པ་དུས་ཀུན་ཏུ་བཟང་པོའི་ཡོན་ཏན་ལ་སྤྱོད་པའི་སྟོབས་རྣམས་དང་།
བཞི་པ་དུས་ཀུན་ཏུ་སེམས་ཅན་ལ་ཕན་བདེའི་བསམ་པས་ཁྱབ་པའི་བྱམས་པ་དག་གི་
སྟོབས་དང་། ལྔ་པ་དུས་སམ་ཚེ་རབས་ཀུན་ནས་བྱས་པའི་དགེ་བའི་བསོད་ནམས་ཀྱི་
སྟོབས་རྣམས་དང་། དྲུག་པ་ཤེས་བྱ་ཐམས་ཅད་ལ་ཆགས་པ་དང་ཐོགས་པ་མེད་པར་གྱུར་
པའི་ཡེ་ཤེས་ཀྱི་སྟོབས་དང་། བདུན་པ་ཟབ་མོའི་དོན་རྣམ་པར་འབྱེད་པའི་ཤེས་རབ་ཀྱི་
སྟོབས་དང་། བརྒྱད་པ་སེམས་ཅན་གྱི་དོན་སྒྲུབ་པ་ལ་མཁས་པའམ་ཐབས་ཀྱི་སྟོབས་དང་
དགུ་པ་དམིགས་པ་ལ་རྩེ་གཅིག་པའི་ཏིང་ངེ་འཛིན་གྱི་སྟོབས་དག་གིས་ནི་བཅུ་པ་བྱང་ཆུབ་
ཆེན་པོ་སངས་རྒྱས་ཀྱི་སྟོབས་རྣམས་ཡང་དག་པར་སྒྲུབ་པར་བྱེད་པར་སྨོན་ནོ། །
ལ186ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
ས་བཅད་བཅུ་གསུམ་པ་མི་མཐུན་ཕྱོགས་སེལ་ཞིང་སྒྲུབ་པའི་སྟོབས་ཀྱི་སྒོ་ནས་སྨོན་
པ་ནི། ལས་ཀྱི་སྟོབས་རྣམས་སོགས་རྐང་པ་བཞི་སྟེ། འཁོར་བར་འཕེན་པའི་ལས་ཀྱི་
སྟོབས་རྣམས་ཡོངས་སུ་དག་པར་བྱེད་ཅིང་། སྒོ་གསུམ་གྱིས་བྱས་པའི་ཉོན་མོངས་པའི་
སྟོབས་རྣམས་ཀུན་ཏུ་འཇོམས་པར་བྱེད་པ་དང་། བྱང་ཆུབ་ལ་བར་དུ་གཅོད་པའི་བདུད་ཀྱི་
སྟོབས་རྣམས་ཀྱི་སྟོབས་མེད་པར་རབ་ཏུ་བྱེད་ཅིང་། དེ་ལྟ་བུའི་མི་མཐུན་ཕྱོགས་ཀྱི་སྟོབས་
གསུམ་པོ་དེ་ཞི་བར་བྱས་པའི་སྒོ་ནས་ཀུན་ཏུ་བཟང་པོའི་སྤྱོད་པ་ཕུན་སུམ་ཚོགས་པའི་
སྟོབས་ནི་རྫོགས་པར་བགྱི་བར་སྨོན་ནོ། །སྐབས་འདིར་འགྲེལ་པ་རྣམས་ལས་ལས་ཀྱི་
སྒྲིབ་པ་རྣམས་འདགས་པའི་སྨོན་ལམ་བཏབ་པས་ལས་སྒྲིབ་འདག་པའི་ཚུལ་ལ་དོགས་
གཅོད་འགའ་རེ་མཛད་པའི་ཚིག་རྣམས་དྲངས་ན་མང་བར་འགྱུར་བས་དོན་མདོར་བསྡུ་ན།
ལས་སྒྲིབ་འདག་པའི་སྨོན་ལམ་བཏབ་པ་ཙམ་གྱིས་དེ་ཇི་ལྟར་འདགས་པར་འགྱུར་ཞེ་ན། དེའི་
ཚུལ་ནི། དེ་ལྟར་སྨོན་ལམ་འདེབས་པ་ནི་སྡིག་པའི་ལས་ལ་འགྱོད་སེམས་ཀྱིས་བཤགས་
པ་བྱེད་པ་དང་འདྲ་བ་ཡིན་པས་སུན་འབྱིན་པའི་སྟོབས་ཡོད་ལ། དེ་ཡང་སྐྱབས་སུ་འགྲོ་བ་
དང་སེམས་བསྐྱེད་ཀྱིས་ཟིན་ན་རྟེན་གྱི་སྟོབས་ཚང་ཞིང་། དེའི་ཚེ་སྡིག་པའི་ལས་སོགས་
ཆོས་རྣམས་རང་བཞིན་གྱིས་སྟོང་ཞིང་སྒྱུ་མ་ལྟ་བུར་ཤེས་པ་ཡོད་ན་གཉེན་པོ་ཀུན་ཏུ་སྤྱོད་
པའི་སྟོབས་ཁྱད་པར་ཅན་ཡོད་པས་སྟོབས་གསུམ་དང་། ཉེས་པ་ལས་ལྡོག་འདོད་ཡོད་ན་
སླར་ལྡོག་པའི་སྟོབས་འབྱུང་བས་སྟོབས་བཞི་ཚང་བར་འགྱུར་ཏེ། སྟོབས་བཞི་པོ་དེ་སྡིག་
པའི་གཉེན་པོ་ཡོངས་སུ་རྫོགས་པ་ཡིན་པའི་ཕྱིར་ལས་སྒྲིབ་རྣམས་ཟད་པར་འགྱུར་རོ། །
སྡིག་པའི་ལས་འདགས་པའི་ཐབས་མང་ཡང་གཙོ་བོ་ནི་སྡིག་ལས་སོགས་ཆོས་ཀུན་གདོད་
མ་ནས་རང་བཞིན་གྱིས་སྟོང་པ་སྒྱུ་མ་ལྟ་བུར་ཤེས་པ་འདི་ཉིད་ཡིན་ཏེ། དཀོན་བརྩེགས་
ལས། འོད་སྲུང་གལ་ཏེ་སེམས་ཅན་ལ་ལ་ཞིག་མི་དགེ་བ་བཅུའི་ལས་ཀྱི་ལམ་ཁ་ན་མ་ཐོ་
ལ 187



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ཆེན་པོ་འདི་དག་དང་ལྡན་པར་གྱུར་ལ། དེ་ཡང་དེ་བཞིན་གཤེགས་པའི་ཆོས་བསྟན་པ་
རྒྱུ་རྐྱེན་དུ་ལྡན་པ་ལ་འཇུག་སྟེ། འདི་ལ་གང་ཞིག་བྱེད་པའམ། གང་གིས་མྱོང་བར་བྱེད་
པའི་ཕྱིར་བདག་གམ། སེམས་ཅན་ནམ། སྲོག་གམ། གང་ཟག་ནི་འགའ་ཡང་མེད་དོ་སྙམ་
ཞིང་། དེ་ལྟར་ཆོས་ཐམས་ཅད་བཅོས་བུ་ཉིད་དང་། མངོན་པར་འདུ་མ་བྱས་པ་ཉིད་དང་།
ཀུན་ནས་ཉོན་མོངས་པ་མེད་པ་ཉིད་དང་། སྒྱུ་མའི་ཆོས་ཉིད་དང་། རང་བཞིན་གྱིས་འོད་
གསལ་བ་ཉིད་ལ་འཇུག་ཅིང་། ཆོས་ཐམས་ཅད་གདོད་མ་ནས་རྣམ་པར་དག་པ་ཉིད་ལ་
མངོན་པར་དད་པར་བྱེད། ལྷག་པར་མོས་པར་བྱེད་ན་སེམས་ཅན་དེ་ངན་སོང་དུ་འགྲོ་བར་
ང་མི་སྨྲའོ་ཞེས་གསུངས་པ་བཞིན་གཞུང་གཞན་དུ་མ་ལས་ཀྱང་བཤད་དོ། །ལུང་འདིའི་ཁ་
ནས་ཐོ་བ་ཆེན་པོ་ཞེས་པས་མཚམས་མེད་ཀྱི་ལས་ལྔ་ལྟ་བུ་ཡང་ཚུལ་དེས་སྦྱོང་ནུས་པར་བསྟན་
ཅིང་། ཁྱད་པར་དུ་གང་ཞིག་བྱེད་པའམ་ཞེས་པས་ལས་དང་། གང་གིས་མྱོང་བར་བྱེད་པའི་
བདག་གམ་ཞེས་པས་ལས་བྱེད་པ་པོ་རང་བཞིན་གྱིས་སྟོང་པར་ཤེས་དགོས་པར་བསྟན་ཏེ་
གལ་ཤིན་ཏུ་ ཆེའོ། །དེའི་དོན་བསྡུ་ན་ལས་བྱེད་པའི་བདག་རང་བཞིན་གྱིས་སྟོང་སྟེ། བདག་
ནི་ཕུང་པོའི་སྟེང་དུ་བཏགས་པ་ཙམ་མ་གཏོགས་རང་དབང་གིས་མ་གྲུབ་ལ། ལས་ཀྱང་
འདས་པ་རྣམས་ཞི་གནས་ད་ལྟ་མེད། མ་འོངས་པ་རྣམས་ནི་ད་ལྟ་མ་སྐྱེས་ཤིང་མ་བྱུང་། ད་
ལྟ་བ་རྣམས་ཀྱང་སྐད་ཅིག་གིས་འཇིག་པར་འགྱུར་པས་རྟག་པར་གནས་པར་མི་ནུས་ཤིང་།
འབྲས་བུ་འབྱིན་པའི་བར་དུ་མི་སྡོད་ཀྱང་སྒྱུ་མ་ལྟ་བུའི་ཚུལ་གྱིས་འབྱིན་པའི་རྟག་ཆད་དང་
བྲལ་བའི་ཚུལ་ཤེས་དགོས་ཏེ་མཚོན་ཙམ་མོ། །སྤྱིར་སྨོན་ལམ་འདེབས་པ་ཙམ་ནི་དོན་དེ་
བཞིན་དུ་འགྲུབ་སྲིད་པའི་ངེས་པ་མེད་དེ། བྱང་ཆུབ་སེམས་དཔའ་གཅིག་གིས་ཀྱང་སེམས་
ཅན་ཐམས་ཅད་བདག་ཁོ་ནས་སྡུག་བསྔལ་ལས་ཐར་བར་བྱས་ནས་སངས་རྒྱས་ཀྱི་ས་ལ་
འགོད་པར་ཤོག་ཅེས་པ་ལྟ་བུས་མཚོན་ནས་འདེབས་ཚུལ་མང་དུ་འབྱུང་ལ། དེ་ལྟ་བུའི་
༤188ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
སྨོན་ལམ་དེ་འགྲུབ་མི་འགྲུབ་གང་ཡིན་ཀྱང་ཕན་ཡོན་ཤིན་ཏུ་ཆེའོ། །
ས་བཅད་བཅུ་བཞི་པ་ལས་ཀྱི་སྒོ་ནས་སྨོན་པ་ནི། ཞིང་རྣམས་རྒྱ་མཚོ་སོགས་ཚིགས་
བཅད་གཉིས་ཏེ། སངས་རྒྱས་ཀྱི་ཞིང་རྒྱ་མཚོ་རྣམས་ནི་གསེར་གྱི་ས་གཞི་ལ་རིན་ཆེན་ཨིནྡྲ་
ནཱི་ལ་སོགས་ཀྱིས་སྤྲས་པའི་ཚུལ་དུ་རྣམ་པར་དག་པར་བྱེད་ཅིང་། སེམས་ཅན་རྒྱ་མཚོ་དག་
ནི་སྡུག་བསྔལ་རྒྱུ་དང་བཅས་པ་ལས་རྣམ་པར་གྲོལ་བར་བྱེད་པ་དང་། ལུང་རྟོགས་ཀྱིས་
བསྡུས་པའི་དམ་པའི་ཆོས་རྣམས་རྒྱ་མཚོ་ནི་ཐོས་བསམ་བསྒོམ་པའི་ཤེས་རབ་ཀྱིས་རབ་ཏུ་
མཐོང་བར་བྱེད་ཅིང་། ཤེས་བྱའི་རབ་དབྱེ་ཇི་སྙེད་པ་རྣམས་ཁོང་དུ་ཆུད་པའི་ཡེ་ཤེས་རྒྱ་
མཚོ་ནི་རབ་ཏུ་རྟོགས་པ་སྟེ་ཐོབ་པར་བྱེད་པ་དང་། བྱང་ཆུབ་ཀྱི་སྤྱོད་པ་རྒྱ་མཚོ་རྣམས་རྣམ་
པར་དག་པར་བྱེད་ཅིང་། གཞན་ཕན་གྱི་སྨོན་ལམ་རྒྱ་མཚོ་རྣམས་ནི་རབ་ཏུ་རྫོགས་པར་བྱེད་
པ་དང་། སངས་རྒྱས་རྒྱ་མཚོ་ལྟར་མང་བ་རྣམས་ནི་རབ་ཏུ་མཆོད་པར་བྱེད་ཅིང་། གོང་གི་དེ་
ཐམས་ཅད་སྒྲུབ་པའི་ཆེད་དུ་བསྐལ་པ་རྒྱ་མཚོར་ཡིད་མི་སྐྱོ་བར་སྤྱད་པར་བགྱི་བར་སྨོན་ནོ། །
རྒྱ་མཚོ་ཞེས་པ་རྣམས་ནི་ཤིན་ཏུ་མང་བར་མཚོན་པའོ། །
ས་བཅད་བཅོ་ལྔ་པ་རྗེས་སུ་སློབ་པ་ཡོངས་སུ་ཕྱེ་བའི་སྒོ་ནས་སྨོན་པ་ནི། སངས་
རྒྱས་རྒྱ་མཚོ་སོགས་ཚིགས་བཅད་བཞི་སྟེ། འདི་སངས་རྒྱས་ཀྱི་རྗེས་སུ་སློབ་པ་དང་། བྱང་
ཆུབ་སེམས་དཔའི་རྗེས་སུ་སློབ་པར་སྨོན་པའོ། །དང་པོ་ནི། སངས་རྒྱས་གང་ཡང་དུས་
གསུམ་དུ་བྱོན་གཤེགས་མཛད་པའི་རྒྱལ་བ་ཇི་སྙེད་ཡོད་པ་ཡི་བྱང་ཆུབ་ཀྱི་ཕྱིར་སྤྱོད་པའི་
སྨོན་ལམ་མཐའ་ཡས་པའི་བྱེ་བྲག་སྟེ་ཁྱད་པར་ཇི་སྙེད་མཛད་པ་རྣམས་ཀྱི་དེ་ཀུན་མ་ལུས་
པར་བདག་གིས་རྫོགས་པར་བགྱིའོ། །དུས་ནམ་གྱི་ཚེ་ཞེ་ན། བཟང་པོ་དགེ་བའི་སྤྱོད་པ་
རྣམས་ཀྱིས་བླ་ན་མེད་པའི་བྱང་ཆུབ་ཏུ་སངས་རྒྱས་ནས་སོ། །
གཉིས་པ་ལ་གཉིས། ཀུན་ཏུ་བཟང་པོ་དང་།: འཇམ་དཔལ་གྱི་རྗེས་སུ་སློབ་པར་
ལ189ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྨོན་པའོ། །དང་པོ་ནི། རྒྱལ་བ་ཀུན་གྱི་སྲས་བྱང་ཆུབ་སེམས་དཔའ་རྣམས་ཀྱི་ནང་ནས་
ཡོན་ཏན་གྱི་སྒོ་ནས་གཙོ་བོ་དང་མཆོག་ཏུ་སོན་པའི་ཕྱིར་བུ་ཐུ་བོར་གྱུར་པ་གང་གི་མིང་ནི་
ཀུན་ཏུ་བཟང་པོ་ཞེས་བྱ་བར་ཕྱོགས་རྣམས་སུ་གྲགས་པའི་མཁས་པ་དེ་དང་མཚུངས་པར་
བྱང་ཆུབ་ཀྱི་སྤྱོད་པ་སྤྱད་པར་བྱ་བའི་ཕྱིར་དུ་གོང་དུ་སྨོན་ལམ་བཏབ་པའི་དགེ་བས་མཚོན་པའི་
དགེ་བ་འདི་དག་ཐམས་ཅད་རབ་ཏུ་བསྔོ་བར་བགྱིའོ། །ཀུན་ཏུ་བཟང་པོ་དེས་ཇི་ལྟར་བསྔོས་
སྙམ་ན། དེས་ནི་སྒོ་གསུམ་གྱི་སྐྱོན་ཐམས་ཅད་དང་བྲལ་བའི་སྒོ་ནས་སྐད་ཅིག་གཅིག་ལ་
ལུས་གཅིག་གིས་ཀྱང་སངས་རྒྱས་ཀྱི་ཞིང་ཀུན་དང་། ལུས་གྲངས་མེད་པས་ཞིང་དུ་མ་ཅིག་
ཅར་འགེང་བར་མཛད་པའི་ལུས་རྣམ་པར་དག་པ་དང་། གསུང་དབྱངས་གཅིག་གིས་ཀྱང་
འགྲོ་བ་རྣམས་ཀྱི་སྐད་དང་མཐུན་པར་ཆོས་སྟོན་ནུས་པའི་ངག་རྣམ་པར་དག་པ་དང་། དེ་
གཉིས་སུ་མ་ཟད། སྐད་ཅིག་མ་གཅིག་ལ་ཆོས་ཐམས་ཅད་མངོན་སུམ་དུ་གཟིགས་པའི་
ཡིད་ཀྱང་རྣམ་པར་དག་པར་གྱུར་ཅིང་། ཕྱིན་དྲུག་ལ་སོགས་པའི་རྒྱལ་སྲས་ཀྱི་སྤྱོད་པ་
རླབས་པོ་ཆེ་རྣམས་ཀྱང་སྐྱོན་གྱིས་རྣམ་པར་དག་པ་དང་། རང་ཉིད་གང་དུ་འཚང་རྒྱ་བ་དང་
འཚང་རྒྱ་བའི་ཚུལ་སྟོན་པའི་ཞིང་རྣམས་ཀྱང་བདེ་བ་ཅན་ནམ་མངོན་པར་དགའ་བ་དང་དེ་
དག་ལས་ཀྱང་ཆེས་ལྷག་པའི་ཞིང་ཡོངས་སུ་དག་པར་འགྱུར་པར་བསྔོས་ཤིང༌། དེ་ལྟ་བུའི་
ཀུན་ཏུ་བཟང་པོ་ཞེས་བྱ་བར་གྲགས་པའི་མཁས་པ་ཅི་འདྲ་བ་དེ་འདྲ་བར་བདག་ཀྱང་དེ་
དང་མཚུངས་པར་ཤོག་ཅིག །འདིར་ཤཱཀྱ་བཤེས་གཉེན་གྱི་འགྲེལ་བར་བྱང་ཆུབ་སེམས་
དཔའ་ལ་འདོད་ཆེན་པ་དང་འདོད་ཆེན་པ་མ་ཡིན་པ་གཉིས་ལས། འདོད་ཆེན་པ་ནི་ར་
ཉིད་མྱུར་དུ་སངས་རྒྱས་ནས་སེམས་ཅན་ཐམས་ཅད་ཀྱི་དོན་མཛད་པར་སྨོན་ལམ་འདེབས་
པ་སྟེ་བྱམས་པ་ལྟ་བུ་དང་། འདོད་ཆེན་པ་མ་ཡིན་པ་ནི་ཚོགས་རྫོགས་ཀྱང་འཚང་མི་རྒྱ་བར་
བྱང་ཆུབ་སེམས་དཔའི་གཟུགས་ཀྱིས་སེམས་ཅན་ཐམས་ཅད་སངས་རྒྱས་ཀྱི་ས་ལ་བཀོད་
༤190ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
པའི་རྗེས་སུ་རང་ཉིད་འཚང་རྒྱ་བར་སྨོན་པ་ཀུན་ཏུ་བཟང་པོ་ལྟ་བུར་བཤད་པ་ནི། འཇམ་
དཔལ་གྱི་ཞིང་གི་བཀོད་པའི་མདོ་ལས། བྱམས་པ་ནི་འདོད་ཆེན་པ་དང་འཇམ་དཔལ་
འདོད་ཆེན་པ་མ་ཡིན་པའི་བྱང་སེམས་སུ་བཤད་པའི་རྗེས་སུ་འབྲང་བར་སྣང་ཡང་། དེ་ནི་
ཐུན་མོང་བ་ཕར་ཕྱིན་ཐེག་པའི་ལུགས་ཏེ་རང་ལུགས་དངོས་པོའི་གནས་ཚོད་ལ་ནི་ཀུན་
བཟང་འཇམ་དབྱངས་གཉིས་སངས་རྒྱས་ཟིན་ཀྱང་བྱང་ཆུབ་སེམས་དཔའི་ཚུལ་བཟུང་བ་
ལ་འཆད་དགོས་པར་ཁོ་བོས་ལུང་རིགས་དུ་མས་བསྒྲུབ་ནུས་ཏེ་བཞག་གོ། །མདོ་ལུགས་
ལྟར་ནའང་མདོ་དེ་ཉིད་ལས་འཇམ་དཔལ་གྱིས་སྟོབས་བཅུ་རྫོགས་པར་བཤད་པ་སོགས་
ལས་དོན་གྱིས་སངས་རྒྱས་པར་བསྟན་ཏེ་ཅུང་ཟད་ཙམ་སྦས་སོ། །
གཉིས་པ་ནི། དུས་དང་སྒོ་ཀུན་ནས་དགེ་བའི་སྤྱོད་པ་བཟང་པོ་སྤྱད་པར་བྱ་བའི་
ཕྱིར་དུ་འཕགས་པ་འཇམ་དཔལ་གྱི་ནི་སྨོན་ལམ་ཇི་འདྲ་བ་དེ་འདྲ་བ་སྤྱད་པར་བགྱིའོ། །
དུས་ཇི་སྲིད་དུ་ན་མ་འོངས་བསྐལ་བ་ཀུན་ཏུ་ཡིད་མི་སྐྱོ་བའི་ཚུལ་གྱིས་སོ། །སྤྱོད་པ་ཕྱོགས་
གཅིག་ཙམ་མམ་སྙམ་ན་མ་ཡིན་ཏེ། འཇམ་དཔལ་དེ་ཡི་མཛད་པའི་བྱ་བ་མ་ལུས་པ་ཐམས་
ཅད་རྫོགས་པར་བགྱིའོ། །འདིར་ཁ་ཅིག་ལམ་གྱི་བྱ་བ་སྤྱིར་བཤད་ཀྱང་བརྟག འཇམ་
དཔལ་གྱི་སྨོན་ལམ་དེ་གང་ཞེ་ན། འཇམ་དཔལ་སྔོན་རྒྱལ་པོ་ནམ་མཁར་གྱུར་པའི་ཚེ།
འཁོར་བ་ཐ་མ་མེད་པ་ཡི། །སྔོན་གྱི་ཐ་མ་ཇི་སྲིད་པ། །དེ་སྲིད་སེམས་ཅན་ཕན་དོན་དུ། །
སྤྱོད་པ་དཔག་ཡས་སྤྱད་པར་བགྱི། །ཞེས་སོགས་སྨོན་ལམ་རྒྱ་ཆེར་མཛད་པ་ལྟར་རོ། །
ས་བཅད་བཅུ་དྲུག་པ་བསྡུ་བའི་སྒོ་ནས་སྨོན་པ་ནི། སྤྱོད་པ་དག་ནི་ཞེས་སོགས་རྐང་
པ་བཞི་སྟེ། བདག་གིས་བྱང་ཆུབ་ཀྱི་ཕྱིར་སྤྱོད་པའི་སྤྱོད་པ་དག་གི་མཐའ་ནི་འདི་ཙམ་མོ་
ཞེས་ཚད་གཟུང་དུ་ཡོད་པར་མ་གྱུར་ཅིག །དེ་བཞིན་དུ་མངོན་ཤེས་རྫུ་འཕྲུལ་ཏིང་འཛིན་
གཟུངས་སྤོབས་སོགས་ཀྱི་ཡོན་ཏན་རྣམས་ཀྱང་ཚད་གཟུང་དུ་མེད་པར་ཤོག་ཅིག །དེ་ལྟར་
~191ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྱོད་པ་དང་ཡོན་ཏན་ཚད་མེད་པ་ལ་གནས་ནས་ཀྱང་སངས་རྒྱས་དང་བྱང་ཆུབ་
བ་སེམས་
དཔའ་ཐམས་ཅད་ཀྱི་རྫུ་འཕྲུལ་ལ་སོགས་པའི་རྣམ་པར་འཕྲུལ་པ་ཐམས་ཅད་འཚལ་བ་སྟེ་
ཤེས་ཤིང་ཐོབ་པར་བགྱིའོ། །འདིར་འས་ཕུལ་བའི་ཁ་འཁྲུལ་དུ་བྲིས་པ་ནི་ཡིག་ནོར་རོ། །
གཉིས་པ་སྨོན་ལམ་ཇི་ཙམ་དུ་འདེབས་པའི་ཚད་ནི། ནམ་མཁའི་མཐར་ཐུག་སོགས་
རྐང་པ་བཞི་སྟེ། བཟང་པོ་སྤྱོད་པའི་སྨོན་ལམ་ཚད་ཇི་ཙམ་དུ་འདེབས་སྙམ་ན། ནམ་མཁའི་
མཐར་ཐུག་པ་མེད་པར་གྱུར་པའི་ཚད་ཇི་ཙམ་པ་དེ་ལྟ་བུ་དང་། སེམས་ཅན་མ་ལུས་པའི་
གྲངས་ཀྱི་མཐའ་མེད་པ་དེ་བཞིན་ཏེ་དང་། སེམས་ཅན་རྣམས་ཀྱིས་ཇི་ཙམ་བསགས་པའི་
ལས་དཀར་ནག་དང་ཉོན་མོངས་པའི་མཐའ་མེད་པར་གྱུར་པ་དེ་བཞིན་དུ། བདག་གི་
བཟང་པོ་སྤྱོད་པའི་སྨོན་ལམ་གྱི་མཐའ་ཡང་ཚད་མེད་པ་དེ་ཙམ་མོ་ཞེས་པ་སྟེ། གཞུང་
འདིས་སྨོན་ལམ་འདིའི་ནང་དུ་ཐེག་པ་ཆེན་པོའི་སྤྱོད་པའི་སྨོན་ལམ་རླབས་པོ་ཆེ་ཇི་སྙེད་པ་
ཐམས་ཅད་འདུས་པར་བསྟན་ཏོ། །
གསུམ་པ་མཇུག་གི་རིམ་པ་གཞན་ནི། གང་ཡང་ཕྱོགས་བཅུའི་སོགས་མན་ཆད་དེ།
འདི་ལ་གཉིས། སྨོན་ལམ་བཏབ་པའི་ཕན་ཡོན་དང་། བཏབ་པའི་དགེ་རྩ་བསྔོ་བའོ། །དང་
པོ་ལ་གཉིས། ཕན་ཡོན་རྒྱས་པར་བཤད་པ་དང་། བསྡུས་ཏེ་བསྟན་པའོ། །དང་པོ་ལ་གཉིས།
ཚེ་འདིར་འབྱུང་བའི་ཕན་ཡོན་དང༌། ཕྱི་མར་འབྱུང་བའི་ཕན་ཡོན་ནོ། །དང་པོ་ལ་བཞི།
བསོད་ནམས་འཛིན་པ། ངན་སོང་དང་སྡིག་གྲོགས་སློང་ཞིང་དེ་བཞིན་གཤེགས་པ་མཐོང་
བ། སྐལ་མཉམ་གྱི་སྐྱེས་བུ་དམ་པ་དང་ཕྲད་པ། ལས་སྒྲིབ་བྱང་བར་འགྱུར་བའི་ཕན་ཡོན་
ནོ། །དང་པོ་ནི། སྐྱེས་བུ་གང་ཡང་ཕྱོགས་བཅུའི་སངས་རྒྱས་ཀྱི་ཞིང་མཐའ་ཡས་རྣམས་ནི་
གསེར་དངུལ་སོགས་རིན་ཅེན་རྒྱན་གྱིས་བརྒྱན་ཏེ་རྒྱལ་བ་རྣམས་ལ་ཕུལ་ཞིང་། དེར་མ་
ཟད་ལྷ་དང་མིའི་བདེ་བའི་ཡོ་བྱད་བཟའ་བཏུང་བགོ་བ་ལ་སོགས་པའི་མཆོག་རྣམས་ཀྱང་།
མ192



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
སངས་རྒྱས་ཀྱི་ཞིང་གི་རྡུལ་ཇི་སྙེད་པའི་གྲངས་དང་མཉམ་པའི་བོསྐལ་བར་སངས་རྒྱས་
རྣམས་ལ་ཕུལ་བར་བྱས་པའི་བསོད་ནམས་དེ་ལས་ཀྱང་། གང་ཟག་གཞན་གང་གིས་བསྔོ་
བའི་རྒྱལ་པོ་འདི་ཐོས་ནས་དོན་དྲན་བཞིན་དུ་བྱང་ཆུབ་མཆོག་བླ་ན་མེད་པའི་བྱང་ཆུབ་
དག་གི་རྗེས་སུ་རབ་ཏུ་མོས་ཤིང་སྨོན་ལམ་མང་དུ་འདེབས་པའམ། དེ་ལྟ་བུའི་ཚུལ་གྱིས་
ལན་ཅིག་ཙམ་ཡང་དད་པར་བསྐྱེད་ཅིང་སྨོན་པའི་བསོད་ནམས་འདི་ནི་སྔ་མ་ལྟ་བུའི་
བསོད་ནམས་གཞན་རྣམས་ཀྱི་དམ་པ་སྟེ་ལྷག་པ་དང་གཙོ་བོ་མཆོག་ཏུ་འགྱུར་རོ། །རྒྱུ་
མཚན་ནི་སྨོན་ལམ་འདིའི་ནང་དུ་རྒྱལ་བ་སྲས་བཅས་ཀྱི་སྤྱོད་པ་རྨད་དུ་བྱུང་བ་རྣམས་
འབྱུང་ཞིང་། དོན་དེ་བཞིན་དུ་བསམ་པ་ཐག་པས་སྨོན་ལམ་འདེབས་ན། ཐེག་ཆེན་གྱི་
རིགས་ཅན་དུ་ནི་ངེས་པར་འགྱུར་ལ། བྱང་ཆུབ་ཀྱི་སེམས་སྔར་མ་བསྐྱེད་པ་ཞིག་ཡིན་
ནའང་མྱུར་དུ་སྐྱེ་བ་དང་། སྐྱེས་ཟིན་པ་ཞིག་ཡིན་ན་ནི་སེམས་དེ་བརྟན་པ་དང་གོང་འཕེལ་
དུ་གྱུར་ནས་མྱུར་དུ་འཚང་རྒྱ་བར་འགྱུར་བ་རེ་དབང་གིས་སོ། །སྐབས་འདིར་སྨོན་ལམ་
འདི་ལ་བསྔོ་བ་ཞེས་གསུངས་པ་ཇི་ལྟར་ཡིན་སྙམ་ན། དེ་ནི་བསྔོ་བ་དང་སྨོན་ལམ་མི་
འགལ་བའི་དབང་དུ་མཛད་པ་ཡིན་ཏེ། དེ་ཡང་བསྔོ་རྒྱུའི་དགེ་བ་རྫོགས་བྱང་དུ་བསྒྱུར་བར་
བྱེད་པའི་སྨོན་ལམ་རྣམས་ནི་བསྔོ་བ་ཡང་ཡིན་པའི་ཕྱིར་རོ། །དེ་ཡང་བསྔོ་རྒྱུ་ལ་བལྟོས་པ་
མེད་པ་ནི་སྨོན་ལམ་ཡིན་ཡང་། བསྔོ་རྒྱུ་དང་ལྡན་པའི་སྨོན་ལམ་རྣམས་བསྔོ་བ་དང་སྨོན་
ལམ་གཉིས་ཀ་ཡིན་ནོ། །སྨོན་ལམ་གྱི་ཐ་སྙད་དངོས་སུ་མ་བྱས་པར་དགེ་བ་རྣམས་རྫོགས་
བྱང་དུ་བསྔོ་བ་ནི་བསྔོ་བ་གཙོ་བོ་ཡིན་ཞིང་། དེ་ལའང་ཡིད་ཀྱི་རེ་སྨོན་ཡོད་པས་སྨོན་ལམ་
དུའང་འགྱུར་བར་སེམས། བསྔོ་བ་དང་སྨོན་ལམ་དངོས་ནི་བློའི་སྟེང་ནས་འཇོག་དགོས་
པས་རྗོད་བྱེད་ཚིག་གི་བསྔོ་སྨོན་ནི་བསྔོ་སྨོན་བཏགས་པ་བ་ཡིན་ཏེ། དཔེར་ན་རྗོད་བྱེད་
ཚིག་གི་སྐྱབས་འགྲོ་རྣམས་སྐྱབས་འགྲོ་བཏགས་པ་བར་འཇོག་པ་བཞིན་ནོ། །དེ་ལྟ་བུ་རྗོད་
མ193



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱེད་ལ་བརྗོད་བྱའི་མིང་གིས་བཏགས་པ་ནི་མང་ངོ་། །
གཉིས་པ་ནི། ཐེག་པ་མཆོག་ལ་མོས་པའི་སྐྱེས་བུ་གང་གིས་བཟང་པོ་སྤྱོད་པའི་སྨོན་
ལམ་འདི་འདེབས་ཤིང་བཏབ་ན་གང་ཟག་དེས་ནི་ངན་སོང་གསུམ་པོ་ཐམས་ཅད་སྤངས་
པར་འགྱུར་ཞིང་། དེས་ནི་མི་དགེ་བའི་ཕྱོགས་དང་དམན་པའི་བྱང་ཆུབ་ཏུ་འཁྲིད་པར་བྱེད་
པའི་གྲོགས་པོ་ངན་པ་ཡང་སྤངས་པར་གྱུར་པ་ཡིན་ལ། སངས་རྒྱས་སྣང་བ་མཐའ་ཡས་དེ་
ཡང་དེས་ཞལ་མྱུར་དུ་མཐོང་བར་འགྱུར་རོ། །
གསུམ་པ་ནི། སྨོན་ལམ་ཇི་སྐད་བཤད་པ་ལྟར་འདེབས་པར་བྱེད་པ་དེ་དག་གིས་ནི།
རྙེད་པ་དོན་ཆེ་བ་རབ་ཏུ་རྙེད་པ་ཡིན་ཏེ། སྨོན་ལམ་ཁྱད་འཕགས་རིན་པོ་ཆེ་ལྟ་བུ་འདི་འདྲ་
འདེབས་རྒྱུ་རྙེད་པའི་ཕྱིར། དགེ་བར་འཚོ་བ་ཞེས་བྱ་སྟེ། དགེ་བའི་ཆོས་ཀྱིས་འཚོ་བའི་ཕྱིར།
འདིར་བདེ་བར་འཚོ་ཞེས་ཀྱང་འབྱུང་སྟེ་མི་འགལ་ལོ། །དེ་དག་མིའི་ཚེ་འདིར་ཡང་ལེགས་
པར་འོངས་ཤིང་སྐྱེས་པ་ཞེས་བྱ་སྟེ། མི་ཚེ་དོན་ལྡན་དུ་བྱེད་པའི་ཕྱིར་རོ། །དེ་རྣམས་སུ་མ་
ཟད་དེ་དག་འཕགས་པ་ཀུན་ཏུ་བཟང་པོ་ཅི་འདྲ་བ་དེ་འདྲ་བར་ཡང་རིང་བོར་མི་ཐོགས་
པར་དེ་བཞིན་དུ་འགྱུར་རོ། །
བཞི་པ་ནི། གང་ཟག་གང་གིས་མི་ཤེས་པ་རྨོངས་པའི་དབང་གིས་ཕ་དང་མ་དང་
དགྲ་བཅོམ་པ་བསད་པ་དང་དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་
ངན་སེམས་ཀྱིས་ཁྲག་ཕྱུང་བ་སྟེ་མཚམས་མེད་པ་ལྔ་པོ་དག་གི་སྡིག་པ་བྱས་པ་རྣམས་ནི་དེ་
ཡིས་ནི་བཟང་པོ་སྤྱོད་པའི་སྨོན་ལམ་འདི་མོས་པ་ཆེན་པོ་དང་ལྡན་པས་བརྗོད་ན། མྱུར་དུ་ལས་
དེ་རྣམས་མ་ལུས་པ་ཡོངས་སུ་བྱང་བར་འགྱུར་རོ། །འདིར་མཚམས་མེད་པའི་དོན་ལ་གཉིས་
ཏེ། ཤི་མ་ཐག་སྐྱེ་བ་གཞན་གྱི་བར་མཚམས་མེད་པར་དམྱལ་བར་འགྲོ་བ་དང༌། རྣམ་སྨིན་
སྡུག་བསྔལ་མཚམས་འཛིན་མི་ནུས་པར་མྱོང་བར་འགྱུར་བའི་ཚུལ་གཉིས་འབྱུང་ངོ༌། །
༤194



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
འདིའི་དོགས་གཅོད་ནི་གོང་དུ་བརྗོད་པ་ལྟར་རོ། །
གཉིས་པ་ལ་གཉིས། རྒྱུའི་སྐབས་ཀྱི་ཕན་ཡོན། འབྲས་བུའི་སྐབས་ཀྱི་ཕན་ཡོན་ནོ། །
དང་པོ་ནི། སྨོན་ལམ་འདི་ལྟར་འདེབས་པ་དེ་ནི་མ་འོངས་པའི་སྐྱེ་བ་ཀུན་ཏུ་བླང་དོར་
འབྱེད་པའི་ཤེས་རབ་ཀྱིས་བསྡུས་པའི་ཡེ་ཤེས་དང་ནི་གཟུགས་བཟང་བ་དང་། དེ་ཡང་
མཚན་དཔེ་རྣམས་ཀྱིས་བརྒྱན་པ་དང་། ཕ་མེས་རིགས་མཐོ་ཞིང་རུས་བཙུན་པའི་བརྒྱུད་དུ་
སྐྱེ་བ་དང་། ཁ་དོག་གསེར་ལྟ་བུ་ལ་སོགས་པ་བཟང་པོ་རྣམས་དང་ལྡན་པར་འགྱུར་རོ། །
གཉིས་པ་ནི། སྨོན་ལམ་འདི་འདེབས་པ་པོ་དེ་ནི་བདུད་དང་མུ་སྟེགས་མང་པོས་དེ་མི་ཐུབ་
ཅིང་
། དེར་མ་ཟད་ས་འོག་ས་སྟེང་ས་བླའི་འཇིག་རྟེན་གསུམ་པོ་ཀུན་ནའང་མཆོད་པར་
འགྱུར་རོ། །བྱང་ཆུབ་ཀྱི་ཤིང་གི་དབང་པོའི་དྲུང་དུ་དེ་མྱུར་དུ་འགྲོ་ཞིང་། སོང་ནས་སེམས་
ཅན་རྣམས་ལ་ཕན་པའི་ཕྱིར་དུ་ཤིང་དྲུང་དེར་འདུག་སྟེ་བདུད་རྣམས་སྡེ་དང་བཅས་པ་
ཐམས་ཅད་བཏུལ་ནས་འབྲས་བུ་བྱང་ཆུབ་ཏུ་མངོན་པར་སངས་རྒྱས་ཏེ་ཆོས་ཀྱི་འཁོར་ལོ་
རབ་ཏུ་བསྐོར་བ་སོགས་ཀྱི་མཛད་པ་རྣམས་སྟོན་པར་འགྱུར་རོ། །
གཉིས་པ་ནི། སྨོན་ལམ་གྱི་ཕན་ཡོན་བསྡུ་ན། སེམས་ཅན་གང་ཡང་ཀུན་ཏུ་བཟང་
པོའི་སྤྱོད་པས་མཚོན་ནས་སྤྱོད་པ་ཁྱད་པར་ཅན་རྣམས་ལ་སློབ་པར་སྨོན་པའི་སྨོན་ལམ་
འདི་ནི་ཡིད་ལ་འཆང་བ་དང་ནི་དོན་གཞན་ལ་སྟོན་ཏམ། གླེགས་བམ་དག་གིས་ཀློག་པར་
བྱེད་ན་ཡང་དེ་ཡི་འབྲས་བུ་བསོད་ནམས་རྣམ་པར་སྨིན་པ་རྒྱ་ཆེ་བའི་མཐའ་ཚད་ནི་སངས་
རྒྱས་ཁོ་ན་ཉིད་ཀྱིས་མངོན་སུམ་དུ་མཁྱེན་གྱི། གཞན་ཉན་རང་ཀུན་དང་སོ་སོ་སྐྱེ་བོ་རྣམས་
ཀྱིས་ཇི་ལྟ་བ་བཞིན་ཤེས་པར་མི་ནུས་སོ། །དེ་ལྟ་བུའི་བསོད་ནམས་ཀྱི་ཕུང་པོའི་མཐུ་ལས་
ནི་སྨོན་ལམ་འདེབས་པ་པོ་བླ་ན་མེད་པའི་བྱང་ཆུབ་མཆོག་ཐོབ་པར་འགྱུར་ངེས་པས་དེ་ལ་
སོམ་ཉི་སྟེ་ཐེ་ཚོམ་མ་བྱེད་ཅིག་ཅེས་སོ། །དེ་ཡི་རྣམ་པར་སྨིན་པ་སངས་རྒྱས་མཁྱེན་ཞེས་པ་
195



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་བྱང་ཆུབ་ཐོབ་པར་འགྱུར་པ་མཁྱེན་པ་དང་སྦྱར་ནས་བཤད་པའང་ཡོད་དོ། །
གཉིས་པ་ལ་ལྔ། བྱང་སེམས་ཀྱིས་བསྔོ་བ་བཞིན་དུ་དང་། སངས་རྒྱས་ཀྱིས་བསྔོ་བ་
བཞིན་དུ་དང་། འབྲས་བུ་མངོན་དུ་འགྱུར་བར་དང་། སངས་རྒྱས་ལས་དངོས་ལུང་བསྟན་
པ་ཐོབ་ཕྱིར་དང་། ལུང་བསྟན་ཐོབ་ནས་སེམས་ཅན་གྱི་དོན་སྒྲུབ་པར་བསྔོ་བའོ། །དང་པོ་
ནི། མཁྱེན་བརྩེ་གཉིས་ཀྱི་སྒོ་ནས་སེམས་ཅན་མཐའ་ཡས་པའི་དོན་སྒྲུབ་པ་ལ་དཔའ་བའི་
འཇམ་དཔལ་དཔའ་བོས་བསྔོ་བའི་ཚུལ་སོགས་ཆོས་ཀུན་ཇི་ལྟར་མཁྱེན་པ་དང་། འཕགས་
པ་ཀུན་ཏུ་བཟང་པོ་དེ་ཡང་འཇམ་དཔལ་ཇི་ལྟ་བ་དེ་བཞིན་དུ་བསྔོ་བའི་ཆོ་ག་སོགས་ཆོས་
ཀུན་ལ་མཁས་པ་ཡིན་ཏེ། དེ་ལྟ་བུའི་བྱང་ཆུབ་སེམས་དཔའ་དེ་དག་ཀུན་གྱི་རྗེས་སུ་བདག་
སློབ་པར་འདོད་པའི་ཕྱིར་སྨོན་ལམ་བཏབ་པའི་དགེ་བ་འདི་དག་ཐམས་ཅད་དེ་ལྟར་རབ་
ཏུ་བསྔོ་བར་བགྱིའོ། །གཞུང་ཁ་ཅིག་ཏུ་འཇམ་དཔལ་ཇི་ལྟར་མཁྱེན་ཅིང་དཔའ་བ་དང་
ཞེས་འབྱུང་ཡང་དོན་འདྲའོ། །
གཉིས་པ་ནི། དུས་གསུམ་གྱི་སེམས་ཅན་གྱི་དོན་ལ་གཤེགས་བྱོན་མཛད་པའི་རྒྱལ་
བ་ཐམས་ཅད་ཀྱིས་མགྲིན་གཅིག་ཏུ་བྱང་ཆུབ་ཆེན་པོའི་ཕྱིར་གང་བསྔོ་བ་དང་གང་གིས་
བསྔོ་བ་དང༌། གང་དུ་ཇི་ལྟར་བསྔོ་བའི་འཁོར་གསུམ་མི་དམིགས་པའི་བསྔོ་བ་གང་ལ་
མཆོག་ཏུ་བསྔགས་པའི་བསྔོ་བའི་ཚུལ་དེ་ཉིད་ཀྱིས། བདག་གིས་བཟང་པོ་སྤྱོད་པའི་སྨོན་
ལམ་བཏབ་པའི་དགེ་བའི་རྩ་བ་འདི་དག་ཀུན་ཀྱང་འཕགས་པ་ཀུན་ཏུ་བཟང་པོའི་སྤྱོད་པ་
ལྟ་བུ་འགྲུབ་པའི་ཕྱིར་རབ་ཏུ་བསྔོ་བར་བགྱིའོ། །བསླབ་བཏུས་ལས། འཇམ་དཔལ་དཔའ་
བོ་སོགས་དང་། དུས་གསུམ་གཤེགས་པའི་རྒྱལ་བ་ཞེས་སོགས་ཀྱི་ཚིགས་བཅད་གཉིས་པོ་
འདི་བསྔོ་བ་བླ་ན་མེད་པར་བཤད་པ་ལྟར་རྗེས་ཀྱང་གསུངས་སོ། །
གསུམ་པ་ནི། བདག་ནི་ནམ་ཞིག་འཆི་བའི་དུས་བྱེད་པར་གྱུར་པའི་ཚེ་ན་སྨོན་ལམ་
ལ196ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
འདི་ལྟར་བཏབ་པའི་མཐུས་ལས་དང་ཉོན་མོངས་པའི་སྒྲིབ་པ་ཐམས་ཅད་དག་ནི་ཕྱི་
བསལ་ཅིང་མེད་པར་བྱས་ཏེ། སངས་རྒྱས་སྣང་བ་མཐའ་ཡས་ཀྱི་ཞལ་མངོན་སུམ་དུ་
མཐོང་བར་གྱུར་ནས་བདེ་བ་ཅན་གྱི་ཞིང་དེར་ཐོགས་པ་མེད་པར་འགྲོ་ཞིང་། ཞིང་དེར་སོང་
ནས་ནི་པདྨ་ལས་བརྫུས་ཏེ་སྐྱེས་པ་ན་སྨོན་ལམ་འདི་ལྟར་བཏབ་པའི་འབྲས་བུ་སྤྱོད་པ་ཁྱད་
པར་ཅན་འདི་དག་ཐམས་ཅད་ཀྱང་མ་ལུས་པ་མངོན་དུ་འགྱུར་བར་ཤོག་ཅིག །དེའི་ཚེ་སྨོན་
ལམ་གྱི་འབྲས་བུ་དེ་དག་མ་ལུས་བདག་གིས་ཡོངས་སུ་བཀང་ཞིང་རྫོགས་པར་བྱས་ནས་
འཇིག་རྟེན་ཇི་སྲིད་སྟོང་པའི་དེ་སྲིད་དུ་སེམས་ཅན་རྣམས་ལ་ཕན་པར་བགྱིད་པར་ཤོག་ཅིག །
བཞི་པ་ནི། བཟང་པོ་སྤྱོད་པའི་སྨོན་ལམ་བཏབ་པའི་མཐུ་ལས། རྒྱལ་བ་འོད་དཔག་
མེད་འཁོར་གྱི་དཀྱིལ་འཁོར་བཟང་པོའི་ཚོགས་ཀྱིས་བསྐོར་ཞིང་བཞུགས་པའི་ཡིད་དགའ་
བའི་ཞིང་དེར་པདྨོ་དམ་པ་ཤིན་ཏུ་མཛེས་པ་ལས་བརྫུས་ཏེ་སྐྱེས་ནས། རྒྱལ་བ་སྣང་བ་
མཐའ་ཡས་ཀྱིས་མངོན་སུམ་དུ་ཁྱོད་མ་འོངས་པ་ན་དུས་འདིའི་ཚེ་ཞིང་འདི་ཞེས་བྱ་བར་
མིང་འདི་ཞེས་བྱ་བའི་སངས་རྒྱས་སུ་འགྱུར་རོ་ཞེས་ལུང་བསྟན་པ་ཡང་བདག་གིས་འཁོར་
གྱི་ཚོགས་ནང་དེར་ཐོབ་པར་ཤོག་ཅིག་ཅེས་སོ། །
ལྔ་པ་ནི། བདེ་བ་ཅན་གྱི་ཞིང་དེར་ནི་སྨོན་ལམ་འདེབས་པ་པོ་བདག་གིས་བྱང་ཆུབ་
ཏུ་ལུང་བསྟན་པ་དེ་ལྟར་རབ་ཏུ་ཐོབ་ནས་སྤྲུལ་པ་མཆོག་དམན་མང་པོ་བྱེ་བ་ཕྲག་བརྒྱ་ལ་
སོགས་པ་སྤྲུལ་པ་ཡི་སྒོ་ནས། གཞན་ལ་ཕན་འདོད་པའི་བློ་ཡི་སྟོབས་ཀྱིས་ཕྱོགས་གཅིག་
ཙམ་མ་ཡིན་པར་ཕྱོགས་བཅུའི་འཇིག་རྟེན་གྱི་ཁམས་མ་ལུས་པ་རྣམས་སུ་ཡང་། སེམས་
ཅན་རྣམས་ལ་མངོན་མཐོ་ངེས་ལེགས་ལ་འགོད་པ་ལ་སོགས་པའི་འཕྲལ་ཡུན་གྱི་ཕན་པ་
མང་པོ་སྒྲུབ་པར་བགྱིད་པར་ཤོག་ཅིག་ཅེས་སོ། །འདིར་བྱེ་བ་ཕྲག་བརྒྱ་ཞེས་པ་ནི་མང་
ཚིག་ཡིན་པར་སྣང་བས་གྲངས་ངེས་བྱེད་དགོས་པ་མི་འདུག་ཀྱང་། བྱེད་ན་བྱེ་བ་བཅུ་ལ་
ལ197



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དུང་འཕྱུར་གཅིག །བྱེ་བ་བརྒྱ་ལ་ཐེར་འབུམ་གཅིག་ཏུ་བཤད་པ་ལྟར་བྱའོ། །དེའི་ལྷག་མ།
བཟང་པོ་སྤྱོད་པའི་སྨོན་ལམ་བཏབ་པ་ཡི། ། ཞེས་སོགས་ཚིགས་བཅད་གསུམ་ནི། མདོ་
དང་། ཀླུ་སྒྲུབ་ཕྱོགས་གླང་། རྒྱན་བཟང་པོ། དབྱིག་གཉེན་གྱིས་མཛད་པར་གྲགས་པའི་
འགྲེལ་པ་རྣམས་སུ་མི་འབྱུང་ལ། ཤཱཀྱ་བཤེས་གཉེན་གྱི་འགྲེལ་བར་ནི་ཚིགས་བཅད་དང་
པོ་གཉིས་འབྱུང་ཡང་ཕྱི་མ་མི་འབྱུང་བས་མདོ་ཚིག་ཡིན་མིན་དཔྱད་དགོས་པར་སྣང་ཡང་།
དོན་བསྡུས་ཏེ་བཤད་ན། བཟང་པོ་སྤྱོད་པའི་སྨོན་ལམ་གཏབ་པ་ཡི་དགེ་བ་ཅུང་ཟད་བདག་
གིས་ཅི་བསགས་པའི་དགེ་བ་དེའི་མཐུས་ནི། འགྲོ་བ་གཞན་གྱིས་བཏབ་པའི་སྨོན་ལམ་
དགེ་བ་སྟེ་བཟང་པོ་རྣམས་ཀྱི་དོན་ཐམས་ཅད་སྐད་ཅིག་གཅིག་གིས་ཏེ་དུས་མྱུར་བར་
འབྱོར་ཞིང་རྫོགས་པར་ཤོག ། བཟང་པོ་སྤྱོད་པའི་སྨོན་ལམ་བཏབ་པའི་དགེ་བ་རྫོགས་
བྱང་དུ་བསྔོ་བ་ཡི་མཐུ་ལས་བྱུང་བའི་བསོད་ནམས་དམ་པ་ཆེན་པོ་མཐའ་ཡས་པ་གང་ཞིག་
ཐོབ་པ་དེས་ནི་འགྲོ་བ་གཞན་སྡུག་བསྔལ་གྱི་རྒྱ་མཚོ་ལྟ་བུའི་ཆུ་བོར་ལྷུང་ནས་བྱིང་བ་
རྣམས་རྒྱལ་བ་འོད་དཔག་མེད་ཀྱི་གནས་རབ་ཏུ་ཐོབ་པ་སྟེ་དེའི་ཞིང་དུ་སྐྱེ་བར་ཤོག སྨོན་
ལམ་རྒྱལ་པོ་འདི་དག་ནི་སྨོན་ལམ་གཞན་གྱི་མཆོག་གི་གཙོ་ཡིན་པས། འདིའི་སྒོ་ནས་
མཐའ་ཡས་པའི་འགྲོ་བ་ཀུན་ལ་ཕན་པར་བྱེད་ཅིང་། ཀུན་ཏུ་བཟང་པོས་བརྒྱན་པ་དེས་
གསུངས་པའི་གཞུང་གི་དོན་བཞིན་གྲུབ་སྟེ། ངན་སོང་གསུམ་པོའི་རྒྱུད་དེ་རིགས་རྣམས་ལ་
མ་ལུས་སྟོངས་པར་ཤོག་ཅིག་ཅེས་སྨོན་པའོ། །ལོཙྪ་བ་ཡེ་ཤེས་སྡེའི་འགྲེལ་པར་ནི་ཚིགས་
བཅད་འདི་གསུམ་འབྱུང་སྟེ། འདི་དང་བཅས་ན་སྨོན་ལམ་འདི་ལ་ཤོ་ལོ་ཀ་དྲུག་ཅུ་རྩ་
གསུམ་འབྱུང་ངོ༌། །
གསུམ་པ་བཤད་པ་མཐར་ཕྱིན་པའི་ཚུལ་ནི། འཕགས་པ་བཟང་པོ་སྤྱོད་པའི་སྨོན་
ལམ་གྱི་རྒྱལ་པོ་འཕགས་པ་ཀུན་ཏུ་བཟང་པོས་གཞོན་ནུ་ནོར་བཟང་ལ་གསུངས་པ་རྫོགས་
༤198ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་རྒྱལ་སྲས་ཀྱི་སྤྱོད་པ་རྒྱ་མཚོའི་གནད་དོན་གསལ་བར་བྱེད་པ།
སོ་ཞེས་པའོ། །འདི་ལ་འགྱུར་བྱང་མི་འབྱུང་བ་ནི་འདི་ཕལ་པོ་ཆེ་ནས་ལོགས་སུ་ཕྱུང་བའི་
དབང་ཡིན་ལ། ཕལ་ཆེན་ནི་བེ་རོ་ཙ་ན་རཀྵི་ཏས་བསྒྱུར་རོ། །ནོར་བཟང་ནི་ཀུན་མཁྱེན་
མཚོ་སྣ་བའི་རྣམ་ཐར་ཟུར་འདེབས་ཞིག་ཏུ། ནོར་བཟང་དཔའ་བོ་ཤར་ཕྱོགས་སྐུ་འཁྲུངས་
པ། ཞེས་རྗེ་རིན་པོ་ཆེ་གཞོན་ནུ་ནོར་བཟང་གི་སྐྱེ་བརྒྱུད་དུ་བཤད་དེ་འབྲེལ་ཆགས་སོ། །
སྨྲས་པ། ཇི་ལྟར་ཕྱོགས་ཀྱི་ཆུ་ཕྲན་ཆེས་མང་ཡང་། །ཐམས་ཅད་རྒྱ་མཚོར་གཞོལ་
ཅིང་འབབ་པ་ལྟར། །རྒྱལ་སྲས་སྨོན་ལམ་གངྒཱའི་ཀླུང་རྣམས་ཀྱང་། །སྨོན་ལམ་ཆུ་གཏེར་ཆེ་
འདིར་འབབ་ཅིང་འདུ། །གསུང་རབ་རྒྱ་མཚོར་མང་ཐོས་གྲུར་ཞུགས་ཏེ། །རྣམ་དཔྱོད་དར་
འཕྱར་བརྩོན་པའི་རླུང་ཤུགས་ཀྱིས། །དོན་བཟང་རིན་ཆེན་གླིང་ཕྱིན་ཡིད་བཞིན་ནོར། །
ལེགས་བཤད་རྒྱལ་མཚན་རྩེ་མོར་བཀོད་ཅིང་མཆོད། །གང་ཞིག་སྨོན་ལམ་ཀུན་གྱི་རྒྱལ་པོ་
འདིའི། །བརྗོད་བྱའི་དོན་རྣམས་ཤེས་འདོད་དེ་དག་གིས། །འགྲེལ་བཤད་འདི་འདྲར་
བསྟེན་ན་བདེ་བླག་ཏུ། །ཟབ་དོན་ཇི་བཞིན་ཤེས་ཀྱི་གཞན་དུ་མིན། །མཁའ་དབྱིངས་རྒྱུ་
སྐར་རྒྱལ་དང་ཉིན་བྱེད་ཀྱིས། །མཛེས་པར་བྱེད་ཅིང་གཞན་མིན་ཇི་ལྟ་བར། །ཐུབ་བསྟན་
པད་ཚལ་བཤེས་གཉེན་ཉི་མ་དང་། །ལེགས་བཤད་སྣང་བ་མཛེས་འགྱུར་གཞན་གྱིས་མིན། །
བློ་གྲོས་རབ་གནས་ཞུས་པའི་མདོ་ལས་ནི། །བཀའ་བསྟན་ལེགས་པར་བཤད་དང་
དགོངས་འགྲེལ་བ། །དེ་ཡི་དབང་གིས་ཐུབ་བསྟན་ཡུན་རིང་དུ། །གནས་པར་གསུངས་
ཕྱིར་འདིར་འབད་དོན་མེད་མིན། །གང་འདིར་གང་གིས་འབད་ལས་བྱུང་བའི་དགེས། །
མ་སོགས་མ་ལུས་བདག་གཞན་སྐྱེ་འགྲོའི་ཚོགས། །ཀུན་ཀྱང་ཀུན་ཏུ་བཟང་པོའི་རྗེས་
ཞུགས་ཏེ། །མྱུར་བ་མྱུར་བར་སངས་རྒྱས་ཐོབ་གྱུར་ཅིག །
ཅེས་བཟང་པོ་སྤྱོད་པའི་སྨོན་ལམ་གྱི་འགྲེལ་པ་འདི་ནི། ཤཱཀྱའི་བཙུན་པ་གྲགས་པ་
བཤད་སྒྲུབ་ཅེས་བྱ་བས་རང་ལོ་བདུན་ཅུའི་ཐོག་དད་པས་ཀུན་ནས་བསླངས་ཏེ་འགྲེལ་པ་
༤199ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྔ་མ་རྣམས་ལ་དཔྱད་ཅིང་ཇི་ལྟར་འཚམ་པར་ཅོ་ནེའི་དགོན་ཉིད་དུ་སྦྱར་བའི་ཡི་གེ་པ་ནི་ཏཱ་
ཡི་ལ་ལུང་བློ་བཟང་དོན་གྲུབ་བོ། །མངྒ་ལཾ།
ལ200ལ



༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་
མཐོང་ནས་མངོན་པར་དགའ་བ་ཞེས་བྱ་བ་བཞུགས་སོ། །
ངོར་ཆེན་སངས་རྒྱས་ཕུན་ཚོགས།
འཕགས་པ་བཟང་པོ་སྤྱོད་པའི་སྨོན་ལམ་གྱི་འགྲེལ་པ་མཐོང་བ་དོན་ལྡན་ཞེས་བྱ་བ།
བླ་མ་དང་དཀོན་མཆོག་གསུམ་ལ་ཕྱག་འཚལ་ཞིང་སྐྱབས་སུ་མཆིའོ་བྱིན་གྱིས་བརླབ་ཏུ་
གསོལ། ཁ་བ་ཅན་དུ་དམ་པའི་ཆོས། །འགྱུར་སྔ་རྒྱལ་པོ་མདོ་ལྔ་ལས། །འདི་ནི་བཟང་སྤྱོད་
སྨོན་ལམ་མདོ། །རང་གཞན་དོན་དུ་ཅུང་ཟད་འགོད། །
འདི་ལ་རྒྱ་བོད་ཀྱི་འགྲེལ་པ་མང་དུ་སྣང་བ་ལས་འདིར་ཉེ་མཁོ་ཅུང་ཟད་བརྗོད་ན།
སྤྱི་དོན་དང་། གཞུང་དོན་གཉིས་ལས། དང་པོ་ནི། ཐེག་པ་ཆེ་ཆུང་གི་རྣམ་དབྱེ་སོགས་རྣམ་
གཞག་རྒྱས་པ་གཞན་དུ་ཤེས་ཤིང་། གཞུང་འདི་ལ་ཉེ་བར་མཁོ་བ་ནི། སྨོན་ལམ་འདི་མདོ་
གང་ལས་འབྱུང་ན། བྱང་ཆུབ་སེམས་དཔའི་སྡེ་སྣོད་ཀྱི་ནང་ཚན། ཕལ་པོ་ཆེའི་སྡོང་པོ་
བརྒྱན་པ་ཞེས་བྱ་བའི་ཆོས་ཀྱི་རྣམ་གྲངས་ནོར་བཟང་གིས་དགེ་བའི་བཤེས་གཉེན་བསྙེན་
བཀུར་བའི་སྤྱོད་པ་ཕྱོགས་གཅིག་པའི་ལེའུ་ལས་འབྱུང་། སྨོན་ལམ་འདི་དང་པོར་འདེབས་
པ་པོའི་གང་ཟག་ནི། གཞི་དང་སྙིང་པོ་མེ་ཏོག་གིས་བརྒྱན་པའི་ཞིང་ཁམས་ཞེས་ཀྱང་བྱ།
201ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འོག་མིན་སྟུག་པོ་བཀོད་པའི་ཞིང་ཁམས་ཞེས་ཀྱང་བྱ་བ་དེར། སངས་རྒྱས་ཐམས་ཅད་ཀྱི་
ཆོས་ཀྱི་སྐུ་གཅིག་ཏུ་བསྡུས་པའི་རྟེན། ལོངས་སྐུ་རྣམ་སྣང་གངས་ཅན་མཚོ། དེའི་ཐུགས་ཁ་
ནས་ཕྱུང་བའི་སྲས་ཀྱི་ཐུ་བོ་ཀུན་ཏུ་བཟང་པོའོ། །རྒྱལ་བའི་སྲས་དེས་གནས་དེ་ཉིད་དུ་སྨོན་
ལམ་བཏབ་པ་དེ་རང་རེའི་སྟོན་པས་གསུངས་པའོ། །དེས་ན་སྨོན་ལམ་འདིའི་ཐོག་མཐའ་
མི་རྙེད་དེ། སྟུག་པོའི་ཞིང་ཁམས་སྨོན་ལམ་འདི་ཉིད་དབང་གི་འབྲས་བུ་ཡིན་པའི་ཕྱིར་
དང༌། བདག་གི་སྨོན་ལམ་མཐའ་ཡང་དེ་ཙམ་མོ། །ཞེས་སོ། །ཆེད་དུ་བྱ་བ་ནི་ནོར་བཟང་
ལྟ་བུ་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་མྱུར་དུ་རྫོགས་པར་བྱས་ནས། ། ཡང་དག་
པར་རྫོགས་པའི་སངས་རྒྱ་ཀྱི་མཛད་པ་མངོན་དུ་བྱེད་པར་འདོད་པ་དེ་དག་གོ །དགོས་པ་
མ་དག་པའི་ཞིང་སྦྱངས་ནས་སྟུག་པོའི་ཞིང་བཟུང་བའི་ཕྱིར་རོ། །ནོར་བཟང་གི་བཤེས་
གཉེན་བརྒྱ་རྩ་བརྒྱད་བསྟེན་ནས་དེ་དག་གི་མཐུ་དང་བྱིན་རླབས་ཀྱིས་གཞི་དང་སྙིང་པོ་མེ་
ཏོག་གིས་བརྒྱན་པར་ཕྱོགས་བཅུའི་རྡུལ་སྙེད་ཀྱི་གྲངས་དང་མཉམ་པའི་ཞིང་ཁམས་ན་རྣམ་
སྣང་གི་སྤྱན་སྔར་ཀུན་ཏུ་བཟང་པོ་བཞུགས་པར་མཐོང་ཞིང་ཀུན་བཟང་ཇི་སྙེད་པ་ཐམས་
ཅད་ཀྱི་ཕྱག་གཡས་ནོར་བཟང་གི་སྤྱི་བོར་བཞག་སྟེ་ཚིགས་སུ་བཅད་པའི་དབྱངས་ཀྱིས་
བཏབ་པར་བཤད། དུས་ནི་རང་རེའི་སྟོན་པ་ཛེ་ཏའི་ཚལ་ན་བཞུགས་ཚེའོ། །ས་དང་པོ་
ནས་བཅུ་པའི་བར་གྱི་རྗེས་ཐོབ་ཀྱི་སྤྱོད་ཚུལ་ཚིགས་བཅད་དུ་སྟོན་པའོ། །བསྡུས་པའི་དོན་ .
གྱི་ཡིག་རྙིང་ལོགས་ན་ཡོད་པ་འཆད་པར་འགྱུར་རོ། །སྐད་གཉིས་ཤན་སྦྱར་དང་། འགྱུར་
ཕྱག་གོ་སླ། བསྔོ་སྨོན་ནི་སྤྱི་བྱེ་བྲག །བསྔོ་བར་བསྔོ་རྒྱུའི་རྫས་ངེས་པར་དགོས། སྨོན་ལམ་
ནི་འདུན་པས་སོ། ། ཡན་ལག་བདུན་པའི་སྐབས། སྔ་མ་དྲུག་གིས་ཐེག་དམན་ཡིད་བྱེད་
དང་
། དེར་བརྟེན་ཉེས་པ་བྱང་བའོ། །བདུན་པ་བསྔོ་བ་ནི་དྲུག་པོ་དེ་དག་དང་། དགེ་བ་ཅུང་
ཟད་བདག་གིས་ཅི་བསགས་པ་ཐམས་ཅད་དོ། ། གང་དུ་བསྔོ་ན་བྱང་ཆུབ་ཆེན་པོར་བསྔོ་བ་
202ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
དངོས་ལ་མདོར་བསྟན་རྒྱས་བཤད་དོ། །དང་པོ་ནི། ཕྱག་འཚལ་བ་དང་སོགས། གཉིས་པ་
ནི་འདས་པའི་སངས་རྒྱས་སོགས་སོ། །སྨོན་ལམ་ཆེན་པོ་བཅུ་ལ་སོགས་གྲངས་མེད་འབུམ་ཕྲག་
བཅུ་པ་ཐམས་ཅད་འདིར་འདུས་སོ། །སྟོབས་ཀྱིས་སྒྲུབ་པ་བཅུའི་སྐབས། ཀུན་ཏུ་སྒོའི་ཐེག་
པ་ནི་ཐེག་པ་ཆེན་པོའོ། ། སྨོན་ལམ་བསྡུས་ཏེ་བཏབ་པ་ཀུན་བཟང་། འཇམ་དབྱངས་འདྲ་
བར་སྨོན་པའོ། །སྨོན་ལམ་འདིའི་མཐའ་ནི་ཇི་སྲིད་ནམ་མཁའ་དང་སེམས་ཅན་མ་ཟད་ཀྱི་
བར་དུའོ། །
གཉིས་པ་ལ། ཀླད་ཀྱི་དོན། གཞུང་དོན་དངོས། མཇུག་གི་དོན་ཏོ། །དང་པོ་ལ་ལོ་པཎ་
གྱི་སྐུ་དྲིན་དྲན་པའི་ཕྱིར་སྐད་གཉིས་ཤན་སྦྱར་སྨོས་པ་དང་། འགྱུར་ཕྱག་གོ །དེ་ལ་རྒྱ་གར་
ན་སྐད་རིགས་བཞི་ཡོད་པ་ལས་ལེགས་པར་སྦྱར་བ་སཾ་སྐྲྀ་ཏའི་སྐད་དུ། ཨཱརྱ་ནི་འཕགས་
པ་སྟེ་སྤང་བྱ་སྡིག་པའི་ཕྱོགས་ལས་རིང་དུ་འཕགས་སོ། །བྷ་དྲ་ནི་བཟང་པོའོ། །ཙརྱ་ནི་
སྤྱོད་པ། པྲ་ནི་དྷ་ན་སྨོན་ལམ། རཱཛ་རྒྱལ་པོའོ། །དེ་རྣམས་བོད་སྐད་དུ་བསྒྱུར་བ་སྟེ་གོ་སླ།
གཉིས་པ་འགྱུར་ཕྱག་ནི། འཕགས་པ་འཇམ་དཔལ་སོགས་ཏེ་སྔོན་གྱི་ལོ་པཎ་རྣམས་ཀྱིས་
འདུལ་བ་བསྒྱུར་བ་ན་ཐམས་ཅད་མཁྱེན་པ་ལ་ཕྱག་འཚལ་ལོ། །མདོ་སྡེ་བསྒྱུར་བ་ན་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །མངོན་པ་ལ་
འཕགས་པ་འཇམ་དཔལ་སོགས་བརྗོད་པར་བཤད། འོན་ཀྱང་མཐའ་གཅིག་ཏུ་མ་ངེས་ཏེ་
རང་རང་གི་དད་པའི་ལྷ་ལ་ཕྱག་འཚལ་བའི་ཕྱིར་རོ། །འདི་ལ་དགོས་དོན་བསྡུས་དོན་
སོགས་བཤད་པ་མང་དུ་ཡོད་ཀྱང་། སྔོན་ལོ་པཎ་གྱིས་འགྱུར་བྱེད་པའི་བར་ཆད་ཞི་བ་དང་།
ད་ལྟ་རང་རེ་རྣམས་ཀྱི་ཐོས་བསམ་སོགས་བར་ཆད་ཞི་བའི་དགོས་པའོ། །འཇམ་པ་ནི་ཉོན་
མོངས་པའི་གྲྭ་ཟུར་ཞི་བའོ། །དཔལ་ནི་དོན་གཉིས་ཕུན་སུ་ཚོགས་པའི་དཔལ་དང་ལྡན་
པའོ། །དེའི་ཕྱིར་རང་གི་ལུས་རྡུལ་སྙེད་དུ་སྤྲུལ་ནས་ཕྱག་འཚལ་བའོ། །
~203ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་གཞུང་དོན་ནི། ཕྱོགས་ཀྱི་གླང་པོས་འགྲེལ་པར་གསུངས་པ་ལྟར། །བཟང་
སྤྱོད་ལ་ནི་དོན་བཅུ་སྟེ། །ཡན་ལག་བདུན་དང་སྨོན་ལམ་གྱི། །རབ་དབྱེ་མཐའ་ནམ་མཁའི་
དང་ཕན་ཡོན་ནོ། །ཕྱག་འཚལ་ཁྱད་པར་དང་པོ་བ་ནི་སྒོ་གསུམ་ཇི་སྙེད་དང་། །ལུས་བཟང་པོ་དང་
ཡིད་རྡུལ་གཅིག་དང་དེ་དག་ངག་གིས་ཏེ། །མཆོད་གཉིས་པ་པའང་བླ་ན་ཡོད་པ་མེ་ཏོག་དང་། །བླ་ན་
མེད་པའི་མཆོད་པ་འོ། །ཡན་ལག་མཆོད་པ་པོ་ཡོངས་སུ་གྲགས་པས་གོ་སླ་བ། གཞན་རྣམས་གཞུང་
བཞིན་ནོ། །རབ་དབྱེ་ལ་ནི་བཅུ་དྲུག་སྟེ། །བསམ་པ་བྱང་སེམས་མི་བརྗེད་བྱང་ཆུབ་པ། །མི་
ཆགས་སྦྱོར་བ་ལས་དང་སེམས་ཅན་ལ། །ཕན་གདགས་ཞིང་གི་པ་དང་གོ་ཆ་བྱང་ཆུབ་བགོ། །
མཐུན་པའི་བྱང་སེམས་དང་འགྲོགས་བདག་གི་དང་། །དགེ་བའི་བཤེས་གཉེན་མགུ་བྱ་བདག་
ལ་དང༌། །སངས་རྒྱས་མངོན་དུ་བྱ་བ་དང་སངས་རྒྱས་པས། །དམ་ཆོས་ཡོངས་སུ་བཟུང་བ་རྒྱལ་བ་
ལ། །མི་ཟད་མཛོད་ཐོབ་བྱ་བ་དང་སྲིད་པ། །འཇུག་པ་སྟོབས་དང་གཉེན་པོ་ལས་ཀྱི་དང་། །
ལས་དང་རྗེས་སློབ་བསྡུ་སྤྱོད་པ་བ་འོ། །བསམ་པ་ལ་ཡང་རྣམ་གསུམ་སྟེ། །མཆོད་ཅིང་
དགོངས་རྫོགས་བསམ་པ་དང་འདས་པའི། །ཞིང་དག་པ་ཡི་བསམ་པ་ཕྱོགས་བཅུའི་དང་། །
སེམས་ཅན་ཕན་བདེའི་བསམ་པ་འོ་ཕྱོགས་བཅུའོ། །འཇུག་པ་ལ་ཡང་བརྒྱད་དེ་སངས་རྒྱས་དང་། །
ཞིང་བལྟ་རྡུལ་གཅིག་བ་དང་གསུང་གསུང་གཅིག་དང་ནི། །ཆོས་འཁོར་དུས་གསུམ་བསྐོར་དང་
བསྐལ་པ་མ་འོངས་པ་དང་། །སངས་རྒྱས་བལྟ་ཞིང་སྤྱོད་ཡུལ་དུས་གསུམ་དང་། །ཞིང་བསྒྲུབ་པ་
དང་སངས་རྒྱས་གང་ཡང་དུས་ཀྱི། །དྲུང་དུ་འགྲོ་བ་ལ་འཇུག་པ་འོ་གང་ཡང་། །སྟོབས་ནི་རྫུ་
འཕྲུལ་ལ་ཀུན་ཏུ་སོགས་བཅུ། །ལས་ནི་ཞིང་དག་ལས་སོགས་བརྒྱད་ཞིང་། །རྗེས་སུ་སློབ་
པར་བསྔོ་བ་གང་ཡང་ལ། །སངས་རྒྱས་རྗེས་སུ་སློབ་པ་དང་། །བྱང་སེམས་རྗེས་སུ་སློབ་པ་འོ། །
དེ་ལའང་ཀུན་ཏུ་བཟང་པོ་རྒྱལ་བ་དང་། །འཇམ་དཔལ་རྗེས་སུ་སློབ་པ་འོ་ཀུན་ནས། །སྤྱིའི་བཅུ་
པ་ཕན་ཡོན་ལ། །འདི་དང་ཕྱི་མར་ཐོབ་པ་གཉིས། །འདིར་ཐོབ་པ་ལའང་བཞི་ཡིན་ཏེ། །
ལ204



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
བསོད་ནམས་ཁྱད་འཕགས་སྡུད་པ་དང་གང་ཡང་། །དེ་བཞིན་གཤེགས་པ་མཐོང་བ་དང་གང་
གིས་། །བྱང་སེམས་སྐལ་མཉམ་ཐོབ་པ་དང་།དེ་དག། །ལས་ཀྱི་སྒྲིབ་པ་བྱང་བ་འོ་མཚམས་མེད། །
ཕྱི་མར་འཐོབ་པའི་ཕན་ཡོན་ལའང་། །རྒྱུ་དང་འབྲས་ཡེ་ཤེས་དང་བུས་བསྡུས་པ་དང་བྱང་ཆུབ། །
ཕུན་ཚོགས་མ་ལུས་འཐོབ་པ་འོ་གང་ཡང་། །ཕན་སླར་ཡང་ཡོན་དེ་དག་འཐོབ་པར་བསྔོ་བ་ལ། །
བྱང་སེམས་ལྟ་བུར་བསྔོ་བ་འཇམ་དཔལ་དང་། །སངས་རྒྱས་ལྟ་བུར་བསྔོ་བ་དུས་གསུམ་དང་། །
སྒྲིབ་པ་དག་ཅིང་ལུས་འཛིན་བདག་ནི་དང་། །ལུང་བསྟན་ཐོབ་པར་བསྔོ་བ་དེར་ནི་དང་། །
གཞན་དོན་བྱེད་པར་བསྔོ་བ་དེར་ནི་དང་། །འདོན་པར་བྱེད་པའི་བསྔོ་བ་འོ་བཟང་པོ། །ཅེས་
བསྡུས་དོན་གྱིས་མདོར་བསྟན་ནས།
ཡན་ལག་རྒྱས་པར་བཤད་པ་ལ། ཡན་ལག་བདུན་གྱི་དང་པོ་ཕྱག་འཚལ་བའི་ཡན་
ལག་ནི། ཇི་སྙེད་ཅེས་བྱ་བ་ནི་ཇི་ཙམ་པ་སྟེ་ཚད་ཇི་ཙམ་པའོ། །དེས་ན་ཚད་ཡོངས་སུ་ཆད་
པར་འགྱུར་རོ། །ཞེ་ན་དེའི་ཕྱིར་སུ་དག་ཅེས་བྱ་བ་སྨོས་ཏེ། སངས་རྒྱས་བཅོམ་ལྡན་འདས་
རྣམས་སྤྱིའི་སྒྲར་བསྟན་གྱི་གྲངས་མིང་གི་ཆད་པ་མེད་དོ་ཞེས་བྱ་བའི་ཚིག་གོ། །ཕྱོགས་བཅུའི་
ཞེས་བྱ་བ་ནི་ཕྱོགས་བཅུ་ནའོ། །འཇིག་རྟེན་ན་ཞེས་བྱ་བ་ནི། འགྲོ་བའི་ནང་ནའོ། །དུས་
གསུམ་གཤེགས་པ་ཞེས་བྱ་བ་ནི་དུས་གསུམ་དུ་གཏོགས་པ་སྟེ། དུས་གསུམ་པ་ཞེས་བྱ་བའི་
ཐ་ཚིག་གོ། །མིའི་སེང་གེ་ཞེས་བྱ་བ་ལ་སེང་གེ་ནི་ཐམས་ཅད་དུ་བག་ཚ་མེད་ཅིང་། གང་
གིས་ཀྱང་མི་འཇིགས་སོ། །སངས་རྒྱས་བཅོམ་ལྡན་འདས་རྣམས་ཀྱང་ལྷ་དང་བཅས་པའི་
འཇིག་རྟེན་དང་འདྲ་སྟེ། དེའི་ཕྱིར་སེང་གེ་དང་འདྲ་བས་ན་སེང་གེའོ། །དེ་དག་ནི་མིར་སྐྱེ་
བ་བསྟན་པའི་ཕྱིར་མི་ཡང་ཡིན་ལ་སེང་གེས་ཡང་ཡིན་པས་ན་སེང་གེ་སྟེ། ཀུན་ཞེས་པ་ནི་
མང་ཚིག་སྟེ་སངས་རྒྱས་བཅོམ་ལྡན་འདས་རྣམས་སོ། །བདག་གིས་མ་ལུས་དེ་དག་ཐམས་
ཅད་ལ། །ཞེས་བྱ་བ་ལ་ཐམས་ཅད་ཅེས་བྱ་བའི་སྒྲ་ནི་བརྗོད་པར་འདོད་པའི་དབང་གིས་
205



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱོགས་གཅིག་ལ་ཡང་བརྗོད་དུ་རུང་བར་མཐོང་བས་ན་རིལ་གྱིས་བསྡུ་བའི་ཕྱིར་མ་ལུས་
ཞེས་བྱ་བ་བརྗོད་དོ། །ལུས་དང་ངག་ཡིད་དང་བས་ཕྱག་བགྱིའོ། །ཞེས་བྱ་བ་ནི་མཆོག་ཏུ་
དང་བར་གྱུར་པས་ཏེ། སེམས་དང་བས་ཀུན་ནས་བསླང་བའི་ཕྱིར་ལུས་དང་ངག་དག་ཀྱང་
དང་བའོ། །ད་ནི་ལུས་ལ་སོགས་པས་ཕྱག་བྱ་བར་སོ་སོར་ཕྱེ་སྟེ་འཆད་དོ། །དེ་ལ་རེ་ཞིག་
ལུས་ཀྱི་ཕྱག་བྱ་བ་ནི། ཞིང་གི་རྡུལ་སྙེད་ཅེས་བྱ་བ་ལ་སོགས་པས་བསྟན་ཏེ། སངས་རྒྱས་
ཀྱི་ཞིང་གི་རྡུལ་སྙེད་ཀྱིས་ལུས་རབ་ཏུ་བཏུད་པས་སོ། །ཁྱད་པར་མེད་པའི་ཕྱིར་སྙེད་ཅེས་
བྱ་བའི་སྒྲ་ནི་འདིར་མཉམ་པའི་གྲངས་ཡིན་ཏེ། ཕྱོགས་བཅུ་དུས་གསུམ་དུ་གཏོགས་པའི་
སངས་རྒྱས་ཀྱི་ཞིང་གི་རྡུལ་ཐམས་ཅད་དང་མཉམ་ཞིང་གྲངས་དེ་སྙེད་ཀྱི་ལུས་རབ་ཏུ་
བཏུད་པས། རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །ཞེས་བྱ་བ་ཡིན་ནོ། །སངས་རྒྱས་
བཅོམ་ལྡན་འདས་རྣམས་ནི་ཉོན་མོངས་པའི་དགྲ་ལས་རྒྱལ་བའི་ཕྱིར་དང་། བདུད་ལས་
རྒྱལ་བའི་ཕྱིར་རྒྱལ་བ་ཞེས་བྱ་སྟེ། ཇི་སྐད་དུ། བཅོམ་ལྡན་འདས་ཀྱིས། སྡིག་པ་མི་དགེའི་
ཆོས་ལས་ང་རྒྱལ་ཏེ། །དེ་བས་ཉེ་འགྲོ་ང་ནི་རྒྱལ་བ་ཡིན། །ཞེས་གསུངས་པ་ལྟ་བུ་སྟེ། དུས་
གསུམ་དུ་གཏོགས་པའི་རྒྱལ་བ་དེ་དག་ཐམས་ཅད་ལ་ཕྱག་བྱ་བའོ། །བཅོམ་ལྡན་འདས་
གཅིག་ལ་སེམས་གཏད་པའི་ཅི་གཞན་ལ་ཡིད་ཀྱིས་སྟོང་པའི་ལུས་ཞིང་གི་རྡུལ་སྙེད་ཀྱིས་
ཕྱག་འཚལ་ལམ་ཞེ་ན། མ་ཡིན་ཏེ། རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞེས་བྱ་
བས་སྨོས་ཏེ། དེ་བཞིན་གཤེགས་པ་ཐམས་ཅད་ལ་རེ་རེ་ཞིང་ཡང་སེམས་ཅན་གྱི་མངོན་
སུམ་དུ་བསམ་མོ་ཞེས་བྱ་བའི་དོན་ཏོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །
ཞེས་བྱ་བ་ལ་བཟང་པོ་ནི་དགེ་བའོ། །དེ་ནི་བཟང་པོ་ཡང་ཡིན་ལ་སྤྱོད་པ་ཡང་ཡིན་པས་ན་
བཟང་པོ་སྤྱོད་པ་སྟེ། བྱང་ཆུབ་སེམས་དཔའི་སྤྱོད་པ་ཞེས་བྱ་བའི་ཐ་ཚིག་གོ། །དེའི་ཆེད་དུ་
སྨོན་པ་ནི་སྨོན་ལམ་སྟེ་དོན་དུ་གཉེར་བའོ། །དེའི་སྟོབས་ནི་ཉོན་མོངས་པ་ལ་སོགས་པས་
206ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ཟིལ་གྱིས་མི་གནོན་པ་སྟེ། མི་མཐུན་པའི་ཕྱོགས་ལས་ངེས་པར་རྒྱལ་བའོ། ། དེའི་ཕྱིར་
དེའི་སྟོབས་ཀྱིས་ཏེ་རྣམ་པ་གཞན་གྱིས་ནི་འདི་ལྟ་བུའི་བྱེད་པ་མི་སྲིད་པའི་ཕྱིར་རོ། །
ད་ནི་ཡིད་ཀྱི་ཕྱག་བྱ་བ་སྟེ། རྡུལ་གཅིག་སྟེང་ན་རྡུལ་སྙེད་ཅེས་བྱ་བ་ལ་སོགས་པ་
ཡིན་ནོ། །རྡུལ་གཅིག་གི་སྟེང་སྟེ་ཐོག་ན་རྡུལ་སྙེད་ཀྱི་སངས་རྒྱས་རྣམས་ཞེས་བྱ་བ་ནི་ཁྱད་
པར་དུ་མ་སྨོས་པའི་ཕྱིར་ཕྱོགས་བཅུ་དུས་གསུམ་དུ་གཏོགས་པའི་སངས་རྒྱས་རྣམས་ཀྱི་
ཞིང་གི་རྡུལ་མ་ལུས་པ་སྙེད་ཀྱི་བདེ་བར་གཤེགས་པ་རྣམས་སོ། །སངས་རྒྱས་སྲས་ཀྱི་
དབུས་ན་བཞུགས་པ་དག །ཅེས་བྱ་བ་ནི་རེ་རེ་ཡང་བྱང་ཆུབ་སེམས་དཔའ་དཔག་ཏུ་མེད་
པའི་དབུས་ན་བཞུགསཔ་དག་སྟེ། མོས་ཤེས་འཆད་པར་འགྱུར་རོ། །རྡུལ་གཅིག་གི་སྟེང་དུ་
ཇི་ལྟ་བ་དེ་བཞིན་དུ་ཚུལ་འདི་ཉིད་ཀྱིས་ཆོས་ཀྱི་དབྱིངས་རྣམས་མ་ལུས་པ། ཐམས་ཅད་དུ་
ཡང་མོས་པར་བྱ་སྟེ། ཆོས་ཐམས་ཅད་ཀྱི་ངོ་བོ་ཉིད་ནི་ཆོས་ཉིད་དོ། །དེ་ཉིད་དབྱིངས་ཡིན་
པས་ན། ཆོས་ཀྱི་དབྱིངས་ཏེ་ཆོས་ཀྱི་དབྱིངས་ནམ་མཁའ་མཐས་གཏུགས་པ་དེ་ལྟ་བུ་དེ་
བཅོམ་ལྡན་འདས་རྡུལ་གཅིག་སྟེང་ན་བཞུགས་པ་རེ་རེ་ཞིང་། ཡང་བྱང་ཆུབ་སེམས་དཔའ་
དཔག་ཏུ་མེད་པའི་ཚོགས་ཀྱིས་ཀུན་ནས་བསྐོར་བ་རྣམས་ཀྱིས་གང་ཞིང་བར་མཚམས་
མེད་པར་ཁྱབ་པ་ཡིད་ཀྱིས་མོས་པར་བྱའོ། །ལུས་དང་ངག་གི་ལས་དག་ནི་ཡིད་ཀྱི་ལས་
ཀྱིས་ཀུན་ནས་བསླང་བའི་ཕྱིར་བར་དུ་ཡིད་ཀྱི་ལས་བསྟན་ཏོ། །
ད་ནི་ངག་གི་ཕྱག་བྱ་བ་སྟེ། དེ་དག་བསྔགས་པ་མི་ཟད་ཅེས་བྱ་བ་ལ་སོགས་པ་མི་
ཟད་པ་རྒྱ་མཚོ་སྟེ། བསྔགས་པ་ཞེས་བྱ་བའི་སྒྲ་ནི་ཡོན་ཏན་གྱི་རྣམ་གྲངས་ཡིན་ནོ། །རྒྱུ་
མཚོ་ཞེས་བྱ་བའི་སྒྲ་ནི་མང་པོ་ཉིད་དུ་སྟོན་པར་ཁོང་དུ་ཆུད་པར་བྱ་སྟེ། བསྔགས་པ་མི་བཟད་
རྒྱ་མཚོ་དེ་དག་གོ། །དབྱངས་ཀྱི་ཡན་ལག་རྒྱ་མཚོ་སྒྲ་ཀུན་གྱིས། །ཞེས་བྱ་བ་ལ་ཡན་ལག་ཅེས་
བྱ་བའི་སྒྲ་ཡང་འདིར་ཡོད་ཏན་གྱི་རྣམ་གྲངས་ཡིན་ནོ། །ཇི་ལྟར་ཞེ་ན་འདི་ལྟར་ཉན་ཐོས་ཀྱི་
207



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐེག་པ་ལས་ནི་བཅོམ་ལྡན་འདས་ཀྱི་གསུང་དབྱངས་ཡན་ལག་ལྔ་དང་ལྡན་པ་ཞེས་འབྱུང་
ལ། ཐེག་པ་ཆེན་པོ་ལས་ནི་ཡན་ལག་དྲུག་ཅུ་དང་ལྡན་པ་དང་ཡན་ལག་ཁྲི་དང་ལྡན་པ་
དང་། ཡན་ལག་ཚད་མེད་པ་དང་ལྡན་པ་ཞེས་འབྱུང་ངོ༌། །དེ་དག་ཏུ་ནི་ཡོན་ཏན་ལྔ་དང་
ལྡན་པ་ཞེས་བྱ་བ་ལ་སོགས་པར་མངོན་ཏེ་དབྱངས་ཀྱི་ཡོན་ཏན་རྒྱ་མཚོ་དེ་དག་ཐམས་ཅད་
དང་ལྡན་པའི་དབྱངས་གང་དག་ཡིན་པ་སྟེ། སྒྲ་གང་དག་ཡིན་པ་དེ་དག་གིས་སོ། །རྒྱལ་བ་
ཀུན་གྱི་ཅེས་བྱ་བ་ལ་སོགས་པ་ནི་རྒྱལ་བ་དེ་དག་ཐམས་ཅད་ཀྱིས་བྱང་ཆུབ་ཏུ་སེམས་
བསྐྱེད་པ་ནས་བཟུང་སྟེ། སྐུ་དང་གསུང་དང་ཐུགས་ཡོན་ཏན་ཐུན་མོང་དང་། ཐུན་མོང་མ་
ཡིན་པ་དང་དཔག་ཏུ་མེད་པ་གང་དག་ཡིན་པ་དེ་དག་རབ་ཏུ་བརྗོད་ཅིང་མངོན་པར་སྨྲ་ལ་
སྒྲོགས་ཤིང་བདེ་བར་གཤེགས་པ་དེ་དག་ཐམས་ཅད་རེ་རེའི་སྤྱན་སྔ་ན་འདུག་པ་བཞིན་དུ་
བདག་གིས་བསྟོད་དོ། །ཡང་བསྔགས་པ་མི་བཟད་རྒྱ་མཚོ་ཞེས་བྱ་བ་ནི། གཞི་མཐུན་པ་
ཡིན་པའི་ཕྱིར་ཡོན་ཏན་ཞེས་བྱ་བ་འདིའི་ཁྱད་པར་ཡིན་ཏེ་བསྔགས་པ་མི་ཟད་པ་རྒྱ་མཚོ་
རྣམས་རབ་ཏུ་བརྗོད་ཅིང་ཞེས་བྱ་བའི་ཐ་ཚིག་གོ། །
གཉིས་པ་མཆོད་པའི་ཡན་ལག་ལ་བླ་ན་ཡོད་པའི་མཆོད་པ་དང་། བླ་ན་མེད་པའི་
མཆོད་པ་གཉིས་ལས། དང་པོ་ནི་མེ་ཏོག་དམ་པ་ཞེས་བྱ་བ་ལ་སོགས་པ་ཚིགས་སུ་བཅད་
པ་གཉིས་ཀྱིས་བསྟན་ཏེ། མེ་ཏོག་ལ་སོགས་པའི་ནང་ན་དམ་པ་གང་ཡིན་པའི་མེ་ཏོག་དམ་
པ་དང་། ཕྲེང་བ་དམ་པ་དང་སིལ་སྙན་དམ་པ་དང་ཙན་དན་གུར་ཀུམ་ལ་སོགས་པ་བྱུག་པ་
དམ་པ་དང་གདུགས་དམ་པ་དང་། མར་མེ་དམ་པ་དང་བདུག་པ་དམ་པ་དང་ན་བཟའ་དམ་
པ་དང་དྲི་སྣ་ཚོགས་སྦྱར་བའི་དྲི་དམ་པ་དང་ཙན་དན་དང་གུར་གུམ་དང་ག་བུར་དང་ཨ་ཀ་
རུ་ལ་སོགས་པའི་ཕྱེ་མའི་ཕུར་མ་རི་རབ་དང་མཉམ་པ་དེ་དག་གིས་སོ། །ཁྱད་པར་ཅན་གྱི་
རྒྱན་མཆོག་ཐམས་ཅད་ཀྱི། །ཞེས་བྱ་བ་ལ་རྒྱན་ཅེས་བྱ་བའི་སྒྲ་ནི་འདིར་ཚོགས་པའི་རྣམ་
.208



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
གྲངས་ཡིན་ཏེ། ལྷ་དང་མིའི་རྣམ་པ་ཐམས་ཅད་ཀྱི་མཆོག་དང་ལྡན་པ་དག་གིས་རྒྱལ་བ་
ཐམས་ཅད་ལ་མཆོད་པར་བགྱིའོ། །ཞེས་བྱ་བ་ཡིན་ནོ། །བླ་ན་མེད་པའི་མཆོད་པ་ནི།
མཆོད་པ་གང་རྣམས་བླ་མེད་ཅེས་བྱ་བ་ལ་སོགས་པས་བསྟན་ཏེ། མཆོད་པ་གང་རྣམས་བླ་
ན་མེད་ཅིང་རྒྱ་ཆེ་བ་བྱང་ཆུབ་སེམས་དཔའི་ཏིང་ངེ་འཛིན་གྱི་ཁྱད་པར་གྱི་མཐུས་བསྐྱེད་པ་
ཆོས་ཀྱི་དབྱིངས་ཀྱི་ཀླས་པར་སངས་རྒྱས་ཀྱི་ཞིང་ཐམས་ཅད་དུ་རྒྱས་པར་འགེངས་པ་དེ་
དག་རྒྱལ་བ་ཐམས་ཅད་ལ་ཡིད་ཀྱིས་མོས་པར་བྱའོ། །བཟང་པོ་སྤྱོད་ལ་དད་པའི་སྟོབས་
དག་གིས། །ཞེས་བྱ་བ་ནི་བཟང་པོ་སྤྱོད་པ་ལ་དད་པའི་སྟོབས་ཀྱིས་ཞེས་བྱ་བ་ཡིན་ཏེ་
བཟང་པོ་སྤྱོད་པ་ལ་དད་པའི་མོས་པ་དང་། ཡིད་ཆེས་པ་དང་ངེས་པ་ཡིན་ནོ། །དེའི་སྟོབས་
ཀྱིས་ཏེ་བཟང་པོ་སྤྱོད་པ་དེའི་མཆོད་པ་ནི་མདོ་སྡེ་དུ་མ་ལས་བྱང་ཆུབ་སེམས་དཔས་སྤྲུལ་
པའི་མཆོད་པ་འབྱུང་བ་དེ་ལྟ་བུ་དག་ཡིན་ནོ། །ད་ནི་ཇི་སྐད་བཤད་པའི་ཕྱག་འཚལ་བ་དང་
མཆོད་པ་དག་མཇུག་བསྡུ་བའི་ཕྱིར། རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་
བྱ་བ་གསུངས་ཏེ་རྒྱལ་བ་ཐམས་ཅད་ལ་ཕྱག་འཚལ་བར་བགྱི་ཞིང་མཆོད་པར་བགྱིའོ། །
གསུམ་པ་སྡིག་པ་བཤགས་པའི་ཡན་ལག་ལ། འདིར་ཁྱབ་ཆེ་བའི་ཕྱིར་སྡིག་པ་
བཤགས་པ་ལ་སྟོབས་བཞི་ཚང་དགོས་ཏེ། སྟོབས་བཞི་ནི་རྟེན་གྱི་སྟོབས། རྣམ་པ་སུན་
འབྱིན་པའི་སྟོབས། གཉེན་པོ་ཀུན་ཏུ་སྤྱོད་པའི་སྟོབས། སོར་ཆུད་པའི་སྟོབས་སོ། །དེ་ལ་
རྟེན་གྱི་སྟོབས་གོང་དུ་བཤད་པ་ལྟར་ཕྱག་འཚལ་བའི་ཡུལ་གྱི་ཕྱོགས་བཅུ་དུས་གསུམ་གྱི་
དེ་བཞིན་གཤེགས་པ་རྣམས་སོ། །རྣམ་པར་སུན་འབྱིན་པའི་སྟོབས་ནི་སྡིག་པ་བཤགས་པ་
ཉིད་དོ། །གཉེན་པོ་ཀུན་ཏུ་སྤྱོད་པའི་སྟོབས་ནི་ད་ཕྱིན་ཆད་སྡིག་པ་སྲོག་ལ་བབས་ཀྱང་མི་
བྱེད་པའི་དམ་བཅའ་བྱེད་པ་སྟེ། འདི་གལ་ཤིན་ཏུ་ཆེ་སྟེ། སྡིག་པའི་རྒྱུན་མ་ཆོད་ན་
བཤགས་པ་རྣམ་དག་ཏུ་མི་འགྲོ་བའི་ཕྱིར་རོ། །སོར་ཆུད་པའི་སྟོབས་ནི་སྔར་བྱས་ཀྱི་སྡིག་
༤209



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་བཤགས་ཅིང་ཕྱིན་ཆད་སྡིག་པའི་རྒྱུན་བཅད་པས་སྡིག་པ་འདག་ངེས་སྙམ་པ་དགའ་བ་
བསྒོམ་པའོ། །གཞན་ཡང་ངོ་བོ་ཉིད་དང་གཞི་དང་རྟེན་དང་རྣམ་པ་གསུམ་གྱིས་སྡིག་པ་
བཤགས་པ་བསྟན་པའི་ཕྱིར། འདོད་ཆགས་ཞེ་སྡང་གཏི་མུག་དབང་གིས་ནི། །ཞེས་བྱ་བ་
ལ་སོགས་པ་གསུངས་ཏེ་དེ་ལ་ངོ་བོ་ཉིད་ཀྱི་སྒོ་ནས་ནི། བདག་གིས་ཚེ་འདི་དང་ཚེ་རབས་
གཞན་དག་ཏུ་སྡིག་པ་བགྱིས་པ་དང་བགྱིད་དུ་བསྩལ་བ་དང་བགྱིས་པ་ལ་རྗེས་སུ་ཡི་རང་
བ་ཅི་མཆིས་པའོ། །གཞི་ཅི་ཡིན་ཞེ་ན་གཞི་ནི་འདོད་ཆགས་དང་ཞེ་སྡང་དང་གཏི་མུག་གོ། །
རྟེན་གང་ཡིན་ཞེ་ན་རྟེན་ནི་ལུས་དང་ངག་ཡིད་ཡིན་ཏེ། དེ་དག་ཐམས་ཅད་རྒྱལ་བ་སྲས་
དང་བཅས་པ་ཀུན་གྱི་སྤྱན་སྔ་ན་འདུག་པ་དང་འདྲ་བར་ཤིན་ཏུ་འགྱོད་པའི་ཡིད་ཀྱིས་སྐད་
ཅིག་རེ་རེ་ལ་སོ་སོར་བཤགས་ཤིང་བསལ་བར་བགྱིའོ། །
བཞི་པ་རྗེས་སུ་ཡི་རང་བའི་ཡན་ལག་ནི། རང་གཞན་གྱི་བསོད་ནམས་ཀྱི་རྗེས་སུ་
ཡི་རང་བ་བསྟན་པའི་ཕྱིར། ཕྱོགས་བཅུའི་ཞེས་བྱ་བ་ལ་སོགས་པ་གསུངས་ཏེ་ཕྱོགས་
བཅུའི་འགྲོ་བ་ཀུན་གྱི་སྦྱིན་པ་དང་། ཚུལ་ཁྲིམས་དང་། བསྒོམས་པ་ལས་བྱུང་བའི་བསོད་
ནམས་བྱ་བའི་དངོས་པོ་གསུམ་དུས་གསུམ་པ་གང་ལགས་པ་དང་། སློབ་པ་གང་ཟག་
བདུན་ནི་རྒྱུན་ཞུགས་ཞུགས་གནས་གཉིས། ཕྱིར་འོང་ཞུགས་གནས་གཉིས། ཕྱིར་མི་འོང་
ཞུགས་གནས་གཉིས། དགྲ་བཅོམ་ཞུགས་པ་སྟེ་དེ་རྣམས་ཀྱི་གང་ལགས་པ་དང་། མི་སློབ་
པ་དགྲ་བཅོམ་པ་རྣམས་ཀྱི་གང་ལགས་པ་དང་། རང་རྒྱལ་བ་རྣམ་པ་གཉིས་པོ་བསེ་རུ་ལྟ་
བུ་དང་ཚོགས་ཞིང་སྤྱོད་པ་རྣམས་ཀྱི་བསོད་ནམས་འཇིག་རྟེན་པ་དང་འཇིག་རྟེན་ལས་
འདས་པ་དུས་གསུམ་པ་གང་ལགས་པ་དང་། བྱང་ཆུབ་སེམས་དཔའ་ཐམས་ཅད་ཀྱིས་
སེམས་དང་པོ་བསྐྱེད་པ་ནས་བཟུང་བའི་གང་ལགས་པ་དང་། སངས་རྒྱས་བཅོམ་ལྡན་
འདས་དུས་གསུམ་དུ་གཏོགས་པ་རྣམས་རེ་རེ་ཞིང་བརྡར་བཏགས་པའི་བྱང་ཆུབ་ཏུ་སེམས་
210ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
བསྐྱེད་པ་ནས་བཟུང་བའི་བསོད་ནམས་ཀྱི་ཚོགས་ཕ་རོལ་ཏུ་ཕྱིན་པ་དང་། ས་ལ་སོགས་པ་
ལས་སྐྱེས་པ་འཇིག་རྟེན་ལས་འདས་པ་དུས་གསུམ་དུ་གཏོགས་པ་ཚད་མེད་ཅིང་བསམ་
གྱིས་མི་ཁྱབ་པ་སངས་རྒྱས་ཀྱི་ཡེ་ཤེས་ཀྱི་སྤྱོད་ཡུལ་གང་ལགས་པ་དེ་དག་ཐམས་ཅད་ལ་
བདག་སྐད་ཅིག་རེ་རེ་ཞིང་རྗེས་སུ་ཡི་རང་ངོ༌། །འགྲོ་བ་ཞེས་བྱ་བའི་སྒྲ་ནི་མ་ལུས་པ་ལ་
སྙེགས་པའི་ཕྱིར་སློབ་པ་ལ་སོགས་པའི་བསོད་ནམས་ཀྱང་ནང་དུ་འདུས་པར་གྲུབ་ན་ཅའི་
ཕྱིར་ལོགས་ཤིག་ཏུ་སྨོས་ཤེ་ན་དེ་ནི་མ་ཡིན་ཏེ། འགྲོ་བས་ན་འགྲོ་བ་སྟེ་སྲེད་པ་དང་བཅས་
པ་འཁོར་བ་ཤིན་ཏུ་འགྲོའོ། །ཞེས་བྱ་བའི་ཐ་ཚིག་གོ། །དེ་ལ་ཁ་ཅིག་ནི་ཤིན་ཏུ་འགྲོ་བ་མེད་
པའི་ཕྱིར་ལ། ཁ་ཅིག་ནི་འགྲོ་བ་ཡང་མེད་པའི་ཕྱིར་འགྲོ་བ་ཞེས་བྱ་བའི་སྒྲར་བརྗོད་དུ་མི་
རུང་བས་སོ་སོར་བསྟན་ཏོ། །
ལྔ་པ་ཆོས་ཀྱི་འཁོར་ལོ་བསྐོར་བ་སྐུལ་བའི་ཡན་ལག་བསྟན་པའི་ཕྱིར། གང་རྣམས་
ཕྱོགས་བཅུའི་འཇིག་རྟེན་སྒྲོན་མ་དག །ཅེས་བྱ་བ་ལ་སོགས་པ་སྨོས་ཏེ། ཕྱོགས་བཅུའི་
འཇིག་རྟེན་གྱི་སྒྲོན་མ་ནི་འགྲོ་བའི་སྒྲོན་མ་གང་དག་ཡིན་པ་སྟེ། སངས་རྒྱས་བཅོམ་ལྡན་
འདས་རྣམས་ནི་འཇིགརྟེན་གྱི་ཕྱི་དང་ནང་གི་མུན་པ་མང་པོ་སེལ་བའི་བདག་ཉིད་ཅན་ཡིན་
པའི་ཕྱིར་འཇིག་རྟེན་གྱི་སྒྲོན་མའོ། །བྱང་ཆུབ་རིམ་པ་ཞེས་བྱ་བ་ནི་བླ་ན་མེད་པའི་བྱང་ཆུབ་
མངོན་པར་རྫོགས་པར་སངས་རྒྱས་ནས་སོ། །མ་ཆགས་བརྙེས་ཞེས་བྱ་བ་ནི་མ་ཆགས་པ་
ཉིད་དུ་གྱུར་པ་སྟེ། མངོན་པར་བྱང་ཆུབ་པའི་སྟོབས་ཀྱིས་དངོས་པོའི་ངོ་བོ་ཉིད་མ་ལུས་
པར་ཡོངས་སུ་མཁྱེན་པའི་ཕྱིར་ཆགས་པ་ཐམས་ཅད་ལས་ཡང་དག་པར་འདས་པ་ཡིན་ནོ། །
ཆོས་ཟབ་མོ་རྟོགས་པར་བྱ་བ་ཡང་དོན་དུ་མི་གཉེར་ཞིང་མངོན་པར་མི་བརྩོན་པ་གཞན་
དག་གིས་ཁོང་དུ་ཆུད་པར་དཀའ་འོ། །ཆོས་འཆད་པར་མི་སྤྲོ་ཞིང་འཇིག་རྟེན་གྱི་ཁམས་སྣ་
ཚོགས་ན་བྱང་ཆུབ་ཀྱི་ཤིང་དམ་པའི་དྲུང་ན་བཞུགས་པ་གང་དག་ལགས་པ་འཇིག་རྟེན་གྱི་
ལ211



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མགོན་པོ་དེ་དག་ཐམས་ཅད་ལ་འགྲོ་བའི་མི་ཤེས་པའི་མུན་པ་བསལ་ཞིང་བླ་ན་མེད་པའི་
ཡེ་ཤེས་ཀྱི་སྣང་བ་འབྱུང་བར་བྱ་བའི་ཆེད་དུ་ཆོས་ཀྱི་འཁོར་ལོ་བླ་ན་མེད་པ་བསྐོར་བའི་
ཕྱིར་རེ་རེའི་སྤྱན་སྔ་ན་བདག་པུས་མོ་ས་ལ་བཙུགས་ཏེ་ཐལ་མོ་སྦྱར་ནས་འདུག་པ་བཞིན་
དུ་བསྐུལ་ལོ་ཞེས་བྱ་བ་ཡིན་ནོ། །
དྲུག་པ་མྱ་ངན་ལས་མི་འདའ་བར་གསོལ་བ་གདབ་པའི་ཡན་ལག་ནི། མྱ་ངན་
འདའ་སྟོན་གང་བཞེད་དེ་དག་ལ། །ཞེས་བྱ་བ་ལ་སོགས་པས་བསྟན་ཏོ། །གང་ཞེས་བྱ་བ་
ནི་བྱེ་བྲག་མ་ཕྱེ་ཡང་སྐབས་ཡིན་པའི་ཕྱིར་ཕྱོགས་བཅུའི་འཇིག་རྟེན་གྱི་སྒྲོན་མ་ཞེས་བྱ་བ་
ཁོ་ན་དང་སྦྱར་ཏེ། ཕྱོགས་བཅུའི་སངས་རྒྱས་བཅོམ་ལྡན་འདས་གང་དག་མྱ་ངན་ལས་
འདས་པ་སྟོན་པརབཞེད་པ་དེ་དག་ཐམས་ཅད་ལ་ཡུན་རིང་དུ་བཞུགས་པར་བདག་གསོལ་
ཞིང་དོན་དུ་གཉེར་རོ་ཞེས་བྱ་བ་ཡིན་ནོ། །དུས་ཇི་སྲིད་ཅིག་ཏུ་ཞེ་ན། དུས་གསུམ་དུ་
གཏོགས་པའི་སངས་རྒྱས་ཀྱི་ཞིང་གི་རྡུལ་ཐམས་ཅད་དང་མཉམ་པའི་བསྐལ་པར་བཞུགས་
པར་རོ། །དེ་ཅིའི་ཕྱིར་ཞེ་ན། འགྲོ་བ་མགོན་མེད་པ་ཐམས་ཅད་ལ་ཕན་ཞིང་བདེ་བར་བྱ་
བའི་ཕྱིར་ཏེ། དེ་ལ་ཕན་པ་ནི་ཤིན་ཏུ་གྲུབ་པ་དང་བདེ་བ་མྱ་ངན་འདས་པའི་ལམ་ཐོབ་པ་
ཡིན་ནོ། །བདེ་བ་ནི་ལྷའི་རྨད་དུ་བྱུང་བ་རྙེད་པའོ། །བདུན་པ་བསྔོ་བའི་ཡན་ལག་ནི་ཕྱག་
འཚལ་བ་ལ་སོགས་པས་ཀུན་ནས་བསླང་བ་འདི་ཡོངས་སུ་བསྔོ་བར། ཕྱག་འཚལ་བ་དང་
མཆོད་ཅིང་བཤགས་པ་དང་། །ཞེས་བྱ་བ་ལ་སོགས་པ་གསུངས་ཏེ། ཕྱག་འཚལ་བ་དང་།
མཆོད་པ་དང་། སྡིག་པ་བཤགས་པ་དང་། བསོད་ནམས་ལ་རྗེས་སུ་ཡི་རང་བ་དང་། ཆོས་
ཀྱི་འཁོར་ལོ་བསྐོར་བར་བསྐུལ་བ་དང་། དེ་བཞིན་གཤེགས་པ་བཞུགས་པར་གསོལ་བའི་
དགེ་བ་ཅུང་ཟད་བདག་གིས་བསགས་ཤིང་བསྒྲུབས་པ་དེ་དག་ཐམས་ཅད་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ་ཞེས་བྱ་བ་ཡིན་ནོ། །ཡན་ལག་
མ212



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
བདུན་པའི་བསོད་ནམས་ཀྱི་ཚོགས་གསོག་པའི་ཐབས་ཁྱད་པར་ཅན་ཡིན་པར་གསུངས་
པའི་ཕྱིར་ཤིན་ཏུ་གལ་ཆེའོ། །ད་ནི་དེའི་རབ་ཏུ་དབྱེ་བ་སྟེ་བརྒྱད་པའོ། །དེའི་རབ་ཏུ་དབྱེ་བ་
ནི་ཀུན་ཏུ་བཟང་པོ་སྤྱོད་པའི་སྨོན་ལམ་དེ་ཡན་ལག་ཏུ་རབ་ཏུ་དབྱེ་བ་ཡིན་ནོ། །དེ་ཡང་རྣམ་
པ་བཅུ་དྲུག་སྟེ་འདི་ལྟ་སྟེ་བསམ་པ་དང་བྱང་ཆུབ་ཀྱི་སེམས་མི་བརྗེད་པ་དང་ཆགས་པ་མེད་
པར་སྦྱོར་བ་དང་སེམས་ཅན་ལ་ཕན་གདགས་པ་དང་གོ་ཆ་དང་སྐལ་བ་མཐུན་པའི་བྱང་
ཆུབ་སེམས་དཔའ་དང་ཕྲད་པ་དང་། དགེ་བའི་བཤེས་གཉེན་མགུ་བར་བྱ་བ་དང་དེ་བཞིན་
གཤེགས་པ་མངོན་དུ་བྱ་བ་དང༌། དམ་པའི་ཆོས་ཡོངས་སུ་བཟུང་བ་དང་མི་ཟད་པའི་
མཛོད་རྙེད་པ་དང་འཇུག་པ་དང་སྟོབས་དང་གཉེན་པོ་དང་ལས་དང་རྗེས་སུ་སློབ་ཅིང་
ཡོངས་སུ་བསྔོ་བ་དང་བསྡུ་བའོ། །དེ་ལ་བསམ་པ་ནི་རྣམ་པ་དང་པོ་ཡིན་ནོ། །དེ་ཡང་རྣམ་
པ་གསུམ་སྟེ་དང་པོ་དེ་བཞིན་གཤེགས་པ་ལ་མཆོད་ཅིང་དགོངས་པ་ཡོངས་སུ་རྫོགས་པར་
བསམ་པ་ནི། འདས་པའི་སངས་རྒྱས་རྣམས་དང་ཞེས་བྱ་བ་ལ་སོགས་པ་གང་གསུངས་པ་
ཡིན་ནོ། །མཆོད་པར་གྱུར་ཅེས་བྱ་བ་ནི་བླ་ན་མེད་པའི་མཆོད་པས་ཏེ། སངས་རྒྱས་བཅོམ་
ལྡན་འདས་མྱ་ངན་ལས་འདས་པ་བསྟན་པ་རྣམས་དང་ད་ལྟར་ཕྱོགས་བཅུའི་འཇིག་རྟེན་གྱི་
ཁམས་སྣ་ཚོགས་དག་ན་གཞེས་ཤིང་བཞུགས་ལ་འགྲོ་བ་མཐའ་དག་ལ་ཕན་པ་དང་བདེ་བ་
བསྐྱེད་པ་ལྷུར་མཛད་པ་གང་དག་ཡིན་པ་དེ་དག་ལ་ཡང་དེ་བཞིན་དུ་མཆོད་པར་གྱུར་ཅིག
མ་འོངས་པ་ན་འབྱུང་བར་འགྱུར་བ་གང་དག་ཡིན་པ་དེ་དག་ཀྱང་ཐུགས་ལ་དགོངས་པ་
ཡོངས་སུ་རྫོགས་ནས་མྱུར་དུ་ཐོགས་པ་མེད་པར་བྱང་ཆུབ་རྣམ་པ་སངས་རྒྱས་པར་སྦྱིན་
ཅིག་ཅེས་བྱ་བ་ཡིན་ཏེ། ཕྱེད་གོང་མས་ནི་དེ་བཞིན་གཤེགས་པ་ལ་མཆོད་པའི་བསམ་པ་
བསྟན་ཏོ། །ཕྱེད་འོག་མས་ནི་དགོངས་པ་ཡོངས་སུ་རྫོགས་པར་བསམ་པ་བསྟན་ཏོ། །
གཉིས་པ་སངས་རྒྱས་ཀྱི་ཞིང་ཡོངས་སུ་སྦྱང་བའི་བསམ་པ་ནི། ཕྱོགས་བཅུ་ག་ལའི་
--
ལ213ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིང་རྣམས་ཞེས་བྱ་བ་ལ་སོགས་པ་གང་གསུངས་པ་ཡིན་ཏེ་ག་ལའི་ཞེས་བྱ་བ་ནི་གང་ཡང་
རུང་བའོ། །ཇི་སྙེད་པ་ཞེས་བྱ་བ་ནི་ཅི་ཡོད་པ་སྟེ་ཕྱོགས་བཅུ་ན་སངས་རྒྱས་ཀྱི་ཞིང་ཇི་སྙེད་
ཡོད་པ་དེ་ཐམས་ཅད་རེ་རེ་ཞིང་ཡང་དཔག་ཏུ་མེད་པའི་འཇིག་རྟེན་གྱི་ཁམས་ཀྱི་གཏོས་ལྟ་
བུ་རྒྱ་ཆེ་ཞིང་ཡངས་པ་དང་བདེ་བ་ཅན་ལྟ་བུར་ཡོངས་སུ་དག་པར་གྱུར་ལ་བྱང་ཆུབ་ཀྱི་ཤིང་
གི་དབང་པོའི་དྲུང་དུ་གཤེགས་པའི་རྒྱལ་བ་བཅོམ་ལྡན་འདས་རྣམས་དང་བྱང་ཆུབ་སེམས་
དཔའ་རྣམས་ཀྱིས་ཀུན་ནས་ཡོངས་སུ་གང་ཤིང་བར་མཚམས་མེད་པར་ཁྱབ་པར་གྱུར་ཅིག་
ཅེས་བྱ་བ་ཡིན་ནོ། །
གསུམ་པ་སེམས་ཅན་ལ་ཕན་པ་དང་བདེ་བའི་བསམ་པ་ན། ཕྱོགས་བཅུའི་སེམས་
ཅན་གང་རྣམས་ཇི་སྙེད་པ། །ཞེས་བྱ་བ་ལ་སོགས་པ་གང་གསུངས་པ་ཡིན་ཏེ། ཕྱོགས་
བཅུའི་སེམས་ཅན་འགྲོ་བ་ལྔ་ངན་སོང་གི་འགྲོ་བ་གསུམ། ལྷ་མི་གཉིས་ཏེ་ལྔའོ། །སྐྱེ་
གནས་བཞིས་རྫུས་སྐྱེས། །སྒོང་སྐྱེས། དྲོད་གཤེར་སྐྱེས། མངལ་སྐྱེས་སོ། །བསྡུས་པ་གང་
ཡང་རུང་བ་ཇི་སྙེད་པ་དེ་དག་ཏུ་རྒྱུན་མི་འཆད་པར་ལུས་དང་སེམས་ཀྱི་ནད་དང་བྲལ་ཞིང་
ནད་མེད་པར་གྱུར་ལ་ངན་སོང་མ་ཡིན་པའི་བདེ་བ་མཆོག་གིས་བདེ་བར་གྱུར་ཅིག །དེ་
དག་གི་ཆོས་དང་མཐུན་པའི་དོན་རྙེད་པ་གང་ཡིན་པ་དེ་ཡང་མཐུན་འཚམ་པར་གྱུར་ལ་
འགྲོ་བ་ཐམས་ཅད་ཀྱི་ཆོས་དང་མཐུན་པའི་བསམ་པ་ཡང་རྟག་ཏུ་འགྲུབ་ཅིང་འབྱོར་པར་
ཤོག་ཅིག་བྱ་བ་ཡིན་ནོ། །
གཉིས་པ་བྱང་ཆུབ་ཀྱི་སེམས་མི་བརྗེད་པ་ནི། ཚིགས་སུ་བཅད་པ་བཞིས་ནི་མི་
མཐུན་པའི་ཕྱོགས་སྤོང་བའི་གཉེན་པོ་དང་བཅས་བསྟན་པས་རྣམ་པ་གཉིས་བྱང་ཆུབ་ཀྱི་
སེམས་མི་བརྗེད་པར་བཤད་དེ། བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །ཞེས་བྱ་བ་
ནས། དེ་དག་མ་ལུས་ཡོངས་སུ་བྱང་བར་ཤོག །ཅེས་བྱ་བའི་བར་གང་གསུངས་པ་ཡིན་ནོ། །
ཀ214ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
བྱང་ཆུབ་ཅེས་བྱ་བ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ། །དེའི་ཆེད་དུ་
སྤྱོད་པ་ན་བྱང་ཆུབ་སྤྱོད་པ་སྟེ་དེ་དག་སྤྱོད་ཅིང་གྲུབ་ལ་འགྲོ་ལ་ཐམས་ཅད་དུ་སྐྱེ་བ་དྲན་
པར་གྱུར་ཅིག །ཚེ་རབས་ཐམས་ཅད་དུ་འཆི་འཕོ་སྐྱེ་བ་སྟེ་འཆི་འཕོ་བ་དང་སྐྱེ་བ་ན་ཡང་
བདག་རྟག་རབ་ཏུ་བྱུང་བར་ཤོག་ཅིག་ཅེས་བྱ་བ་ཡིན་ནོ། །འཆི་འཕོ་བ་དང་སྐྱེ་བ་དག་གི་
བར་གྱི་གནས་སྐབས་ནི་ཤུགས་ཀྱིས་བསྟན་པ་ཁོ་ནར་བལྟ་བར་བྱ་སྟེ་འདི་ནི་བྱང་ཆུབ་
སེམས་མི་བརྗེད་པའི་རྒྱུ་དང་པོ་ཡིན་ནོ། །དེ་བཞིན་དུ། རྒྱལ་བ་ཀུན་གྱི་རྗེས་སུ་སློབ་གྱུར་
ཏེ། །ཞེས་བྱ་བ་ལ་སོགས་པ་གསུངས་ཏེ། དུས་གསུམ་དུ་གཏོགས་པའི་རྒྱལ་བ་ཐམས་ཅད་
ཀྱི་བསླབ་པའི་རྗེས་སུ་སློབ་པར་གྱུར་ཏེའོ། །བཟང་པོ་སྤྱོད་པ་ཞེས་བྱ་བ་ནི་སྤྱོད་པ་བཟང་
པོའོ། །ཡོངས་སུ་རྫོགས་བྱེད་ཅིང་ཅེས་བྱ་བ་ནི་ཡོངས་སུ་རྫོགས་ཤིང་མཐར་ཕྱིན་པར་བྱེད་
ཅིང་ངོ་། །ཅི་ཞིག་བྱ་ཞེ་ན། ཚུལ་ཁྲིམས་སྤྱོད་པ་དྲི་མེད་ཡོངས་དག་པར། །རྟག་ཏུ་མ་ཉམས་
སྐྱོན་མེད་སྤྱོད་པར་ཤོག །ཅེས་བྱ་བ་སྨོས་ཏེ་དཔེར་ན་ཡིད་བཞིན་གྱི་ནོར་བུ་རིན་པོ་ཆེ་གློ་
བུར་གྱི་དྲི་མ་དང་བྲལ་བའི་ཕྱིར། དྲི་མ་དང་བྲལ་བ་ཉིད་ཀྱིས་དྲི་མ་མེད་ལ་གཡའ་སྐྱོན་དང་
བྲལ་བའི་ཕྱིར་རང་བཞིན་གྱིས་ཡོངས་སུ་དག་པ་སྟེ། དེ་ཉིད་ཀྱི་ཕྱིར་མ་ཉམས་ཤིང་སྐྱོན་
མེད་ལ་སེམས་ཅན་གྱི་འདོད་པ་ཕུན་སུམ་ཚོགས་པར་
གས་པར་བྱེད་པ་དང་ཡོངས་སུ་གདུང་བ་
ཐམས་ཅད་སེལ་བ་དང་ནད་ཐམས་ཅད་དང་བྲལ་བ་དང་དུས་མ་ཡིན་པར་འཆི་བ་རབ་ཏུ་
ཞི་བའི་བྱེད་པ་ལྟ་བུ་གཞན་གྱི་དོན་སྒྲུབ་པ་འབའ་ཞིག་ཏུ་ཟད་པ་དེ་བཞིན་དུ་བྱང་ཆུབ་
སེམས་དཔའ་རྣམས་ཀྱི་ཚུལ་ཁྲིམས་ཀྱང་རིན་པོ་ཆེ་བཞིན་དུ་རིན་པོ་ཆེ་ཡིན་ཏེ་ལས་དང་
ཉོན་མོངས་པ་གློ་བུར་བ་དང་མ་འདྲེས་པའི་ཕྱིར། དྲི་མ་དང་བྲལ་བ་ཉིད་ཀྱིས་དྲི་མ་མེད་ལ།
ཉན་ཐོས་དང་རང་སངས་རྒྱས་ཀྱི་ཐེག་པའི་སེམས་བསྐྱེད་པའི་གཡའི་སྐྱོན་དང་བྲལ་བའི་
ཕྱིར་དང་མེད་ན་མི་འབྱུང་ཉིད་ཀྱིས་ཐམས་ཅད་མཁྱེན་པ་ཉིད་ཀྱི་སེམས་བསྐྱེད་པ་རིན་པོ་
~215



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆེའི་རྒྱུ་ལས་བྱུང་བའི་ཕྱིར་ཀུན་ནས་ཡོངས་སུ་དག་པས་ན་ཡོངས་སུ་དག་པ་སྟེ། བྱང་ཆུབ་
སེམས་དཔའི་བསླབ་པ་ཐམས་ཅད་ལ་གུས་པར་བྱེད་པ་ཉིད་ཀྱིས་ལྟུང་བ་ཀུན་ཏུ་མི་འབྱུང་
བའི་ཕྱིར་བསླབ་པ་མ་ཉམས་པའི་སྒོ་ནས་མ་ཉམས་ཤིང་། ཡུལ་ཉམས་སུ་མྱོང་བ་འདས་པ་
བལྟ་བའི་སྲེད་པ་མ་འོངས་པ་ལ་མངོན་པར་དགའ་བའི་སྲེད་པ་དང་། ད་ལྟར་བྱུང་བ་ལ་
ལྷག་པར་ཆགས་པའི་སྲེད་པ་སྐྱེ་བ་དུས་གསུམ་པའི་སྲེད་པའི་ཁབ་འདི་དག་གིས་ཅུང་ཟད་
ཀྱང་མ་བཅོམ་པའི་ཕྱིར་སྐྱོན་མེད་ལ། ས་ལྟ་བུར་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་ཡོན་ཏན་རྣམས་ཀྱི་གཞིར་གྱུར་པའི་ཕྱིར་འགྲོ་བ་མཐའ་དག་གི་འདོད་པ་
ཕུན་སུམ་ཚོགས་པར་བྱེད་པ་དང་ཡོངས་སུ་གདུང་བ་ཐམས་ཅད་སེལ་བ་དང་ནད་ཐམས་
ཅད་བྲལ་བ་དང་ལྷ་དང་མི་དག་གི་ནང་ན་ཚེ་དཔག་ཏུ་མེད་པར་བྱེད་པ་ལྟ་བུ་གཞན་གྱི་དོན་
སྒྲུབ་པ་ལ་ཞུགས་པ་འབའཤིག་ཏུ་ཟད་དོ། །ངེས་པའི་ཚིག་ཏུ་ན་ལུས་དང་སེམས་ཀྱི་ཡོངས་
སུ་གདུང་བ་སེལ་བའི་སྒོ་ནས་བསིལ་བར་གྱུར་པའི་ཕྱིར་ཚུལ་ཁྲིམས་ཞེས་བྱའོ། །ཚུལ་
ཁྲིམས་སྤྱོད་པ་ཞེས་བྱ་བ་ནི་ཚུལ་ཁྲིམས་ཉིད་སྤྱོད་པས་ཚུལ་ཁྲིམས་སྤྱོད་པའོ། །ཚུལ་
ཁྲིམས་སྤྱོད་པ་དྲི་མ་མེད་པ་ཡོངས་སུ་དག་པ། མ་ཉམས་པ་སྐྱོན་མེད་པ་དེ་ལྟ་བུ་དེ་བྱང་
ཆུབ་ཀྱི་བར་རྟག་ཏུ་སྤྱོད་པར་ཤོག་ཅིག་ཅེས་བྱ་བ་ཡིན་ཏེ་འདི་ནི་བྱང་ཆུབ་ཀྱི་སེམས་མི་
བརྗེད་པའི་རྒྱུ་གཉིས་པ་ཡིན་ནོ། །ལྷའི་སྐད་དང་ཀླུ་དང་གནོད་སྦྱིན་སྐད། །ཞེས་བྱ་བ་ལ་
སོགས་པ་ནི་ལྷ་རྣམས་ཀྱི་ནང་དུ་ནི་ལྷའི་སྐད་ཀྱིས་ཀླུ་དང་གནོད་སྦྱིན་དང་གྲུལ་བུམ་པ་དང་
མི་རྣམས་ཀྱི་ནང་དུ་ནི་དེ་དག་གི་སྒྲ་དང་སྐད་ཀྱིས་སོ། །མདོར་ན་འགྲོ་བ་མཐའ་དག་གི་
སྐད་ཇི་སྙེད་ཡོད་པ་དེ་དག་གིས་དེ་དང་དེ་དག་ལ་སོ་སོར་བྱང་ཆུབ་ཀྱི་བར་དུ་དེ་བཞིན་དུ་
ཆོས་བསྟན་ཏོ། །ཞེས་བྱ་བ་ཡིན་ཏེ་འདི་ནི་རྒྱུ་གསུམ་པ་ཡིན་ནོ། །དེས་ཤིང་ཕ་རོལ་ཕྱིན་
ཅེས་བྱ་བ་ལ་སོགས་པ་ལ་དེས་པ་ནི་རྒྱུད་མཉེན་པའོ། །ཕ་རོལ་དུ་ཕྱིན་པ་ནི་སྦྱིན་པ་ལ་
ལ216ལ



ཐམས་
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
སོགས་པ་བཅུའོ། །དེ་དག་ལ་རབ་ཏུ་བརྩོན་ཞིང་སྐྱོ་བ་མེད་པའི་ཡིད་ཀྱིས་བདག་ཉིད་ཐམ
ཅད་ཀྱིས་རྣམ་པ་ཐམས་ཅད་དུ་བརྩོན་ཏེ། བྱང་ཆུབ་ཀྱི་བར་དུ་བྱང་ཆུབ་ཀྱི་སེམས་ནམ་ཡང་
རེས་འགའ་ཡང་བརྗེད་པར་མི་འགྱུར་ཞིང་འབྲལ་བར་མ་གྱུར་ཅེས་བྱ་བ་ཡིན་ཏེ་འདི་ནི་རྒྱུ་
བཞི་པ་ཡིན་ནོ། །ཚིགས་སུ་བཅད་པ་ཕྱེད་དང་བཞི་པོ་དེ་དག་གིས་ནི་བྱང་ཆུབ་ཀྱི་སེམས་
ཀྱི་མི་མཐུན་པའི་ཕྱོགས་སུ་གྱུར་པའི་སྒྲིབ་པ་གང་ཡིན་པ་དེ་དག་གི་གཉེན་པོ་བསྟན་པ་
ཡིན་ནོ། །ད་ནི་ཚིགས་སུ་བཅད་པ་ཕྱེད་ཀྱིས་མི་མཐུན་པའི་ཕྱོགས་སྤང་བ་བསྟན་པ་ནི།
སྡིག་པ་གང་རྣམས་སྒྲིབ་པར་འགྱུར་བ་དག །ཅེས་བྱ་བ་ལ་སོགས་པ་གང་གསུངས་པ་ཡིན་
ཏེ། སྡིག་པ་སྒྲིབ་པར་འགྱུར་བ་བྱང་ཆུབ་ཀྱི་བར་ཆད་བྱེད་པ་གང་དག་ཡིན་པ་དེ་དག་མ་
ལུས་པར་ཐམས་ཅད་ཀྱི་ཐམས་ཅད་དུ་ཡོངས་སུ་བྱང་ཞིང་སྤང་བར་ཤོག་ཅིག་ཅེས་བྱ་བ་
ཡིན་ནོ། །རྣམ་པ་གསུམ་པ་གང་ལས་དང་གང་དུ་དང་ཇི་ལྟར་ཞེས་བྱ་བ་རྒྱུ་གསུམ་གྱིས་
ཆགས་པ་མེད་པར་སྦྱོར་བ་སྟོན་ཏེ། ལས་དང་ཉོན་མོངས་བདུད་ཀྱི་ལས་རྣམས་ལས། །
ཞེས་བྱ་བ་ལ་སོགས་པ་གང་གསུངས་པ་ཡིན་ནོ། །རྒྱུ་དང་པོ་གང་ལས་ཞེ་ན། ལས་དང་
ཉོན་མོངས་པ་དང་བདུད་ཀྱི་ལམ་ལས་སོ། །ལས་འདི་ཡང་བྱེ་བྲག་ཏུ་མ་ཕྱེ་པའི་ཕྱིར་དགེ་
བ་དང་མི་དགེ་བ་དང་མི་གཡོ་བའི་ཁྱད་པར་གྱིས་རྣམ་པ་གསུམ་ཆར་བཟུང་སྟེ་དེ་ལས་མི་
དགེ་བ་དང་ཉོན་མོངས་པ་དང་བདུད་ཀྱི་ལས་རྣམས་ལས་གྲོལ་ཞིང་དེ་དག་གིས་མི་ཆགས་
པར་རྟག་ཏུ་སྤྱོད་དོ། །རྒྱུ་གཉིས་པ་གང་དུ་ཞེ་ན། འཇིག་རྟེན་འགྲོ་བ་རྣམས་སུ་སྟེ་ལྷ་ལ་སོགས་
པའི་ནང་དུའོ། །རྒྱུ་གསུམ་པ་ཇི་ལྟ་བུར་ཞེ་ན། ཇི་ལྟར་པདྨ་ཆུས་མི་ཆགས་པ་བཞིན། །ཅེས་
བྱ་བས་སྨོས་ཏེ། ཇི་ལྟར་པདྨ་ཆུ་ལས་སྐྱེས་པ་ཆུས་མི་ཆགས་པ་དེ་བཞིན་དུ་སྡིག་པའི་ལས་
དང་ཉོན་མོངས་པ་དང་བདུད་ཀྱི་ལམ་འཇིག་རྟེན་གྱི་ཆོས་དེ་དག་གིས་མ་གོས་པར་སྤྱད་པ་
སྤྱོད་དོ། །ཞེས་བྱ་བ་ཡིན་ནོ། །
༤217ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་བཞིན་དུ་ལས་དགེ་བ་དང་མི་གཡོ་བ་དག་ལ་ཡང་མི་ཆགས་ཤིང་འབྲས་བུ་རྣམ་
པར་སྨིན་པ་ལ་མི་ལྟ་བར་འགྲོ་བ་མཐའ་དག་ལ་ཕན་པ་དང་བདེ་བ་བསྐྱེད་པ་འབའ་ཞིག་
གི་ཕྱིར་སྤྱད་དེ། བྱང་ཆུབ་པས་བྱང་ཆུབ་སེམས་དཔའི་སྤྱོད་པ་ཞེས་བྱ་བ་ཁོ་ནས་དྲང་ངོ༌། །
ཅི་དང་འདྲ་ཞེ་ན། ཉི་ཟླ་ནམ་མཁའ་ཐོགས་པ་མེད་ལྟར་བསྐྱོད། །ཞེས་བྱ་བ་སྨོས་ཏེ།
དཔེར་ན་ཉི་མ་དང་ཟླ་བ་དག་འཇིག་རྟེན་ན་ཡིད་བཞིན་གྱི་ནོར་བུ་བཞིན་དུ་གཞན་གྱི་དོན་
བྱེད་པ་ལ་རོ་གཅིག་ཏུ་ཞུགས་པའི་ཕྱིར་རང་གི་དོན་ལ་ཅུང་ཟད་ཡང་མ་ཆགས་པར་ཉིན་
མཚན་དུ་ནམ་མཁའ་ལ་རྒྱུ་བ་དེ་དང་འདྲ་བའོ་ཞེས་བྱ་བ་ཡིན་ནོ། །དེ་ལ་བདུད་ཅེས་བྱ་བ་
ནི་དགེ་བའི་བར་ཆད་བྱེད་པ་སྟེ་བྱང་ཆུབ་ཀྱི་ལམ་འགོག་ཅིང་ཡང་དག་པའི་ལམ་ཟློག་པར་
བྱེད་པ་ཡིན་ནོ། །ངེས་པའི་ཚིག་ཏུ་ན་ཆོས་ཀྱི་སྲོག་གི་བར་ཆད་བྱེད་པས་གསོད་པའི་ཕྱིར་
བདུད་ཅེས་བྱའོ། །དེའི་ལམ་ནི་ཕན་པའི་དངོས་པོ་ལ་རྒྱུས་འཚེ་བའོ། །རྣམ་པ་བཞི་པ་ཚེ་
འདི་དང་ཚེ་ཕྱི་མར་སེམས་ཅན་མ་ལུས་པ་ལ་ཕན་གདགས་པ་ནི། ཞིང་གི་ཁྱོན་དང་ཕྱོགས་
རྣམས་ཇི་ཙམ་པར། །ངན་སོང་སྡུག་བསྔལ་ཐམས་ཅད་ཅེས་བྱ་བ་ལ་སོགས་པ་གང་
གསུངས་པ་ཡིན་ཏེ། འགྲོ་བ་ངན་སོང་གི་སྡུག་བསྔལ་ངན་འགྲོ་གསུམ་ལས་བྱུང་བ་དེ་དག་
ཐམས་ཅད་རབ་ཏུ་ཞི་བར་བྱེད་ཅིང་ངོ་། །ཡང་ཅིའི་ཕྱིར་ངན་སོང་གི་སྡུག་བསྔལ་དག་ཁོ་ན་
རབ་ཏུ་ཞི་བ་ཅེས་བྱ་ན། དེ་དག་ནི་ཤིན་ཏུ་གནོད་པར་བྱེད་པའི་བདག་ཉིད་ཡིན་པའི་ཕྱིར་
གཙོར་སྨོས་པར་ཟད་ཀྱི་འཁོར་བའི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་ཅིང་ཞེས་
བྱ་བ་ཡིན་པ་རིག་པར་བྱའོ། །དེ་བཞིན་དུ་འགྲོ་བ་ཐམས་ཅད་བདེ་བའི་མཆོག་ལ་ཡང་
འགོད་ཅིང་ཞེས་བྱ་བ་ཡིན་ནོ། །ཅི་ཞིག་བྱ་ཞེ་ན་འགྲོ་བ་ཐམས་ཅད་ལ་ཕན་པར་བྱ་ཞིང་
ཕན་པ་བསྐྱེད་པར་བྱ་བའི་ཕྱིར་ཏེ། བླ་ན་མེད་པའི་ཡེ་ཤེས་འཐོབ་པར་བྱ་བའི་བར་དུ་ཡིད་
ཡོངས་སུ་སྐྱོ་བ་མེད་པས་གཞན་དུ་མི་སྦྱར་བར་སྤྱད་ཅིང་འབད་པ་བྱའོ། །དུས་ཇི་སྲིད་ཅིག་
ལ218



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ཏུ་ཞེ་ན། ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ཞེས་བྱ་བ་སྨོས་ཏེ། ཕྱོགས་རྣམས་
ན་ཞེས་བྱ་བ་ནི་ཕྱོགས་བཅུ་ནའོ། །ཇི་ཙམ་པར་ཞེས་བྱ་བ་ནི་ཇི་སྲིད་པའོ། །ཞིང་གི་ཁྱོན་
ཅེས་བྱ་བ་ནི་སངས་རྒྱས་ཀྱི་ཞིང་གི་རྒྱུན་ཏེ་བསྐལ་པ་བརྒྱུད་པར་རྒྱུན་འབྱུང་བ་ཇི་སྲིད་པ་
དེ་སྲིད་དུ་སྤྱོད་དོ་ཞེས་བྱ་བར་སྤྱད་དོ། །རྣམ་པ་ལྔ་པ་ནི་གོ་ཆའོ། །དེ་ཡང་སེམས་ཅན་གྱི་
སྤྱོད་པ་དང་མཐུན་པར་འཇུག་པ་དང་། སངས་རྒྱས་ཆོས་ཡོངས་སུ་རྫོགས་པར་བྱེད་པ་དང་
དམ་པའི་ཆོས་རབ་ཏུ་སྟོན་པ་དང་རྣམ་པ་གསུམ་སྟེ། བྱང་ཆུབ་སྤྱོད་པ་ཡོངས་སུ་རྫོགས་
བྱེད་ཅིང་། །སེམས་ཅན་དག་གི་སྤྱོད་དང་མཚུངས་པར་སྤྱད། །ཅེས་བྱ་བ་ལ་སོགས་པ་གང་
གསུངས་པ་ཡིན་ནོ། །
དེ་ལ་རྣམ་པ་དང་པོ་ནི་ཚེ་རབས་ཐམས་ཅད་དུ་སེམས་ཅན་རྣམས་ཀྱི་སེམས་ཀྱི་སྤྱོད་
པ་ཀུན་ཤེས་པར་བྱས་ནས་རང་བཞིན་གྱིས་གཡོ་བ་མེད་པ་དང་། འགྲོགས་ན་བདེ་བ་དང་
མི་མཐུན་པ་སྤྱོད་པའི་ངོ་བོའི་དེ་དག་དང་མཐུན་པར་འཇུག་ཅིང་ངོ་། །བྱང་ཆུབ་སྤྱོད་པ་
ཡོངས་སུ་རྫོགས་བྱེད་ཅིང་། །ཞེས་བྱ་བ་རྣམ་པ་གཉིས་པ་ནི་བྱང་ཆུབ་ཀྱི་ཆེད་དུ་སྤྱོད་པ་ནི་
བྱང་ཆུབ་སྤྱོད་པའོ། །དེ་ཡོངས་སུ་རྫོགས་པར་བྱེད་པ་སྟེ་སངས་རྒྱས་ཀྱི་ཆོས་རྣམས་བསྐྱེད་
པར་བྱེད་ཅིང་ཞེས་བྱ་བའི་ཐ་ཚིག་གོ །བཟང་པོ་སྤྱོད་པ་དག་ནི་རབ་སྟོན་ཅིང་། །ཞེས་བྱ་བ་
རྣམ་པ་གསུམ་པ་བཟང་པོ་སྤྱོད་པ་ནི་འདིར་རབ་ཏུ་སྟོན་པ་བརྗོད་པ་བཞེད་པ་ཡིན་པས་
ཆོས་བསྟན་པའི་ངོ་བོ་ཉིད་ཡིན་པར་བཟུང་སྟེ་མངོན་པར་རྗོད་པར་བྱེད་པའི་ཚིག་དག་ལ་
བཟང་པོའི་སྤྱོད་པ་ཉེ་བར་བཏགས་པའི་ཕྱིར་རོ། །དེ་འགྲོ་བ་ལ་རབ་ཏུ་སྟོན་ཅིང་སྟེ་ཡང་
དོག་པར་རབ་ཏུ་སྟོན་པ་ལ་འཆད་ཅིང་མ་འོངས་པའི་བསྐལ་པ་ཕྱི་མའི་མཐར་སྐྱོ་བ་མེད་
པའི་ཡིད་ཀྱིས་སྤྱོད་པར་གྱུར་ཅིག་ཅེས་བྱ་བ་ཡིན་ནོ། །
རྣམ་པ་དྲུག་པ་ལུས་དང་ངག་དང་ཡིད་ཀྱིས་སྤྱོད་པའི་སྨོན་ལམ་དག་སྐལ་བ་དང་
219ལ



;
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཐུན་པའི་བྱང་ཆུབ་སེམས་དཔའ་དང་འཕྲད་པ་ནི། བདག་གི་སྤྱོད་དང་མཚུངས་པར་གང་
སྤྱོད་པ། །ཞེས་བྱ་བ་ལ་སོགས་པ་གང་གསུངས་པ་ཡིན་ཏེ་བྱང་ཆུབ་སེམས་དཔའ་གང་དག་
བདག་སྤྱོད་དང་ཞེས་བྱ་བ་ལ་སྤྱོད་པས་མཚུངས་ཤིང་འདྲ་བ་དེ་དག་དང་བདག་བྱང་ཆུབ་ཀྱི་
བར་དུ་རྟག་ཏུ་ལྷན་ཅིག་འཕྲད་ཅིང་འགྲོགས་པར་ཤིག་ཅིག་ཅེས་བྱ་བ་དང་། ལུས་དང་ངག་
དང་ཡིད་ཀྱིས་ཀྱང་། དེ་དག་ཁོ་ན་དང་ལྷན་ཅིག་ཀུན་ནས་ཉོན་མོངས་པ་མེད་པའི་གནས་
པས་བྱང་ཆུབ་སེམས་དཔའི་སྤྱོད་པ་གཅིག་པ་དང་སྨོན་ལམ་གཅིག་ཏུ་སྤྱད་པར་བྱའོ། །
ཞེས་བྱ་བ་ཡིན་ནོ། །
རྣམ་པ་བདུན་པ་ཕན་པར་སེམས་པའི་གདམས་ངག་སྒྲུབ་པ་དག་གིས་དགེ་བའི་
བཤེས་གཉེན་མགུ་བར་བྱེད་པ་ནི། བདག་ལ་ཕན་པར་འདོད་པའི་གྲོགས་པོ་དག །ཅེས་
བྱ་བ་ལ་སོགས་པ་གང་གསུངས་པ་ཡིན་ཏེ། བདག་ལ་ཕན་པར་འདོད་པའི་གྲོགས་པོ་དགེ་
བའི་བཤེས་གཉེན་བཟང་པོ་སྤྱོད་པ་སྟོན་ཅིང་འཆད་པར་བྱེད་པ་ཆོས་སྨྲ་བ་གང་ཡིན་པ་དེ་
དག་དང་རྟག་ཏུ་འགྲོགས་ཤིང་འཕྲད་པ་དེ་དག་ནམ་ཡང་རེས་འགའ་ཡང་ཅུང་ཟད་ཀྱང་
ཡིད་མི་དབྱུང་ཞིང་བྱང་ཆུབ་ཀྱི་བར་དུ་དུས་ཐམས་ཅད་དུ་མཐུན་པར་འཇུག་པར་གྱུར་
ཅིག །ཅེས་བྱ་བ་ཡིན་ནོ། །
རྣམ་པ་བརྒྱད་པ་འཁོར་བ་དང་དུས་དང་མི་སྐྱོ་བ་དང་མཆོད་པ་བྱ་བ་དག་གིས་དེ་
བཞིན་གཤེགས་པ་མངོན་དུ་བྱ་བ་ནི། སངས་རྒྱས་སྲས་ཀྱིས་བསྐོར་བའི་མགོན་པོ་རྣམས། །
ཞེས་པ་ལ་སོགས་པ་གང་གསུངས་པ་ཡིན་ཏེ། ཕྱོགས་བཅུ་ཀུན་གྱི་རྒྱལ་བ་སངས་རྒྱས་
བཅོམ་ལྡན་འདས་བྱང་ཆུབ་སེམས་དཔའི་ཚོགས་ཀྱིས་བསྐོར་པའི་མགོན་པོ་འགྲོ་བའི་
གཉེན་གཅིག་པུ་ལ་ཐོགས་པ་མེད་པའི་མིག་གིས་རྟག་ཏུ་མངོན་སུམ་དུ་དེ་ལ་ལྷག་གེར་
བལྟ་ཞིང་དེ་དག་རེ་རེ་ལ་ཡང་སྐད་ཅིག་གཅིག་ལ་མཆོད་པ་རྒྱ་ཆེན་པོ་རྣམ་པ་ཐམས་ཅད་
ལ220~



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ཀྱི་མཆོག་དང་ལྡན་པ་ནམ་མཁའི་གཏོས་དང་མཉམ་ཞིང་ཆོས་ཀྱི་དབྱིངས་སུ་ཁྱབ་པས་མཆོད་
པ་བྱའོ་ཞེས་བྱ་བ་ཡིན་ནོ། །དུས་ཇི་སྲིད་ཅིག་ཏུ་ཞེ་ན། མ་འོངས་བསྐལ་པ་ཀུན་ཏུ་མི་སྐྱོ་བར། །
ཞེས་བྱ་བ་སྨོས་ཏེ། མ་འོངས་པའི་བསྐལ་པ་ཕྱི་མའི་མཐའི་མུར་ཐུག་པར་སྐྱོ་བ་མེད་པའི་ཡིད་
ཀྱིས་སོ། །ཞེས་བྱ་བ་ཡིན་ནོ། །
རྣམ་པ་དགུ་པ་འཛིན་པ་དང་སྟོན་པ་དང་སྦྱོར་བ་མཐའ་དག་གིས་དམ་པའི་ཆོས་ཡོངས་
སུ་བཟུང་བ་ནི། རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །ཞེས་བྱ་བ་ལ་སོགས་པ་གང་
གསུངས་པ་ཡིན་ཏེ། དུས་གསུམ་པའི་རྒྱལ་བ་རྣམས་ཀྱིས་བཤད་པའི་ཆོས་གསུང་རབ་ཡན་
ལག་བཅུ་གཉིས་པ་གང་ཡིན་པ་དེ་ཐམས་ཅད་གཟུངས་ཀྱི་སྟོབས་ཀྱིས་འཛིན་ཅིང་ཡང་
དག་པར་འཛིན་པ་དང་བྱང་ཆུབ་ཀྱི་སྤྱོད་པ་ཆོས་བཤད་པའི་ངོ་བོ་ཉིད་ཀྱང་འགྲོ་བ་ཀུན་ཏུ་
སྣང་བ་བྱེད་ཡོངས་སུ་སྣང་བར་བྱེད་པ་ཡང་དག་པར་རབ་ཏུ་སྟོན་པར་བྱེད་ཅིང་ངོ་།
འདིར་ཡང་བྱང་ཆུབ་སྤྱོད་པ་ཞེས་བྱ་བ་ནི་དེ་རབ་ཏུ་སྟོན་པར་བྱེད་པའི་ཚིག་རྣམས་ཁོ་ན་ལ་
བྱའོ། །བཟང་པོ་སྤྱོད་པ་རྣམ་པར་སྦྱང་བ་ཡང་། །ཞེས་བྱ་བ་ལ་བཟང་པོ་སྤྱོད་པ་ནི་བྱང་
ཆུབ་སེམས་དཔའི་སྤྱོད་པ་སྟེ། དེ་རྣམ་པར་སྦྱང་ཞིང་སྐྱོན་མ་ལུས་པ་ཐག་བསྲིང་བར་བྱེད་
པས་དྲི་མ་དང་བྲལ་བར་བྱེད་པ་མ་འོངས་པའི་བསྐལ་པ་ཐམས་ཅད་དུ་སྤྱད་པར་བྱ།
འབད་པར་བྱའོ། །ཞེས་བྱ་བ་ཡིན་ནོ། །
རྣམ་པ་བཅུ་པ་བསོད་ནམས་དང་ཡེ་ཤེས་ལ་སོགས་པའི་ཚོགས་ཡང་དག་པར་འགྲུབ་
པའི་སྒོ་ནས་མི་ཟད་པའི་མཛོད་རྙེད་པ་ནི། སྲིད་པ་ཐམས་ཅད་དུ་ཡང་འཁོར་བ་ན། །ཞེས་བྱ་
བ་ལ་སོགས་པ་གང་གསུངས་པ་ཡིན་ཏེ། འདོད་པ་ལ་སོགས་པའི་སྲིད་པ་ཐམས་ཅད་དུ་
སེམས་ཅན་གྱི་དོན་གྱི་དབང་གིས་འཁོར་ཞིང་འཁོར་བར་སྐྱེ་བ་ན་འགྲོ་བ་མཐའ་དག་ལ་
ཕན་པ་དང་བདེ་བ་བསྐྱེད་པའི་ཕྱིར་བསོད་ནམས་དང་། ཡེ་ཤེས་མི་ཟད་པ་རྙེད་ཅིང་ལྡན་
221ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་གྱུར་ཅིག་ཅེས་བྱ་བ་དང་། དེ་བཞིན་དུ་ཐབས་དང་ཤེས་རབ་དག་དང་ཏིང་ངེ་འཛིན་ནི་
ནམ་མཁའི་མཛོད་དང་དྲི་མ་མེད་པའི་ཕྱག་རྒྱ་ལ་སོགས་པ་དང་། དེ་བཞིན་དུ་བྱང་ཆུབ་
སེམས་དཔའི་རྣམ་པར་ཐར་པ་སྙིང་རྗེ་ཆེན་པོ་བཤོལ་བ་མེད་པ་དང་། སྒྱུ་མ་ལྟ་བུར་གྱུར་པ་
ལ་སོགས་པ་ནས་བྱང་ཆུབ་སེམས་དཔའི་ཡོན་ཏན་ཐུན་མོང་མ་ཡིན་པ་ཐམས་ཅད་ཀྱི་བར་
གྱི་མི་ཟད་པའི་མཛོད་དེ། ཡོན་ཏན་གྱི་ནོར་མི་ཟད་པར་གྱུར་ཅིག་ཅེས་བྱ་བ་ཡིན་ནོ། །
རྣམ་པ་བཅུ་གཅིག་པ་ནི་འཇུག་པའོ། །དེ་ཡང་རྣམ་པ་བརྒྱད་དེ། འདི་ལྟ་སྟེ། སངས་
རྒྱས་དང་ཞིང་ལ་བལྟ་བར་འཇུག་པ་རྣམ་པ་གཉིས་དང་། སངས་རྒྱས་ཀྱི་གསུང་ལ་འཇུག་
པ་དང་། ཆོས་ཀྱི་འཁོར་ལོ་བསྐོར་བ་ལ་འཇུག་པ་དང་། བསྐལ་པ་འཇུག་པ་ལ་འཇུག་པ་
དང༌། དེ་བཞིན་གཤེགས་པ་བལྟ་ཞིང་དེའི་སྤྱོད་པ་ཡུལ་ལ་འཇུག་པ་དང་། སངས་རྒྱས་
ཞིང་མངོན་པར་སྒྲུབ་པ་ལ་འཇུག་པ་དང་། བརྒྱད་པ་དེ་བཞིན་གཤེགས་པའི་དྲུང་དུ་འགྲོ་
བ་ལ་འཇུག་པའོ། །དེ་ལ་སངས་རྒྱས་དང་དེའི་ཞིང་བལྟ་བར་འཇུག་པ་རྣམ་པ་གཉིས་
ཚིགས་སུ་བཅད་པ་གཉིས་ཀྱིས་བསྟན་པ་ནི། རྡུལ་གཅིག་སྟེང་ན་རྡུལ་སྙེད་ཞིང་རྣམས་
ཞེས་བྱ་བ་ལ་སོགས་པ་གང་གསུངས་པ་ཡིན་ཏེ། རྡུལ་གཅིག་གི་སྟེང་ན་ཕྱོགས་བཅུ་དུས་
གསུམ་དུ་གཏོགས་པའི་སངས་རྒྱས་ཀྱི་ཞིང་གི་རྡུལ་དང་མཉམ་པའི་སངས་རྒྱས་ཀྱི་ཞིང་
རྣམས་སོ། །ཞིང་དེར་ཞེས་བྱ་བ་ནི་ཞིང་དེ་དང་དེར་རོ། །བསམ་གྱིས་མི་ཁྱབ་ཅེས་བྱ་བ་ནི་
བསམ་གྱིས་མི་ཁྱབ་ཅིང་བསམ་གྱིས་མི་ལང་བའི་སངས་རྒྱས་བཅོམ་ལྡན་འདས་རྣམས་སོ། །
སངས་རྒྱས་སྲས་ཀྱི་དབུས་ན་བཞུགས་པ་ལ། །ཞེས་བྱ་བ་ནི་བྱང་ཆུབ་སེམས་དཔའ་རྣམས་
ཀྱི་དབུས་ན་བཞུགས་པའོ། །བྱང་ཆུབ་སྤྱད་པ་སྤྱོད་ཅིང་ཞེས་བྱ་བ་ནི་བྱང་ཆུབ་ཀྱི་སྤྱད་པ་
སྤྱོད་པ་ཀུན་ཏུ་སྤྱོད་ལ་བསྒྲུབ་ཅིང་ངོ་། །བལྟ་བར་བགྱི་ཞེས་བྱ་བ་ནི་བལྟ་བར་བགྱི་ཞིང་
འཇུག་པར་བགྱི་བ་ཡིན་ནོ། །དེ་ལྟ་ཡིན་ན་བྱ་ཆུབ་སེམས་དཔའ་རྣམས་མི་སྲིད་པ་དོན་དུ་
ལ222



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
གཉེར་བས་སྨོན་ལམ་འབྲས་བུ་མེད་པ་ཁོ་ནའོ། །ཞེས་བྱ་བ་མངོན་པ་མ་ཡིན་ནམ། འདི་
ལྟར་རེ་ཤིག་སངས་རྒྱས་ཀྱི་ཞིང་གཅིག་ཀྱང་རིལ་གྱིས་བྱེ་བྲག་ཏུ། རྡུལ་གཅིག་གི་སྟེང་དུ་
བལྟ་བར་མི་སྲིད་ན་དེ་ཇི་ལྟར་དུས་གསུམ་དུ་གཏོགས་པའི་སངས་རྒྱས་ཞིང་གི་རྡུལ་མ་
ལུས་པ་དང་མཉམ་པའི་སངས་རྒྱས་ཀྱི་ཞིང་སངས་རྒྱས་བཅོམ་ལྡན་འདས་བྱང་ཆུབ་
སེམས་དཔའི་འཁོར་གྱི་དབུས་ན་བཞུགས་པ་བགྲང་བ་ལས་འདས་པ་དག་གིས་ཡོངས་སུ་
གང་བ་རྣམས་སོ་སོར་ཐ་དད་པར་བྱེ་བྲག་ཏུ་རྡུལ་གཅིག་གི་སྟེང་དུ་བལྟ་བར་བྱའོ། །ཞེས་
སྨོན་ལམ་འདེབས་ཤེ་ན་དེ་ནི་དེ་ལྟ་མ་ཡིན་ཏེ། འདི་ལྟར་ཇི་ལྟར་བསམ་གྱིས་མི་ཁྱབ་པའི་
ལས་ཀྱིས་སྤྲུལ་པའི་འཇིག་རྟེན་གྱི་ཁམས་བླ་དང་འོག་དང་ཚོལ་བ་ལ་སོགས་པ་སྣ་ཚོགས་
ཐ་དད་པ་དེ་བཞིན་དུ་རྡུལ་གཅིག་གི་སྟེང་དུ་ཡང་བསམ་གྱིས་མི་ཁྱབ་པའི་ཡེ་ཤེས་ཀྱི་སྤྲུལ་
ན་དེ་ལྟ་བུ་ཇི་སྟེ་མི་སྲིད། བསམ་གྱིས་མི་ཁྱབ་པ་ཉིད་ལས་ཀྱང་། གང་ཚེ་ས་སྟེང་མཁས་པ་
རྣམས། །མིག་འཕྲུལ་གྱི་ནི་རྣམ་པ་ལས། །ཡ་མཚན་ཅུང་ཟད་ཡོད་མིན་པ། །དེ་ཚེ་ངོ་མཚར་
ཇི་ཞིག་ཆེ། །འཇིག་རྟེན་མགོན་པོ་སྐྱོབ་པ་ཡིས། །བསམ་གཏན་ལས་དང་ཀླུ་རྣམས་དང་། །
སངས་རྒྱས་བདག་ཉིད་ཆེ་རྣམས་ཀྱིས། །བསམ་གྱིས་མི་ཁྱབ་བཞིར་བཤད་དོ། །ཞེས་
གསུངས་ཏེ། །དེ་ལྟ་བས་ན་སངས་རྒྱས་ཀྱི་བཀའ་ལ་བློ་མ་སྦྱངས་པ་རྣམས་ཀྱིས་དོན་འདི་
མི་སྲིད་པ་འདྲ་ཡང་དེ་ཁོ་ན་ལྟར་ཡིན་ནོ། །ཞེས་དད་པར་བྱ་དགོས་སོ། །འདི་གསལ་རབ་
ཏུ་བསྒྲུབས་པས་ན། །གང་ཞིག་སངས་རྒྱས་ཀྱིས་བཤད་པ། །ལྐོག་ཏུ་གྱུར་པ་དག་ལ་ནི། །
ཐེ་ཚོམ་སྐྱེ་བ་དེ་ཡིས་འདིར། །སྟོང་པ་ཉིད་དུ་ཡིད་ཆེས་བྱ། །འཇིག་རྟེན་ན་ཡང་རེ་ཤིག་སྣོད་
ཤིན་ཏུ་ཆུང་ངུ་ཆུ་དང་བས་གང་བའི་ནང་དུ་ཡང་གཟའ་དང་རྒྱུ་སྐར་དང་སྐར་མ་ལ་སོགས་
པས་བརྒྱན་པའི་ནམ་མཁའ་ཐམས་ཅད་སྣང་བ་ཁོ་ནའོ། །དེ་ཉིད་ཀྱི་ཕྱིར་བཅོམ་ལྡན་
འདས་ཀྱིས། ཆོས་རྣམས་གཟུགས་བརྙན་ལྟ་བུ་དང་། །རབ་རིབ་རྨི་ལམ་མཚན་ཉིད་དང་། །
223ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
སྒྱུ་མ་སྨིག་རྒྱུ་འདྲ་བ་དང་། །དྲི་ཟའི་གྲོང་ཁྱེར་ལྟ་བུ་ཡིན། །ཞེས་གསུངས་ཏེ། འདི་ནི་འོག་
ནས་གང་ཡང་དུས་གསུམ་དག་གི་ཞིང་བཀོད་པ། །ཞེས་འབྱུང་བའི་ཚིགས་སུ་བཅད་པ་
འདིར་གསལ་བར་བྱའོ། །
དེ་ལྟར་མ་ལུས་ཕྱོགས་རྣམས་ཞེས་བྱ་བ་ལ་སོགས་པ་ནི་རྡུལ་གཅིག་གི་སྟེང་དུ་ཇི་ལྟ་
བ་བཞིན་དུ། ཕྱོགས་བཅུ་མཐའ་དག་མ་ལུས་པ་ཐམས་ཅད་དུའོ། །སྐྱ་ཙམ་ཁྱོན་ལ་ཞེས་བྱ་
བ་ནི་སྐྲའི་ཁྱོན་ཏེ། སྒྲའི་རྩེ་མོའི་གོ་སྐབས་ལ་དུས་གསུམ་གྱི་ཚད་རྙེད་ཀྱི་སངས་རྒྱས་རྒྱ་
མཚོ་དག་ལའོ། །སྤྱོད་ཅིང་ཞེས་བྱ་བ་ནི་སྤྱོད་པ་ལ་འཇུག་ཅིང་ངོ་། །བསྐལ་པ་རྒྱ་མཚོར་
རབ་ཏུ་འཇུག་ཅེས་བྱ་བ་ནི། འཇུག་པར་བྱ་ཞེས་བྱ་བ་ཡིན་ནོ། །སངས་རྒྱས་ཀྱི་གསུང་ལ་
འཇུག་པ་ནི། གསུང་གཅིག་ཡན་ལག་རྒྱ་མཚོ་ཞེས་བྱ་བ་ལ་སོགས་པ་གང་གསུངས་པ་ཡིན་
ཏེ། དེ་བཞིན་གཤེགས་པ་གཅིག་ཆོས་སྟོན་པ་ན། ཉན་པའི་སྐྱེ་བོ་བགྲང་བ་ལས་འདས་
པའི་མོས་པ་ཐ་དད་པའི་སྒོ་ནས་ཅིག་ཅར་དུ་དོན་གཞན་དང་། ཚིག་དང་ཡི་གེ་གཞན་དང་
གཞན་དཔག་ཏུ་མེད་པ་དག་གིས་གསུང་གི་ཡན་ལག་རྒྱ་མཚོ་དཔག་ཏུ་མེད་པ་དང་ལྡན་
པར་གྲགས་པས་ཕྱོགས་བཅུ་དུས་གསུམ་དུ་གཏོགས་པའི་རྒྱལ་བ་དེ་ཁོ་ན་བཞིན་ཆོས་སྟོན་
པ་ཐམས་ཅད་དུ་དབྱངས་ཀྱི་ཡན་ལག་རྣམ་པར་དག་པ་ཆོས་ཉན་པའི་སྐྱེ་བོ་དཔག་ཏུ་མེད་
པ་བསམ་པ་ཇི་ལྟ་བའི་དབྱངས་གང་ཡིན་པ་སངས་རྒྱས་ཀྱི་གསུང་དེ་ལྟ་བུ་དེ་ལ་ཐོགས་པ་
མེད་པའི་རྣ་བས་དེ་བཞིན་གཤེགས་པ་རེ་རེའི་གསུང་གི་ཡན་ལག་རྒྱ་མཚོ་དེ་དག་ལ་འཇུག་
པར་བྱ་ཞིང་མ་ལུས་པར་ཡིད་ལ་བྱའོ། །ཞེས་བྱ་བ་ཡིན་ནོ། །དེ་སྐད་དུ། མོས་པ་དུ་མ་དང་
ལྡན་པས། །མང་པོ་ཉེ་བར་འཁོད་པ་ལ། །གསུང་གཅིག་བཀའ་ནི་བསྩལ་མོད་ཀྱི། །དུ་མ་
ཉིད་དུ་གདའ་བ་སྟེ། །འདི་དག་ཁོ་ནའི་ཆེད་ཡིན་ཅེས། །འགྲོ་བ་ཀུན་གྱིས་རྟོགས་པ་གང་། །
དེ་ལས་ཡ་མཚན་ཆེ་ཅི་མཆིས། །དེ་ལས་ངོ་མཚར་ཅི་ཞིག་མཆིས། །ཞེས་གསུངས་སོ། །དེ་
ལ224ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
བཞིན་དུ་འཕགས་པ་སྡོང་པོ་བཀོད་པའི་མདོ་འཕགས་པ་བྱམས་པའི་རྣམ་ཐར་ལས་ཀྱང་།
གང་ཞིག་སྟན་གཅིག་འདུག་ནས་མ་རྨོངས་པར། །བསྐལ་པ་དུང་ཕྱུར་བྱེ་བ་མང་པོར་
ཕྱོགས་བཅུ་ཡི། །བདེ་གཤེགས་ཆོས་སྤྲིན་ཉན་ཀྱང་ངོམས་པའི་སེམས་མེད་པ། །འདི་ནི་བློ་
ཆེན་རྒྱ་མཚོ་ལྟ་བུའི་གནས་པ་ཡིན། །ཞེས་གསུངསཏེ། ཚིགས་སུ་བཅད་པ་སྔ་མ་གཉིས་
ཀྱིས་ནི་འཆད་པའི་ཆེ་བའི་བདག་ཉིད་བསྟན་ཏོ། །ཚིགས་སུ་བཅད་པ་འོག་མས་ནི་ཉན་
པའི་སྐྱེ་བོའི་ཆེ་བའི་བདག་ཉིད་བསྟན་ཏོ། །
ཆོས་ཀྱི་འཁོར་ལོ་བསྐོར་བ་ལ་འཇུག་པ་ནི། དུས་གསུམ་གཤེགས་པ་རྒྱལ་བ་
ཐམས་ཅད་དག །ཅེས་བྱ་བ་ལ་སོགས་པ་གང་གསུངས་པ་ཡིན་ནོ། །དེ་དག་གི་ཞེས་བྱ་བ་
ནི་དུས་གསུམ་དུ་གཏོགས་པའི་རྒྱལ་བ་འཁོར་ལོའི་ཚུལ་བསྐོར་ཞིང་རབ་ཏུ་སྐོར་བར་
མཛད་པ་དེ་དག་ཐམས་ཅད་ཀྱིས་ཏེ། དེ་དག་གི་གསུང་དབྱངས་ཟད་མི་ཤེས་ཤིང་བགྲང་བ་
ལས་འདས་པ་གང་ཡིན་པ་དེ་དག་ལའོ། །བློ་ཡི་སྟོབས་ཀྱིས་ཞེས་བྱ་བ་ནི་ཡེ་ཤེས་ཀྱི་ཆེ་
བའི་བདག་ཉིད་ཀྱི་སྟེ། ཅིག་ཆར་དུ་འཇུག་ཅིང་རབ་ཏུ་འཇུག་པར་བྱའོ། །ཚུལ་འདི་ཐབས་
གང་དང་ཆོས་བཤད་པ་གང་གིས། དུས་གང་གི་ཚེ། ཡུལ་གང་དུ། སེམས་ཅན་མོས་པ་སྣ་
ཚོགས་པ་རྣམས་འདུལ་བར་འགྱུར་བ་དེ་ཡིན་པར་བལྟའོ། །དབྱངས་ཞེས་བྱ་བའི་སྒྲ་ནི་
འདིར་ཚིག་ཁ་བསྐང་བའི་དོན་ཡིན་ནོ། །བསྐལ་པ་ལ་འཇུག་པ་ནི། མ་འོངས་བསྐལ་པ་
ཐམས་ཅད་འཇུག་པར་ཡང་། །ཞེས་བྱ་བ་ལ་སོགས་པ་གང་གསུངས་པ་ཡིན་ཏེ། མདོར་ན་
བདག་ཡེ་ཤེས་ཀྱི་སྐད་ཅིག་གཅིག་གིས་ཕྱོགས་བཅུར་གཏོགས་པའི་མ་འོངས་པའི་བསྐལ་
པ་འཇུག་པ་ཞེས་བྱ་བ་བསྐལ་པ་བརྒྱུད་པར་འཇུག་པར་བགྱིའོ་ཞེས་བྱ་བ་ཡིན་ནོ། །གང་
ཡང་བསྐལ་པ་དུས་གསུམ་ཚད་དེ་དག །ཅེས་བྱ་བ་ནི། དུས་གསུམ་དུ་བགྲང་བ་དེ་དག་
ཐམས་ཅད་ཡེ་ཤེས་ཀྱི་སྐད་ཅིག་མའི་ཆ་ཤས་ཞེས་བྱ་བ་ཡེ་ཤེས་ཀྱི་ཕྱོགས་གཅིག་ཏུ་ཞུགས་ཤིང་
ལ225ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁོང་དུ་ཆུད་པར་བྱའོ། །ཞེས་བྱ་བ་ཡིན་ནོ། །
དེ་བཞིན་གཤེགས་པ་བལྟ་ཞིང་དེའི་སྤྱོད་ཡུལ་འཇུག་པ་ནི། དུས་གསུམ་གཤེགས་
པ་མི་ཡི་སེང་གེ་དག །ཅེས་བྱ་བ་ལ་སོགས་པ་གང་གསུངས་པ་ཡིན་ཏེ། ཕྱོགས་བཅུ་དུས་
གསུམ་དུ་གཏོགས་པའི་མིའི་སེང་གེ་སངས་རྒྱསབཅོམ་ལྡན་འདས་གང་དག་ཡིན་པ་དེ་
དག་གི་ཡེ་ཤེས་ཀྱི་སྐད་ཅིག་རེ་རེ་ལ་བལྟ་ཞིང་བརྟག་པར་བྱའོ་ཞེས་བྱ་བ་ཡིན་ནོ། །དེ་དག་
གི་སྤྱོད་ཡུལ་ནི་ཡུལ་ལོ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག་ཅེས་བྱ་བ་ནི།
རྟག་ཏུ་བྱང་ཆུབ་སེམས་དཔའི་རྣམ་པར་ཐར་པ་སྒྱུ་མར་གྱུར་པ་ཞེས་བྱ་བ་ཡེ་ཤེས་ཀྱི་ངོ་བོ་
ཉིད་དེའི་སྟོབས་ཀྱིས་འཇུག་པར་བྱའོ་ཞེས་བྱ་བ་ཡིན་ནོ། །སངས་རྒྱས་ཀྱི་ཞིང་མངོན་པར་
བསྒྲུབ་པ་ལ་འཇུག་པ་ནི། གང་ཡང་དུས་གསུམ་དག་གི་ཞིང་བཀོད་པ། །ཞེས་བྱ་བ་ལ་
སོགས་པ་གང་གསུངས་པ་ཡིན་ཏེ། དུས་གསུམ་དག་གི་ཞིང་བཀོད་པ་ཞིང་གི་ཚོགས་གང་
དག་ཡིན་པ་དེ་དག་རྡུལ་གཅིག་གི་སྟེང་དུ་མངོན་པར་བསྒྲུབ་ཅིང་མངོན་དུ་བསྒྲུབ་པ་བྱའོ། །
ཞེས་བྱ་བ་ཡིན་ནོ། །
དེ་ལྟར་མ་ལུས་ཕྱོགས་རྣམས་ཐམས་ཅད་དུ། །ཞེས་བྱ་བ་ནི་དེ་ལྟར་ཕྱོགས་རྣམས་
མ་ལུས་པར་རྡུལ་རེ་རེའི་སྟེང་དུ་དེ་ཁོ་ན་བཞིན་དུ་ཞིང་བཀོད་པ་མངོན་པར་བསྒྲུབས་ནས་
ཡེ་ཤེས་ཀྱི་སྐད་ཅིག་གཅིག་གིས་འཇུག་པར་བྱའོ་ཞེས་བྱ་བ་ཡིན་ནོ། །རེ་ཞིག་ད་ལྟར་
སངས་རྒྱས་ཀྱི་ཞིང་ངོ་བོ་ཉིད་དང་ཚད་དང་། ཁ་དོག་དང་དབྱིབས་ཀྱི་བྱེ་བྲག་ཐ་དད་པ་
ཐམས་ཅད་ཀྱང་མ་འཆོལ་བར་རྡུལ་གཅིག་གི་སྟེང་དུ་བཞག་པར་མི་སྲིད་ན། སངས་རྒྱས་
ཀྱི་ཞིང་དུས་གསུམ་དུ་གཏོགས་པ་དེ་བཞིན་དུ་ངོ་བོ་ཉིད་ལ་སོགས་པའི་བྱེ་བྲག་ཐ་དད་པ་
མ་ལུས་པ་རྣམས་ཕྱོགས་བཅུར་བར་མཚམས་མེད་པར་རྡུལ་རེ་རེའི་སྟེང་དུ་མ་འཆོལ་བར་ཇི་
ལྟར་འཇོག་པར་འགྱུར། དེའི་ཕྱིར་ཇི་ལྟར་ཡིད་ཆེས་པར་བྱ་ཞེ་ན། འདིར་བཤད་པ། འདིར་
ལ226ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ལྟར་ཆོས་ཐམས་ཅད་ནི་ཡོངས་སུ་མ་གྲུབ་པ་ངོ་བོ་ཉིད་མེད་པ་སྒྱུ་མ་ལྟ་བུ་རྨི་ལམ་ལྟ་བུ་མ་
སྐྱེས་
ས་པ་མ་འགག་པ་སྐུ་ཤད་འཛིངས་པ་ལྟ་བུ་གཟོད་མ་ནས་ཞི་བ་རང་བཞིན་གྱིས་ཡོངས་
སུ་མྱ་ངན་ལས་འདས་པ་ཇི་ལྟར་མོས་པ་བཞིན་རྟོགས་པ་ཙམ་གྱིས་རབ་ཏུ་ཕྱེ་བ་རྣམ་པ་སྣ་
ཚོགས་དུ་མའི་ངོ་བོ་ཉིད་ཡིན་ཏེ། ཏིང་ངེ་འཛིན་དང་། རྣམ་པར་ཐར་པའི་ཁྱད་པར་རྣམ་པ་
སྣ་ཚོགས་རབ་ཏུ་མང་པོ་ཤིན་ཏུ་བསྒོམ་པ་དག་གིས་ཉེ་བར་དགོད་པ་བསམ་གྱིས་མི་ཁྱབ་
པ་ཉམས་སུ་མྱོང་བར་བྱེད་པ་ན། རང་གི་བསྒོམ་པའི་ལམ་འདི་གསལ་བར་རབ་ཏུ་འགྱུར་
རོ། །འཇིག་རྟེན་ན་ཡང་མིག་འཕྲུལ་མཁན་གོམས་པས་ཅུང་ཟད་ཙམ་ལས་སྐྱེས་པའི་མཐུ་
ཅན་དག་སྒྱུ་མ་ཤིན་ཏུ་ངོ་མཚར་དང་ལྡན་པ་རབ་ཏུ་སྒྲུབ་པར་སྣང་བ་དེ་ཉིད་དེ་དེ་ལྟ་བས་
འདི་དག་ཐམས་ཅད་ནི་ཇི་སྐད་བཤད་པ་བཞིན་ཡིད་ཆེས་པར་བྱའི། འདི་ལ་ཡིད་གཉིས་
ནི་ཅུང་ཟད་ཀྱང་མི་བྱའོ། །
བརྒྱད་པ་དེ་བཞིན་གཤེགས་པའི་དྲུང་དུ་འགྲོ་བ་ལ་འཇུག་པ་ནི། གང་ཡང་མ་བྱོན་
འཇིག་རྟེན་སྒྲོན་མ་ཞེས་བྱ་བ་ལ་སོགས་པ་གང་གསུངས་པ་ཡིན་ཏེ། གང་ཡང་མ་བྱོན་པའི་
འཇིག་རྟེན་གྱི་སྒྲོན་མ་སངས་རྒྱས་བཅོམ་ལྡན་འདས་ཕྱི་མའི་མཐའི་མུར་ཐུག་པར་
གཏོགས་པ་བགྲང་བ་ལས་འདས་པ་སངས་རྒྱས་ཀྱི་ཡེ་ཤེས་ཀྱི་སྤྱོད་ཡུལ་དུ་གྱུར་པ་ཕྱོགས་
བཅུའི་འཇིག་རྟེན་གྱི་ཁམས་ནམ་མཁའི་ཁམས་ཀྱི་མཐས་གཏུགས་པ་གཞན་དང་གཞན་
དག་ཏུ་སྐད་ཅིག་རེ་རེ་ལ་དུས་མཉམ་པ་ཉིད་དུ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་མངོན་པར་རྫོགས་པར་འཚང་རྒྱ་བར་འགྱུར་བ་རྣམས་དང་། དེ་བཞིན་དུ་གཞན་དུས་
མཉམ་པ་ཉིད་དུ་ཆོས་ཀྱི་འཁོར་ལོ་བསྐོར་བར་འགྱུར་བ་རྣམས་དང་། དེ་བཞིན་དུ་གཞན་
མྱ་ངན་ལས་འདས་པ་སྟོན་པར་འགྱུར་བ་རྣམས་སོ། །དེའི་ཕྱིར་དེ་དག་རིམ་པར་འཚང་རྒྱ་
ཞེས་བྱ་བ་ལ་སོགས་པ་གསུངས་པ་ཡིན་ཏེ། དེ་དག་ཅེས་བྱ་བ་ནི་མངོན་པར་རྫོགས་པར་
ལ227



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཚང་རྒྱ་བ་དང་། དེ་བཞིན་དུ་ཆོས་ཀྱི་འཁོར་ལོ་བསྐོར་བར་མཛད་པ་དང་། མྱ་ངན་ལས་
འདས་པ་སྟོན་པར་མཛད་པ་དེ་དག་གོ། །འཇིག་རྟེན་གྱི་མགོན་གཅིག་པ་དེ་དག་ཐམས་
ཅད་ཀྱི་ཞབས་ཀྱི་དྲུང་དུ་འཁོར་བ་ཇི་སྲིད་པར་ཡིད་མྱུར་བ་དང་། ཀུན་ཏུ་མྱུར་བའི་རྫུ་
འཕྲུལ་གཉིས་ཀྱིས་སྟོབས་ཀྱིས་ལུས་ཀྱི་སྤྲིན་གྱིས་ཕྱོགས་བཅུ་ཁྱབ་པར་བྱ་སྟེ། མཆོད་པའི་
སྤྲིན་ནམ་མཁའ་ཁེངས་པ་ཐམས་ཅད་ལས་ཁྱད་པར་དུ་འཕགས་པ་བགྲང་བ་ལས་འདིས་
པ་དག་གི་རེ་རེ་ལ་དུས་མཉམ་པ་ཉིད་དུ་མཆོད་པ་དང་། བསྟོད་པ་བརྗོད་པ་དང་། བསྐོར་
བ་བརྒྱ་ཕྲག་དུ་མ་བྱེད་པར་མཆི་ཞིང་ཉེ་བར་མཆིའོ། །རིམ་པར་འཚང་རྒྱ་ཞེས་བྱ་བ་ནི་
མངོན་པར་རྫོགས་པར་བྱང་ཆུབ་པའོ། །འདིའི་མྱ་ངན་ལས་འདས་པ་སྟོན་པ་ཉིད་རབ་ཏུ་ཞི་
མཐའ་ཡིན་ཏེ། ཚིག་ཁ་བསྐང་བའི་ཕྱིར་རྣམ་གྲངས་བཤད་དོ། །ཞེས་བྱ་བར་མངོན་ནོ། །གཙོ་
བོ་ཡིན་པའི་ཕྱིར་དེ་སྐད་བཤད་པར་ཟད་ཀྱི། གཞན་ཡང་ཆུ་ཟླ་སྣང་བ་བཞིན་དུ་དགའ་
ལྡན་གྱི་གཞལ་མེད་ཁང་ན་བཞུགས་པ་དང་། འཆི་འཕོ་སྟོན་པ་དང་། ལྷུམས་ན་བཞུགས་
པ་དང་། བལྟམས་པ་དང་། ལྷས་ཕྱག་བྱས་པ་དང་། བཟོ་ཀུན་ཏུ་སྟོན་པ་དང་། མངོན་པར་
འབྱུང་བ་དང་། རབ་ཏུ་བྱུང་བ་དང་། དཀའ་བ་སྤྱོད་པ་དང་། བྱང་ཆུབ་ཀྱི་སྙིང་པོར་
གཤེགས་པ་དང་། བྱང་ཆུབ་ཀྱི་ཤིང་གི་རྒྱལ་པོའི་དྲུང་དུ་སེང་གེའི་ཁྲི་ལ་བཞུགས་ཏེ་བདུད་
འདུལ་བའི་དུས་དག་ཏུ་ཡང་། དེ་བཞིན་དུ་དེ་དག་ཁོ་ནའི་ཞབས་ཀྱི་དྲུང་དུ་ཅིག་ཆར་དུ་
མཆི་བར་བགྱིའོ། །ཞེས་བྱ་བ་ཡིན་ཏེ། དེ་སྐད་དུ། གང་ཕྱིར་འཇིག་རྟེན་ཁམས་སུ་ནི། །
སེམས་ཅན་སྐད་ཅིག་རེ་རེ་ལ། །སོ་སོར་རྣམ་པར་འཚང་རྒྱ་བ། །དེ་ཕྱིར་ཞུམ་པར་མི་བྱ་འོ། །
ཞེས་གསུངས་སོ། །
རྣམ་པ་བཅུ་གཉིས་པ་ནི་སྟོབས་ཡིན་ནོ། །དེ་ཡང་རྣམ་པ་བཅུ་སྟེ། ཀུན་ཏུ་མྱུར་བའི་རྫུ་
འཕྲུལ་སྟོབས་ཞེས་བྱ་བ་ལ་སོགས་པ་ཚིགས་སུ་བཅད་པ་གཉིས་ཀྱིས་བསྟན་ཏོ། །ཀུན་ཏུ་
ལ228ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
མྱུར་བ་ཞེས་བྱ་བ་ནི། དཔེར་ན་བྱང་ཆུབ་སེམས་དཔའ་གཞན་གྱིས་མི་འགྲོ་བ་ཀུན་ཏུ་མྱུར་
བའི་རྫུ་འཕྲུལ་གྱིས་ཕྱོགས་བཅུ་ཅིག་ཆར་དུ་འགྲོ་བ་དེ་ཁོ་ན་དང་འདྲའོ། །རྫུ་འཕྲུལ་ཞེས་
བྱ་བ་ནི་འབྱོར་ཅིང་ཇི་ལྟར་འདོད་པ་བཞིན་ཕུན་སུམ་ཚོགས་པར་བྱེད་པ་སྟེ། ཆོ་འཕྲུལ་བྱ་
བའི་ཐ་ཚིག་གོ། །རྫུ་འཕྲུལ་ཇི་ལྟར་ན་ཆོ་འཕྲུལ་ཡིན་ནོ་ཞེས་བྱ་བར་ཤེས་ཤེ་ན། སེམས་
ཅན་སོ་སོའི་ཡིད་འཕྲོག་ཅིང་འདུན་པར་བྱེད་པས་ན་ཆོ་འཕྲུལ་ལོ། །དེའི་སྟོབས་ནི་དོན་
ཡོད་པ་ཉིད་དེ། རྫུ་འཕྲུལ་གྱི་སྟོབས་དེས་རྣམ་པ་དང་པོ་བསྟན་ཟིན་ཏོ། །རྣམ་པ་གཉིས་པ་
ནི། ཀུན་ནས་སྒོ་ཡི་ཐེག་པའི་སྟོབས་དག་དང་། །ཞེས་བྱ་བ་ལ། ཀུན་ནས་སྒོ་ཞེས་བྱ་བ་ནི་
སྒོ་ཀུན་ནས་སོ། །ཇི་ལྟར་ཞེ་ན། དེའི་ལུས་ཀྱི་གནས་སྐབས་དང་དམིགས་པ་ནི་གང་ལ་
བྱང་ཆུབ་ཀྱི་སེམས་མི་སྐྱེ་བ་དང་གང་ལ་སེམས་ཅན་ཐམས་ཅད་ལ་ཕན་པ་དང་བདེ་བར་
སྨོན་པར་མི་འགྱུར་བ་དེ་འདི་ཐམས་ཅད་ནི་འཕགས་པ་སྤྱོད་ཡུལ་ཡོངས་སུ་དག་པའི་མདོ་
ལས་བལྟ་བར་བྱའོ། །ཐེག་པའི་སྟོབས་ཞེས་བྱ་བ་ནི་ཐེག་པ་ཆེན་པོའི་སྟོབས་ཀྱིས་ཏེ།
འདིས་ཐེག་པས་ན་ཐེག་པའོ། །དེ་ནི་ཐེག་པ་ཡང་ཡིན་ལ་ཆེན་པོ་ཡིན་པས་ན་ཐེག་པ་ཆེན་
པོའོ། །ཡང་ན་ཐེག་པ་ཆེན་པོ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐེག་པ་
ཡིན་པས་ན་ཐེག་པ་ཆེན་པོའོ། །འདིའི་རང་བཞིན་ཅི་ཡིན་ཞེ་ན། སངས་རྒྱས་ཀྱི་བྱང་ཆུབ་
ཐོབ་པར་བྱེད་པའི་ལམ་བསོད་ནམས་དང་ཡེ་ཤེས་ཀྱི་ཚོགས་ཞེས་བྱ་བ་ནི་ཐེག་པ་ཆེན་
པོའོ། །ཡང་ན་ཐེག་པ་ཆེན་པོ་ནི་ཕ་རོལ་ཏུ་ཕྱིན་པ་ས་དང་བཅས་པ་ཡིན་ནོ། །དེའི་སྟོབས་
ནི་ཐོགས་པ་མེད་པ་ཉིད་དེ་མི་མཐུན་པའི་ཕྱོགས་ལས་ངེས་པར་རྒྱལ་བ་ཉིད་ཅེས་བྱ་བའི་ཐ་
ཚིག་གོ། །རྣམ་པ་གསུམ་པ་ཀུན་ཏུ་ཡོན་ཏན་ཞེས་བྱ་བ་ནི། ཐོག་མ་དང་བར་དང་ཐ་མར་དགེ་
བའོ། །སྤྱོད་པའི་སྟོབས་ཞེས་བྱ་བ་ནི། བྱེ་བྲག་ཏུ་མ་བྱས་པའི་ཕྱིར་བྱང་ཆུབ་སེམས་དཔའི་
སྤྱོད་པའི་སྟོབས་དང་བཟང་པོ་སྤྱོད་པའི་སྟོབས་ཏེ། སྤྱོད་པ་གཉིས་ཀའི་སྟོབས་ཀྱིས་སོ། །
ལ229ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམ་པ་བཞི་པ་ནི། ཀུན་ཏུ་ཁྱབ་པ་ཞེས་བྱ་བ་ནི་ཕྱོགས་བཅུར་ཁྱབ་པའོ། །བྱམས་པ་དག་
གི་སྟོབས་ཞེས་བྱ་བ་ནི་སེམས་ཅན་གྱི་ཁམས་ཐམས་ཅད་ལ་བདེ་བར་གཤེགས་པས་ཁྱབ་
པའོ། །རྣམ་པ་ལྔ་པ་ཀུན་ཏུ་དགེ་བ་ཞེས་བྱ་བ་ནི། སེམས་ཅན་ཐམས་ཅད་ལ་ཕན་པ་དང་།
བདེ་བ་བསྐྱེད་པའི་བསམ་པས་བསྒྲུབ་པའི་ཕྱིར་རོ། །བསོད་ནམས་སྟོབས་ཞེས་བྱ་བ་ནི་
དག་ཅིང་གཙང་བར་བྱེད་པས་ན་བསོད་ནམས་སོ། །ཡང་ན་ཕྱི་ཕྱིར་ལེགས་པར་འགྱུར་
བས་བསོད་ནམས་སོ། །དེའི་སྟོབས་ནི་བྱང་ཆུབ་སེམས་བསྐྱེད་པ་བསྒོམས་པ་ལས་གྱུར་ཏེ།
ཇི་སྐད་དུ། བྱང་ཆུབ་སེམས་ཀྱི་བསོད་ནམས་གང་། །དེ་ནི་གལ་ཏེ་གཟུགས་ཅན་འགྱུར། །
ནམ་མཁའི་ཁམས་ཀུན་གང་ནས་ནི། །དེ་བས་ཀྱང་ནི་དེ་ལྷག་འགྱུར། །ཞེས་གསུངས་སོ། །
དེ་བཞིན་དུ་ཐེག་པ་ཆེན་པོ་དང་ལྡན་པའི་དམ་པའི་ཆོས་ཟབ་ཅིང་རྒྱ་ཆེ་བ་འཛིན་པ་དང་།
ཀློག་པ་དང་། འཆད་པ་དང་། མོས་པ་དང་། ཚིགས་སུ་བཅད་པ་གཉིས་འཛིན་པ་དང་།
ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བ་ལས་ཀྱང་འགྱུར་ཏེ། བསོད་ནམས་
ཀྱི་སྟོབས་དེས་སོ། །རྣམ་པ་དྲུག་པ་ཆགས་པ་མེད་པར་གྱུར་པ་ཞེས་བྱ་བ་ནི། དུས་གསུམ་
ཆར་ལ་ཡང་ཐོགས་པ་མེད་པའི་ཕྱིར་རོ། །ཡེ་ཤེས་སྟོབས་ཞེས་བྱ་བ་ནི། ཤེས་བྱ་མཐའ་དག་
རིག་པའི་ཡེ་ཤེས་ཡིན་པའི་ཕྱིར་རོ། །རྣམ་པ་བདུན་པ་ནི་ཤེས་རབ་སྟོབས་ཞེས་བྱ་ནི་དངོས་
པའི་དེ་ཁོ་ན་ཉིད་རྟོགས་པའོ། །རྣམ་པ་བརྒྱད་པ་ནི། ཐབས་ཀྱི་སྟོབས་ཞེས་བྱ་ལ། ཐབས་
ནི་བསྒྲུབ་པའོ། །དེའི་སྟོབས་ནི་འབྲས་བུ་མེད་པ་མ་ཡིན་པ་ཉིད་དོ། །རྣམ་པ་དགུ་པ་ནི།
ཏིང་ངེ་འཛིན་སྟོབས་ཤེས་བྱ་བ་ལ་ཏིང་ངེ་འཛིན་ནི་མཉམ་པར་འཇོག་པ་སྟེ། བསམ་གཏན་
ནོ། །དེའི་སྟོབས་ནི་འགྲོ་བ་མཐའ་དག་གི་དོན་བྱ་བ་དང་། མངོན་པར་ཤེས་པ་ལ་སོགས་པ་
ཡོན་ཏན་མངོན་པར་བསྒྲུབ་པ་ལ་ཐོགས་པ་མེད་པ་ཉིད་དོ། །ཏིང་ངེ་འཛིན་གྱི་སྟོབས་དེས་
།རྣམ་པ་བཅུ་པ་ནི། བྱང་ཆུབ་སྟོབས་ཞེས་བྱ་བ་ལ། བྱང་ཆུབ་ནི་བླ་ན་མེད་པ་ཡང་དག་
ལ230ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
པར་རྫོགས་པའི་བྱང་ཆུབ་བོ། །དེའི་ཆེད་ཀྱི་སྟོབས་ཏེ་མཐུ་གང་ཡིན་པ་སྟེ། ཡང་དག་པར་
སྒྲུབ་པར་བྱེད་ཅིང་ངོ༌། །རྣམ་པ་བཅུ་གསུམ་པ་ནི་གཉེན་པོ་ཡིན་ནོ། །དེ་ཡང་མི་མཐུན་པའི་
ཕྱོགས་ལས་དང་ཉོན་མོངས་པ་དང་། བདུད་ཀྱི་སྟོབས་འཇོམས་པར་བྱེད་པས་རྣམ་པ་
གསུམ་སྟེ་དང་པོ་ནི། ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། །ཞེས་བྱ་བ་ལ་
སོགས་པ་གང་གསུངས་པ་ཡིན་ནོ། །ལས་འདི་ནི་བྱེ་བྲག་ཏུ་མ་བྱས་པའི་ཕྱིར་དགེ་བ་དང་
མི་དགེ་བ་དང་། མི་གཡོ་བའི་བྱེ་བྲག་གིས་རྣམ་པ་གསུམ་སྟེ། དེ་ལ་ལས་མི་དགེ་བའི་
སྟོབས་ནི་ངེས་པར་མྱོང་བར་འགྱུར་བར་ཡོད་པའི་ཕྱིར། འབྲས་བུ་ངན་འགྲོ་གསུམ་འབྱིན་
པར་ནུས་པ་ཡིན་ནོ། །དེ་སྨོད་པ་ལ་སོགས་པའི་སྟོབས་ཀྱིས་ཡོངས་སུ་དག་པར་བྱེད་ཅིང་
སེལ་བྱེད་པ་ནི། ཇི་སྐད་དུ། ཤིན་ཏུ་མི་བཟད་ལས་རྣམས་བྱས་པ་ནི། །བདག་ལ་རྣམ་པར་
སྨོད་པས་སྲབ་པར་འགྱུར། །རབ་ཏུ་བཤིགས་དང་སྡོམ་པར་བྱེད་པ་ཡི། །དེ་དག་ཤིན་ཏུ་རྩ་
ནས་བཏོན་པར་བཤད། །ཅེས་བྱ་བ་གསུངས་པ་ལྟ་བུ་ཡིན་ནོ། །
གཉེན་པོའི་སྟོབས་ཀྱིས་ཡོངས་སུ་དག་པར་བྱེད་པ་ནི། དཔེར་ན་བྱམས་མའི་བུ་
མོས་མ་ལ་བརྙས་པ་ཀུན་ནས་བསླང་བའི་ལས་མི་དགེ་བ་ཞིང་གི་ཁྱད་པར་གྱིས་མཐོང་
བའི་ཆོས་ཁོ་ན་ལ་རྣམ་པར་སྨིན་པའི་འབྲས་བུ་འབྱིན་པར་ཞུགས་པ་འབྲས་བུ་ཅུང་ཟད་
ཅིག་ཀྱང་སྨིན་པ་ལས་དེའི་ལྷག་པའི་བསམ་པའི་ཁྱད་པར་གྱིས་མཐོང་བའི། སེམས་ཅན་
གྱི་དོན་དུ་སྨོན་ལམ་གྱི་སེམས་བསྐྱེད་པ་ཁོ་ནས་མ་ལུས་པར་ཤིན་ཏུ་རྩད་ནས་བཏོན་ཏེ་
བཅོམ་པ་ལྟ་བུ་ཡིན་ནོ། །སེམས་ཅན་གྱི་དོན་དུ་སྨོན་པའི་སེམས་བསྐྱེད་པ་ཡང་ཅི་ལྟ་བུ་
ཞིག་ཅེ་ན། སྨྲས་པ་འགྲོ་བ་ཐམས་ཅད་ནི་སེམས་ཅན་གང་དག་བདག་ལྟ་བུར་མ་ལུས་པའི་
ལས་དེ་ལྟ་བུ་བྱེད་པར་འགྱུར་བ་དེ་དག་ཐམས་ཅད་ཀྱི་ཕྱིར་འཁོར་བ་ཇི་སྲིད་ཀྱི་བར་དུ།
བདག་ཁོ་ནའི་མགོ་ལ་འཁོར་ལོས་འབད་པ་ལས་སྐྱེས་པའི་སྡུག་བསྔལ་ཀྱི་ཕུང་པོ་མཐའ་
ལ231ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡས་པ་བསྡོམས་པ་མཚམས་མེད་པ་ཉམས་སུ་མྱོང་བར་གྱུར་ཅིང་ནམ་དུ་ཡང་སེམས་ཅན་
འགའ་ཡང་འདིར་འོང་བར་མ་གྱུར་ཅིག་ཅེས་བྱ་བ་ཡིན་ནོ། །
རྟེན་གྱི་སྟོབས་ཀྱིས་ཡོངས་སུ་དག་པར་བྱེད་པ་ནི། དཔེར་ན་ཕག་མོའི་རྟོགས་པ
བརྗོད་པ་ལས། ལྷའི་བུ་འཆི་བར་འགྱུར་བའི་ཆོས་ཅན་ཞིག་ཕག་མོའི་མངལ་དུ་སྐྱེས་ནས།
མྱོང་བར་འགྱུར་བའི་ལས་ཀྱི་འབྲས་བུ་སྨིན་པར་མངོན་དུ་ཕྱོགས་པ་ལས། དཀོན་མཆོག་
གསུམ་ལ་སྐྱབས་སུ་སོང་བ་ཙམ་གྱིས་ཐམས་ཅད་ཤིན་ཏུ་རྩད་ནས་བཏོན་ཏེ། སུམ་ཅུ་རྩ་
གསུམ་པའི་ལྷ་ལས་ཤི་འཕོས་ནས། དགའ་ལྡན་པ་དག་གི་ནང་དུ་སྐྱེས་སོ་ཞེས་འབྱུང་བ་ལྟ་
བུ་ཡིན་ནོ། །ཆོས་ཐམས་ཅད་བདག་མེད་པར་རྟོགས་པས་ཀྱང་ཤིན་ཏུ་རྩད་ནས་འབྱིན་
པར་འགྱུར་ཏེ། ཇི་སྐད་དུ། ལས་ཀྱི་སྒྲིབ་པ་རྒྱུན་གཅོད་པའི་མདོ་ལས། འདི་ལྟ་སྟེ། དགེ་
སློང་ཞིག་མི་ཚངས་པར་སྤྱོད་པ་དང་། མི་གསོད་པའི་ཕས་ཕམ་པ་གཉིས་བྱུང་བ་དང་།
ཕྱིས་མི་དགའ་ཞིང་ཡིད་གདུང་བས་སྨྱོན་པ་བཞིན་དུ་གཙུག་ལག་ཁང་ནས་གཙུག་ལག་
ཁང་དང་། གྲོང་ནས་གྲོང་དང་ལམ་པོ་ཆེ་ལ་སོགས་པར་འགྲོ་བ་ན་ཡང་། སྡིག་པ་དེ་སྐྱེ་བོ་
ཀུན་གྱི་མངོན་སུམ་དུ་ཡང་དག་པར་རབ་ཏུ་འཆགས་ཏེ། ཡང་དང་ཡང་དུ་ཀྱེ་མ་ཀྱེ་ཧུད་
བདག་ནི་མ་རུང་ངོ་བདག་ནི་ཉམས་སོ། །ཞེས་སྨྲ་ཞིང་ལས་དེ་སྲབ་མོར་གྱུར་གྱི་བར་དུ་
སྡིག་པ་འཆགས་པའི་སྟོབས་ཀྱིས་སེལ་བར་བྱེད་དོ། །དེ་ལྟར་ཤིན་ཏུ་གདུང་བར་གྱུར་པ་དེ་
ལ་བྱང་ཆུབ་སེམས་དཔའ་མངོན་པར་ཤེས་པ་ཐོབ་པ་ཞིག་གིས་ཆོས་ཟབ་མོ་དེ་དང་དེ་ལྟ་བུ་
བཤད་པ་དང་། དེ་ནས་དེ་ཆོས་ཐམས་ཅད་ལ་བདག་མེད་པ་རྟོགས་པས་སྡིག་པ་ཐམས་
ཅད་རྣམ་པ་ཐམས་ཅད་དུ་རྩད་ནས་བཏོན་ཏེ། མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་
ཏོ། །ཞེས་གསུངས་པ་ལྟ་བུ་ཡིན་ནོ། །ཆོས་ཟབ་མོ་ལ་མོས་པ་འདི་ནི། ལྟུང་བ་དང་། འགྱོད་
པ་ཐམས་ཅད་སེལ་བ་དང༌། སྒྲིབ་པ་ཐམས་ཅད་སྦྱོང་བ་ཡིན་ནོ། །ཞེས་བྱ་བ་དེ་ལྟར་དད་
232



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
པར་བྱ་སྟེ། ཇི་སྐད་དུ་འཕགས་པ་དེ་བཞིན་གཤེགས་པའི་མཛོད་ལས། འོད་སྲུང་གང་ཞིག་
གིས་ཕ་ཡང་ཡིན་ལ། རང་སངས་རྒྱས་ཀྱང་ཡིན་པ་དེ་བསད་ན་འདི་ནི་སྲོག་གཅོད་པ་
རྣམས་ཀྱི་ནང་ན་མི་བཟད་པ་ཡིན་ནོ། །འདི་ལྟ་སྟེ། དཀོན་མཆོག་གསུམ་གྱི་དཀོར་འཕྲོག་
པ་འདི་ནི་མ་བྱིན་པར་ལེན་པ་རྣམས་ཀྱི་ནང་ན་མི་བཟད་པ་ཡིན་ནོ། །འདི་ལྟ་སྟེ། མ་ཡང་
ཡིན་ལ་དགྲ་བཅོམ་མ་ཡང་ཡིན་པ་དེ་ལ་ཉལ་པོ་བྱས་ན་འདི་ནི་འདོད་པས་ལོག་པར་
གཡེམ་པ་རྣམས་ཀྱི་ནང་ན་མ་རུངས་པ་ཡིན་ནོ། །འདི་ལྟ་སྟེ། དེ་བཞིན་གཤེགས་པ་ལ་
སྐུར་པ་འདེབས་པ་ནི་རྫུན་དུ་སྨྲ་བ་རྣམས་ཀྱི་ནང་ན་མ་རུངས་པ་ཡིན་ནོ། །འདི་ལྟ་སྟེ། དགེ་
འདུན་གྱི་དབྱེན་བྱེད་པ་ནི་ཕྲ་མ་རྣམས་ཀྱི་ནང་ན་མ་རུངས་པ་ཡིན་ནོ། །འདི་ལྟ་སྟེ།
འཕགས་པ་རྣམས་ལ་སྐུར་བ་འདི་ནི་ཚིག་རྩུབ་པོ་རྣམས་ཀྱི་ནང་ན་མ་རུངས་པ་ཡིན་ནོ། །
འདི་ལྟ་སྟེ། ཆོས་འདོད་པ་རྣམས་རྣམ་པར་གཡེང་བར་བྱེད་པ་འདི་ནི་ཚིག་འཁྱལ་པ་རྣམས་
ཀྱི་ནང་ན་མ་རུང་པ་ཡིན་ནོ། །འདི་ལྟ་སྟེ། ཡང་དག་པར་སོང་བ་དང་། ཡང་དག་པར་
ཞུགས་པ་རྣམས་ཀྱི་རྙེད་པ་འཕྲོག་པར་སེམས་པའི་འདི་ནི་བརྣབ་སེམས་ཀྱི་ནང་ན་མ་
རུངས་པ་ཡིན་ནོ། །
འདི་ལྟ་སྟེ། མཚམས་མེད་པར་འགྲོ་བར་འགྱུར་བ་འདི་ནི་གནོད་སེམས་ཀྱི་ནང་ན་
མ་རུངས་པ་ཡིན་ནོ། །འདི་ལྟ་སྟེ། ལྟ་བ་ཤིན་ཏུ་ཐིབས་པོ་འདི་ནི་ལོག་པར་ལྟ་བ་རྣམས་ན་
མ་རུངས་པ་ཡིན་ཏེ། མི་དགེ་བའི་ལས་ཀྱི་ལམ་བཅུ་པོ་འདི་དག་ནི། གང་བས་ཀྱང་ཁ་ན་མ་
ཐོ་བ་ཆེ་བ་ཡིན་ནོ། །འོད་སྲུང་གལ་ཏེ་སེམས་ཅན་འགའ་ཞིག་མི་དགེ་བའི་ལས་ཀྱི་ལམ་དེ་
ལྟར་ཁ་ན་མ་ཐོ་བ་ཆེ་བ་བཅུ་པོ་དེ་དག་དང་ལྡན་པར་འགྱུར་ལ་དེ་ཡང་དེ་བཞིན་གཤེགས་
པས་བསྟན་པའི་ཆོས་རྒྱུ་དང་རྐྱེན་དང་ལྡན་པ་ལ་འཇུག་སྟེ། འདི་ལ་བདག་གམ།
ཅན་ནམ། སྲོག་གམ། གང་ཟག་གམ། གང་ཞིག་བྱེད་པའམ། གང་ཞིག་མྱོང་བར་འགྱུར་
སེམས་
༤233



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ནི་འགའ་ཡང་མེད་དོ། །དེ་ལྟ་བས་ན་ཆོས་ཐམས་ཅད་ནི་མ་བྱས་པ། མངོན་པར་འདུ་མ་
བྱས་པ། སྒྱུ་མའི་ཆོས་ཉིད་ཀུན་ནས་ཉོན་མོངས་པ་མེད་པར་རང་བཞིན་གྱི་འོད་གསལ་བའོ། །
ཞེས་བྱ་བ་ལ་འཇུག་ལ་ཆོས་ཐམས་ཅད་ནི་གཟོད་མ་ནས་དག་པའོ། །ཞེས་བྱ་བར་དད་ཅིང་
མོས་ན་སེམས་ཅན་དེ་ངན་སོང་དུ་འགྲོ་བར་ང་མི་སྨྲའོ། །དེ་ཅིའི་ཕྱིར་ཞེ་ན་ཉོན་མོངས་པ་
རྣམས་ལ་ཕུང་པོའི་དངོས་པོ་མེད་དེ། ཉོན་མོངས་པ་ཐམས་ཅད་ནི་སྐྱེས་ནས་འཇིག་ཅིང་
ཉམས་པ་རྒྱུ་དང་རྐྱེན་ཚོགས་པ་དང་ལྡན་ན་འབྱུང་ལ་བྱུང་མ་ཐག་ཏུ་འགག་པ་ཡིན་ནོ། །
གསོལ་བ། བཅོམ་ལྡན་འདས་སེམས་བསྐྱེད་པ་ཞིག་གང་ལགས་པ་དེ་ཉིད་ཉོན་མོངས་པ་
ཐམས་ཅད་ཞིག་པ་ལགས་སོ། །གང་ཞིག་དེ་ལྟར་མོས་པ་དེ་ལ་ནི། ནམ་ཡང་ལྟུང་བ་མ་
མཆིས་ལགས། ལྟུང་བའི་གནས་ཀྱང་མ་མཆིས་ཏེ། སྒྲིབ་པ་མེད་པ་ལྟུང་བ་གནས་པ་གང་
ལགས་པ་འདི་ནི་གནས་མ་ལགས་ཤིང་གོ་སྐབས་མ་མཆིས་ཏེ། འདི་མི་སྲིད་པ་ལགས་སོ། །
ཞེས་བསྟན་པ་ལྟ་བུ་ཡིན་ནོ། །དེ་བཞིན་དུ་བྱང་ཆུབ་ཀྱི་སེམས་བསྐྱེད་པ་མངོན་དུ་བྱས་པ་
ཁོ་ནས་ཀྱང་ལྟུང་བ་ཀུན་ནས་བསླང་བའི་མི་དགེ་བ་ཐམས་ཅད་ཤིན་ཏུ་རྩ་ནས་འབྱིན་པར་
འགྱུར་ཏེ། ཇི་སྐད་དུ། འཕགས་པ་ཉེ་བར་འཁོར་གྱིས་ཞུས་པའི་མདོ་ལས། གལ་ཏེ་བྱང་
ཆུབ་སེམས་དཔའ་སྔ་དྲོ་ལྟུང་བ་བྱུང་ལ། ཉི་མའི་དགུང་ལ་བྱང་ཆུབ་ཀྱི་སེམས་མངོན་དུ་
བྱེད་ན། བྱང་ཆུབ་སེམས་དཔའ་འདིའི་ཚུལ་ཁྲིམས་ཀྱི་ཕུང་པོ་ཡོངས་སུ་གཏུགས་པ་མེད་པ་
ཁོ་ན་ཡིན་པར་རིག་པར་བྱའོ། །དེ་བཞིན་དུ་ཉི་མའི་དགུང་ལ་ལྟུང་བ་བྱུང་བ་ལ། ཕྱི་དྲོ་བྱང་
ཆུབ་ཀྱི་སེམས་མངོན་དུ་བྱེད་ན། དེ་ཁོ་ནས་བྱང་ཆུབ་སེམས་དཔའི་ཚུལ་ཁྲིམས་ཀྱི་ཕུང་པོ་མི་
ཟད་པར་རིག་པར་བྱའོ། །ཞེས་བྱ་བ་ལ་སོགས་པ་གསུངས་པ་དང་། དེ་བཞིན་རིགས་ཀྱི་བུ་
བྱང་ཆུབ་ཀྱི་སེམས་ནི་ཉེས་བྱས་ཐམས་ཅད་ངེས་པར་སྲེག་པའི་ཕྱིར་བསྐལ་པའི་མེ་ལྟ་བུ་
ཡིན་ནོ། །ཞེས་བྱ་བ་ལ་སོགས་པ་གང་གསུངས་པ་ལྟ་བུ་ཡིན་ནོ། །སུམ་བརྒྱ་པ་ལས་ཀྱང་།
~234ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
རབ་འབྱོར་རིགས་ཀྱི་བུའམ་རིགས་ཀྱི་བུ་མོ་གང་དག་མདོ་སྡེ་འཛིན་པ་དང་། འཆང་བ་
དང༌། ཀློག་པ་དང་། ཀུན་ཆུབ་པར་བྱེད་པ་དེ་དག་ནི། བརྙེས་པར་འགྱུར་ཤིན་ཏུ་བརྙས་
པར་འགྱུར་རོ། །དེ་ཅིའི་ཕྱིར་ཞེ་ན། སེམས་ཅན་དེ་དག་གི་ཚེ་རབས་སྔ་མའི་ལས་མི་དགེ་
བ་ངན་སོང་དུ་འགྲོ་བར་འགྱུར་བ་བྱས་པ་གང་དག་ཡིན་པ་དེ་དག་མཐོང་བའི་ཆོས་ཁོ་ན་ལ་
བརྙས་པར་ཟད་པར་འགྱུར་རོ། །ཞེས་གསུངས་ཏེ། དེ་ལྟ་བུ་ལ་སོགས་པས་སྡིག་པའི་ལས་
ངེས་པར་མྱོང་བར་འགྱུར་བ་ཤིན་ཏུ་ཡོངས་སུ་དག་པར་བྱས་པ་ཡིན་ནོ། །
ཁ་ཅིག་འདི་སྐད་དུ། སྡིག་པའི་ལས་ཆུང་ངུ་དང་འབྲིང་དག་ནི་བཤགས་པ་ལ་
སོགས་པའི་སྟོབས་ཀྱིས་ཤིན་ཏུ་རྩ་ནས་འབྱིན་པར་འགྱུར་གྲང་ན། མཚམས་མེད་པ་ལ་
སོགས་པ་ལས་ལྕི་བ་རྣམས་ནི་ཇི་ལྟར་ཐམས་ཅད་ཀྱི་ཐམས་ཅད་དུ་ཤིན་ཏུ་རྩ་ནས་ཕྱིན་
པར་འགྱུར་ཞེས་ཟེར་ན། འདིར་སྨྲས་པ། མ་སྐྱེས་དགྲ་ལ་སོགས་པ་མཚམས་མེད་པ་བྱེད་
པ་དག་བསམ་པ་ཆུང་ངུ་དང་། འབྲིང་དང་ཆེན་པོའི་ཁྱད་པར་མནར་མེད་པར་བསྐལ་པ་
བར་མའམ། དེ་བས་ཐུང་བའམ། ཕྱེད་དུ་གནས་པར་འགྱུར་བ་ལས་དེ་དག་ཤིན་ཏུ་འགྱོད་
པའི་མེས་ཡིད་ཀུན་ཏུ་གདུངས་པ་དང་མི་དགའ་ནས་བཤགས་པ་ལ་སོགས་པའི་སྟོབས་
ཀྱིས་ལས་དེ་འདི་ལྟར་ཕོ་ལོང་བརྡབ་པའི་ཡུན་ཙམ་ཞིག་ཏུ་འབྲས་བུ་མྱོང་བར་འགྱུར་བ་
སྲབ་པ་ཉིད་དུ་གྱུར་ཏོ། །ཞེས་འབྱུང་ན། ཅི་དེ་ཙམ་གྱི་དོན་དུ་ལས་དེ་ཤིན་ཏུ་རྩ་ནས་ཕྱུང་
བར་གྱུར་པ་མ་ཡིན་ནམ། ཉག་མ་གཅིག་མ་བརྔས་པས་ཞིང་མ་བརྔས་པ་ནི་མ་ཡིན་ནོ། །
འོ་ན། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་
དུས་ན་བབས་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་བྱ་བ་ལ་སོགས་པ་གང་
གསུངས་པ་དེ་ཇི་ལྟར་དུ་དྲངས་ཞེ་ན། བཤད་པ་འདི་ནི་ལས་གང་དག་རྣམ་པར་སུན་
འབྱིན་པ་ལ་སོགས་པ་ཀུན་ཏུ་སྤྱོད་པའི་སྟོབས་ཀྱིས་མ་བསགས་པའི་སྲབ་མོར་མ་བྱས་པ་
23.



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་དག་ལ་བལྟ་བར་བྱ་སྟེ། དེ་སྐད་དུ། མི་མཁས་པས་ནི་སྡིག་པ་ཆུང་ངུ་བྱས་ཀྱང་འོག་ཏུ་
འགྲོ། །མཁས་པས་ཆེན་པོ་བྱས་ཀྱང་གནོད་པ་རབ་ཏུ་སྤང་བར་འགྱུར། །ལྕགས་ཀྱི་གོང་བུ་
ཆུང་ཡང་ཆུ་ཡི་འོག་ཏུ་འབྱིང་བར་འགྱུར་། །དེ་ཉིད་སྣོད་དུ་བྱས་ན་ཆེ་ཡང་སྟེང་ན་འཕྱོ་བར་
འགྱུར། །ཞེས་བྱ་བ་བཤད་པ་ལྟ་བུ་ཡིན་ནོ། །སྡིག་པའི་ལས་ངེས་པར་མྱོང་བར་འགྱུར་བ་
མ་ཡིན་པ་དུས་གསུམ་པ་བགྲང་བ་ལས་འདས་པ་གང་ཡིན་པ་དེ་ཡང་ལས་ལ་དབང་བས་
ཕྱོགས་ཀུན་ཏུ་འཁོར་བའི་རྒྱུན་ཇི་སྲིད་པར་སེམས་ཅན་ངན་སོང་དུ་སྐྱེས་པ་རྣམས་ལ་ཅིག་
ཆར་ཁོ་ནར་ཕན་པ་དང་བདེ་བ་བསྒྲུབ་པའི་ཕྱིར་དེ་དག་དང་སྐལ་བ་མཐུན་པའི་རིགས་
དང་། ཁ་དོག་དང་། དབྱིབས་དང་ཚད་ཀྱི་བྱེ་བྲག་ཐ་དད་པས་རྣམ་པར་སྨིན་པའི་འབྲས་བུ་
འབྱིན་པར་ངེས་པར་བྱེད་དོ། །ལས་དགེ་བའི་སྟོབས་ཀྱང་སྲིད་པའི་འབྱིན་པར་ནུས་པ་
ཡིན་ཏེ། དེ་ཡང་ཡོངས་སུ་དག་པར་བྱེད་དོ། །ཇི་ལྟར་ཞེ་ན། རྣམ་པར་སྨིན་པའི་འབྲས་བུ་
དང་ཕྲལ་ཏེ་སྨོན་ལམ་གྱི་སྟོབས་ཀྱིས་བྱང་ཆུབ་ཁོ་ནར་ཡོངས་སུ་བསྔོ་ཞིང་རྒྱུ་མཚན་དུ་བྱེད་
དོ། །ལས་མི་གཡོ་བ་ནི་གཟུགས་དང་གཟུགས་མེད་པ་ན་སྤྱོད་པ། བསམ་གཏན་དང་།
སྙོམས་པར་འཇུག་པས་ཀུན་ནས་བསླང་བའོ། །དེའི་སྟོབས་ནི་དེ་ཉིད་ཡིན་ཏེ། དེ་ཡང་
ལས་ལ་དབང་བས་བསལ་ཏེ། སེམས་ཅན་གྱི་དོན་དུ་ཇི་ལྟར་འདོད་པ་བཞིན་སྦྱོར་བར་
བྱེད་དོ།. །འདོད་ཆགས་ལ་སོགས་པ་ནི་ལུས་དང་སེམས་ཀྱི་རྒྱུད་ཉོན་མོངས་པར་བྱེད་པས་
ཉོན་མོངས་པ་དག་ཡིན་ནོ། །
དེ་དག་ནི་སྟོབས་ནི་ཤས་ཆེ་བས་འབྱུང་བ་ཉིད་དེ། གང་གི་དབང་གིས་བགྲོད་པར་
བྱས་དང་། བགྲོད་པར་བྱ་བ་མ་ཡིན་པ་དང་། ཕན་པ་དང་། ཕན་པ་མ་ཡིན་པ་དང་། ལྕི་བ་
དང་ཡང་བ་ལ་སོགས་པ་ཐམས་ཅད་མི་ཤེས་པ་ཡིན་ནོ། །དེ་མི་སྡུག་པ་བསྒོམ་པ་དང་།
འཇིག་རྟེན་གྱི་ལམ་གྱིས་ཡོངས་སུ་འཇིལ་ཞིང་ཟིལ་གྱིས་གནོན་པར་བྱེད་དེ། མདོར་ན་
ལ236ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ཉོན་མོངས་པ་ལ་དབང་བས་དེ་ཉིད་བྱང་ཆུབ་ཀྱི་ཡན་ལག་ཏུ་སྒོམ་པར་བྱེད་དོ་ཞེས་བྱ་བ་
ཡིན་ནོ། །བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང་། །ཞེས་བྱ་བ་ལ་བདུད་ཅེས་བྱ་
བ་ནི་ལྷའི་བུ་ལ་སོགས་པའོ། །དེ་དག་གི་སྟོབས་ནི་བྱང་ཆུབ་སེམས་དཔའི་སྤྱོད་པ་ལ་
སོགས་པའི་བར་ཆད་བྱེད་ནུས་པ་ཡིན་ནོ། །དེ་མངོན་པར་ཤེས་པའི་སྟོབས་ཀྱིས་སྟོབས་
མེད་ཅིང་གཟི་བྱིན་ཡལ་བ་དང་། མཐུ་མེད་པར་བྱེད་ཅེའོ། །བཟང་པོ་སྤྱོད་པའི་སྟོབས་ནི་
རྫོགས་པར་བགྱི། །ཞེས་བྱ་བ་ལ་བཟང་པོ་སྤྱོད་པའི་སྟོབས་ནི་མི་མཐུན་པའི་ཕྱོགས་ཀྱིས་
ཟིལ་གྱིས་མི་ནོན་པ་སྟེ། མངོན་པར་འདུ་བྱ་བ་མེད་པར་འཇུག་པ་ཡིན་ནོ། །དེ་ཐམས་ཅད་
མ་ལུས་པར་སྔར་བཤད་པ་རྫུ་འཕྲུལ་ལ་སོགས་པའི་སྟོབས་རྣམ་པ་བཅུ་དང་། བཤད་མ་ཐག་
པ་གཉེན་པོ་རྣམ་པ་གསུམ་པོ་འདིས་ཡོངས་སུ་རྫོགས་པར་བགྱིའོ། །ད་ནི་རྣམ་པ་བཅུ་བཞི་པ་
བྱང་ཆུབ་སེམས་དཔའ་རྣམས་ཀྱི་ལས་གང་ཡིན་པ་དེ་བསྟན་ཏོ། །ལས་དེ་ཡང་སངས་རྒྱས་ཀྱི་
ཞིང་དག་པར་བྱེད་པ་ལ་སོགས་པ་རྣམ་པ་བརྒྱད་དེ། རྣམ་པ་དང་པོ་གཉིས་པ་ཞིང་རྣམས་
རྒྱ་མཚོ་ཞེས་བྱ་བ་ལ་སོགས་པ་གང་གསུངས་པ་ཚིགས་སུ་བཅད་པ་གཉིས་ཀྱིས་བསྟན་ཏོ། །
སངས་རྒྱས་ཀྱི་ཞིང་རྒྱ་མཚོ་དག་སྐད་ཅིག་རེ་རེ་ལ་བདེ་བ་ཅན་དང་། པདྨ་ཅན་ལྟ་བུར་རྣམ་
པར་དག་ཅིང་དེ་བཞིན་སེམས་ཅན་འཁོར་བ་པའི་བཙོན་ར་བ་ཉོན་མོངས་པའི་ལྕགས་སྒྲོག་གི་
འཆིང་བས་བཅིངས་པ། རྒྱ་མཚོ་དག་སྐད་ཅིག་རེ་རེ་ལ་རྫུ་འཕྲུལ་དང་ཀུན་བརྗོད་པ་ཆོ་
འཕྲུལ་གཉིས་ཀྱིས་འདུན་པར་བྱ་སྟེ། རྗེས་སུ་བསྟན་པའི་ཆོ་འཕྲུལ་གྱིས་རྣམ་པར་གྲོལ་
ལོ། །རྣམ་པ་གསུམ་པ། ཆོས་རྣམས་རྒྱ་མཚོ་ཞེས་བྱ་བར་ནི་བཤད་པའི་ཆོས་རྒྱ་མཚོ་དང༌།
རྟོགས་པའི་ཆོས་རྒྱ་མཚོ་དག་སྐད་ཅིག་རེ་རེ་ལ་ཤེས་རབ་ཀྱི་མིག་གིས་རབ་ཏུ་མཐོང་བར་
བྱེད། རྣམ་པར་མཐོང་བར་བྱེད་ཅིང་ངོ་། །རྣམ་པ་བཞི་པ། ཤེས་བྱ་མཐའ་ཡས་པས་ཡེ་
ཤེས་ཀྱང་མཐའ་ཡས་པ་ཉིད་དེ། དེའི་ཕྱིར་ཡེ་ཤེས་རྒྱ་མཚོ་ཞེས་བྱ་བ་གསུངས་སོ། །ཡེ་
ལ237ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤེས་རྒྱ་མཚོ་དེ་སྐད་ཅིག་རེ་རེ་ལ་རབ་ཏུ་རྟོགས་པར་བྱེད་ཅིང་འཇུག་པར་བྱེད་དེ། ཁོང་དུ་
ཆུད་པར་བྱ་བའི་ཐ་ཚིག་གོ། །
རྣམ་པ་ལྔ་པ། སྤྱོད་པ་རྒྱ་མཚོ་ཞེས་བྱ་བ་ལ་སོགས་པ་ནི། བྱང་ཆུབ་སྤྱོད་པ་རྒྱ་མཚོ་
དང་། བཟང་པོ་སྤྱོད་པ་རྒྱ་མཚོ་སྟེ། བྱེ་བྲག་ཏུ་མ་བྱས་པའི་ཕྱིར། སྤྱོད་པ་གཉིས་ཀ་སྨོས་
པར་རིགས་སོ། །དེ་ལ་བྱང་ཆུབ་སྤྱོད་པ་ནི་སངས་རྒྱས་ཀྱི་ཆོས་འདྲེན་པར་བྱེད་པ་ཡེ་ཤེས་
ཀྱི་ཚོགས་སོ། །བཟང་པོ་སྤྱོད་པ་ནི་འགྲོ་བ་མཐའ་དག་ལ་ཕན་པ་དང་། བདེ་བ་སྐྱེད་པར་
བྱེད་པ་བསོད་ནམས་ཀྱི་ཚོགས་སོ། །གཞན་ཡང་བཟང་པོ་སྤྱོད་པ་ནི་བྱང་ཆུབ་ཀྱི་སྤྱོད་པ་
ཁོ་ན་ཡིན་ཏེ། གཉི་ག་ཡང་བྱང་ཆུབ་འདྲེན་པར་བྱེད་པ་ཡིན་པའི་ཕྱིར་རོ། །འོན་ཀྱང་ཁྱད་
པར་ནི་མངོན་སུམ་དང་བརྒྱུད་པ་ཞེས་བྱ་བ་དེ་ཙམ་ཞིག་ཡོད་དོ། །སྤྱོད་པ་བཟང་པོ་དེ་སྐད་
ཅིག་རེ་རེ་ལ་མངོན་པར་ཤེས་པའི་སྟོབས་ཀྱིས་རྣམ་པར་དག་པར་བྱེད་དྲི་མ་དང་བྲལ་བར་
བྱེད་ཅིང་ངོ༌། །རྣམ་པ་དྲུག་པ། སྨོན་ལམ་རྒྱ་མཚོ་ཞེས་བྱ་བ་ནི། སྐད་ཅིག་རེ་རེ་ལ་ཚུལ་
ཁྲིམས་དང་ཏིང་འཛིན་གྱི་སྟོབས་ཀྱིས་རབ་ཏུ་རྫོགས་པར་བྱེད་ཅིང་ངོ༌། །རྣམ་པ་བདུན་པ།
སངས་རྒྱས་རྒྱ་མཚོ་ཞེས་བྱ་བ་ནི། སྐད་ཅིག་རེ་རེ་ལ་ཕྱོགས་བཅུར་མཆོད་པའི་སྤྲིན་ནམ་
མཁའ་ཁེབས་པ་དག་གིས་རབ་ཏུ་མཆོད་པར་བྱེད་ཅིང་ངོ༌། །རྣམ་པ་བརྒྱད་པ། བསྐལ་པ་
རྒྱ་མཚོར་མི་སྐྱོ་སྤྱད་པར་བགྱི། །ཞེས་བྱ་བ་ནི་སྐྱོ་བ་མེད་པའི་ཡིད་ཀྱིས་སོ། །
རྣམ་པ་བཅོ་ལྔ་པ་ནི། སངས་རྒྱས་དང་བྱང་ཆུབ་སེམས་དཔའི་རྗེས་སུ་སློབ་ཅིང་ཡོངས་
སུ་བསྔོ་བ་ཡིན་ཏེ། དེ་ཡང་རྣམ་པ་གཉིས་སོ། ། དེ་ལ་དང་པོ་དེ་བཞིན་གཤེགས་པའི་རྗེས་སུ་
སློབ་ཅིང་ཡོངས་སུ་བསྔོ་བ་ནི། གང་ཡང་དུས་གསུམ་གཤེགས་པ་ཅེས་སོགས་བྱ་བ་ལ་
སོགས་པ་གང་གསུངས་པ་ཡིན་ཏེ། དུས་གསུམ་དུ་གཏོགས་པའི་རྒྱལ་བ་རྣམས་ཀྱི་བྱང་
ཆུབ་སྤྱོད་པ་སྨོན་ལམ་གྱི་བྱེ་བྲག་གང་དག་ཡིན་པ་དེ་དག་ཐམས་ཅད་བདག་གིས་མ་ལུས་
238



པར་བཟང་
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ཟང་པོ་སྤྱོད་པ་ཞེས་བྱ་བ་སྤྱོད་པ་བཟང་པོས། རྫོགས་པར་བགྱི་ཞེས་བྱ་བ་ཡོངས་སུ་
རྫོགས་པར་བགྱིས་ཤིང་དགོངས་ནས་བྱང་ཆུབ་རྣམ་པར་འཚང་རྒྱ་བར་བགྱིའོ། །ཞེས་བྱ་
བ་ཡིན་ནོ། །རྣམ་པ་གཉིས་པ་ནི། ལུས་དང་ངག་དང་ཡིད་དང་སྤྱོད་པ་ཞིང་དང་སྨོན་ལམ་
རྣམ་པར་དག་པ་དག་གིས་བྱང་ཆུབ་སེམས་དཔའ་འཕགས་པ་ཀུན་ཏུ་བཟང་པོ་ལ་སོགས་
པའི་རྗེས་སུ་སློབ་ཅིང་ཡོངས་སུ་བསྔོ་བ་ནི། རྒྱལ་བ་ཀུན་གྱི་སྲས་ཀྱི་ཐུ་བོ་པ། །ཞེས་བྱ་བ་ལ་
སོགས་པ་ཚིགས་སུ་བཅད་པ་གསུམ་གྱིས་བསྟན་ཏེ། འཕགས་པ་བྱང་ཆུབ་སེམས་དཔའ་
ཀུན་ཏུ་བཟང་པོ་ནི། བྱང་ཆུབ་སེམས་དཔའ་རྣམས་ཀྱི་ཀུན་ཏུ་བཟང་པོ་སྤྱོད་པ་གང་ཡིན་པ་
དང༌། དེ་བཞིན་བྱང་ཆུབ་སེམས་དཔའི་རྣམ་པར་ཐར་པ་ཇི་སྙེད་པ་དང་། ཏིང་ངེ་འཛིན་ཇི་
སྙེད་པ་དང་། དེ་ལྟ་བུ་ལ་སོགས་པ་མདོར་ན་བྱང་ཆུབ་སེམས་དཔའི་ཡོན་ཏན་ཇི་སྙེད་པ་དེ་
དག་ཐམས་ཅད་ཀྱི་ཕ་རོལ་ཏུ་ཕྱིན་པས་ན་དེའི་སྲས་ཀྱི་ཐུ་བོ་ཞེས་བྱའོ། །རྒྱལ་བ་ཐམས་
ཅད་ཀྱི་སྲས་ཀྱི་ཐུ་བོ་འཕགས་པ་བྱང་ཆུབ་སེམས་དཔའ་ཆེན་པོ་ཀུན་ཏུ་བཟང་པོ་ཞེས་བྱ་བ་
གང་ཡིན་པ་མཁས་པ་དེ་དང་ཞེས་བྱ་བ་ནི་དེ་ཁོ་ན་དང་ངོ༌། །མཚུངས་པར་སྤྱད་པའི་ཕྱིར་
ཞེས་བྱ་བ་ནི། མཚུངས་པར་སྤྱད་པའི་ཕྱིར་སྐད་ཅིག་རེ་རེ་ལ་ཇི་སྐད་བསྟན་པའི་དགེ་བའི་རྩ་
བ་ནི་ཡོངས་སུ་བསྔོ། །ཞེས་བྱ་བ་ཡིན་ནོ། །ལུས་དང་ངག་དང་ཡིད་ཀྱང་རྣམ་དག་ཅིང་། །ཅེས་
བྱ་བ་ལ་སོགས་པ་ནི་ལུས་དང་ངག་ཡིད་རྣམ་པར་དག་པ་དང་། སྤྱོད་པ་རྣམ་པར་དག་པ་དང་།
ཞིང་རྣམ་པར་དག་པའོ། །
བསྔོ་བ་ཞེས་བྱ་བ་ནི་བསྔོ་བ་སྟེ། ཡོངས་སུ་བསྔོ་བ་ཡིན་ནོ། ། བཟང་པོ་མཁས་དང་
ཞེས་བྱ་བ་ནི་མཁས་པ་འཕགས་པ་ཀུན་ཏུ་བཟང་པོའོ། །ཅི་འདྲ་བར་ཞེས་བྱ་བ་ནི་ཇི་ལྟ་བུའོ། །
དེ་འདྲར་ཞེས་བྱ་བ་ནི་དེ་དང་འདྲ་བ་ཁོ་ནའོ། །བདག་ཀྱང་དེ་དང་མཚུངས་པར་ཤོག །ཅེས་བྱ་
བ་ལ། དེ་དང་ཞེས་བྱ་བ་ནི། འཕགས་པ་ཀུན་ཏུ་བཟང་པོ་དང་ངོ་། ། མཚུངས་པར་ཞེས་བྱ་བ་
ལ239



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་འདྲ་བའོ། །ཀུན་ནས་དགེ་བ་ཞེས་བྱ་བ་ནི། ཐོག་མ་དང་བར་དང་ཐ་མར་ཞི་ཞིང་དགེ་
བའོ། །བཟང་པོ་སྤྱོད་པའི་ཕྱིར་བྱ་བ་ནི། ཐོག་མ་དང་བར་དང་ཐ་མར་ཞི་ཞིང་དགེ་བའོ། །
བཟང་པོ་སྤྱོད་པའི་ཕྱིར་ཞེས་བྱ་བ་ནི་བཟང་པོ་སྤྱོད་པའི་ཆེད་དུའོ། །འཇམ་དཔལ་གྱི་སྨོན་
ལམ་ཞེས་བྱ་བ་ནི། འཕགས་པ་འཇམ་དཔལ་གྱི་སྨོན་ལམ་སྤྱད་པར་བགྱིའོ་ཞེས་བྱ་བ་ཡིན་
ཏེ། དེའི་སྨོན་ལམ་ཇི་ལྟ་བུ་ཞིག་ཅེ་ན། འཕགས་པ་འཇམ་དཔལ་གོས་ཀྱི་རྒྱལ་པོར་གྱུར་པ་
ན། འཁོར་བ་ལ་ཐོག་མའི་མུ་དང་མཐའ་སྤངས་པ་ཇི་སྲིད་པ་དེ་སྲིད་པ་དེ་སྲིད་དུ་སེམས་
ཅན་ལ་ཕན་པ་ཁོ་ནའི་ཕྱིར། སྤྱོད་པ་ཚད་མེད་པ་སྤྱོད་པར་གྱུར་ཅིག་ཅེས་སྨོན་པ་དེ་ལྟ་བུ་ལ་
སོགས་པ་རྒྱས་པར་ཇི་སྐད་དུ་འབྱུང་བ་ལྟ་བུ་ཡིན་ནོ། །མ་འོངས་བསྐལ་པ་ཀུན་ཏུ་མི་སྐྱོ་
བར། །ཞེས་བྱ་བ་ནི། མ་འོངས་པའི་བསྐལ་པ་མ་ལུས་པ་ཐམས་ཅད་དུ་སྐྱོ་བ་མེད་ཅིང་
གཞན་དུ་མི་སེམས་པར་སངས་རྒྱས་དང་བྱང་ཆུབ་སེམས་དཔའི་བྱ་བའི་ཕྲིན་ལས་དེ་དག་
རྫོགས་པར་བགྱི་ཞིང་བསྒྲུབ་པར་བགྱིའོ། །ཞེས་བྱ་བ་ཡིན་ནོ། །སྦྱོར་བ་དང་། ཡོན་ཏན་
དང་། སྤྱོད་པ་ཚད་མེད་པ་དང་། གནས་པའི་ཁྱད་པར་དག་གིས་རྣམ་པ་བཅུ་དྲུག་པ་སྟེ།
བསྡུ་བ་བསྟན་པ་ནི། སྤྱོད་པ་དག་ནི་ཚད་ཡོད་མ་གྱུར་ཅིག །ཅེས་བྱ་བ་ལ་སོགས་པ་གང་
གསུངས་པ་ཡིན་ཏེ། བདག་གི་སྤྱོད་པ་ཡང་ཚད་ཡོད་པར་མ་གྱུར་ཅིག །ཡོན་ཏན་རྣམས་
ཀྱང་ཚད་བཟུང་མེད་པར་ཤོག་ཅིག །སྤྱོད་པ་ཚད་མེད་པ་དང་། ཡོན་ཏན་ཚད་མེད་པ་དག་
ལ་གནས་ནས་ཀྱང་རྟག་ཏུ་སངས་རྒྱས་དང་། བྱང་ཆུབ་སེམས་དཔའ་དེ་དག་གི་འཕྲུལ་པ་
རྨད་དུ་བྱུང་བ་ཐམས་ཅད་དུ་འཚལ་བར་བགྱིའོ། །ཞེས་བྱ་བ་ཡིན་ནོ། །དེའི་རབ་ཏུ་དབྱེ་བ་
རྣམ་པ་བཅུ་དྲུག་པོ་འདི་ནི་བསྡུས་པའི་དོན་བརྒྱད་པ་ཡིན་ནོ། །ད་ནི་དེའི་མཐའ་སྟེ། བཟང་
པོ་སྤྱོད་པའི་སྨོན་ལམ་འདིའི་མཐའ་ནི་ནམ་མཁའ་ལ་སོགས་པའི་མཐའ་དཔེར་བརྗོད་
པས་རྣམ་པ་བཞིའོ། །
༤240ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ནམ་མཁའི་མཐར་ཐུག་གྱུར་པ་ཇི་ཙམ་པར། །ཞེས་བྱ་བ་ལ་སོགས་པ་གང་གསུངས་
པ་ལ་ཅི་ཙམ་པར་ཞེས་ནི། ནམ་མཁའ་མཐའ་ཐུག་པར་ཅི་ཙམ་པ་དང༌། སེམས་ཅན་གྱི་
ཁམས་ཐམས་ཅད་ཀྱི་མཐའ་ཇི་ཙམ་པ་དང་། འགྲོ་བའི་ལས་དང་། ཉོན་མོངས་པ་རྣམས་
ཀྱི་མཐའ་ཇི་ཙམ་པར་བདག་གི་བཟང་པོ་སྤྱོད་པའི་སྨོན་ལམ་འདིའི་མཐའ་ཡང་དེ་ཙམ་དུ་
གྱུར་ཅིག །ཅེས་བྱ་བ་སྟེ། ནམ་མཁའ་ལ་སོགས་པ་མཐའ་ཡོངས་སུ་ཐུག་པ་མེད་པ་དེ་
བཞིན་དུ་བདག་གི་སྨོན་ལམ་འདིའི་མཐའ་ཡང་ཡོངས་སུ་ཐུག་པ་མེད་པར་གྱུར་ཅིག །ཅེས་
བྱ་བ་ཡིན་ནོ། །
བསྡུས་པའི་དོན་བཅུ་པ་ནི། སྨོན་ལམ་གྱི་ཡོན་ཏན་ཏེ། དེ་ཡང་མཐོང་བའི་ཆོས་དང་།
ཚེ་ཕྱི་མ་པ་དང་རྣམ་པ་གཉིས་སོ། །དེ་ལ་དང་པོ་མཐོང་བའི་ཆོས་ནི་རྣམ་པ་བཞི་སྟེ་འདི་ལྟ་
སྟེ། བསོད་ནམས་ཁྱད་པར་ཅན་ཡོངས་སུ་སྡུད་པ་དང་། དེ་བཞིན་གཤེགས་པ་མཐོང་བ་
དང་། བྱང་ཆུབ་སེམས་དཔའ་དང་སྐལ་བ་འདྲ་བ་ཐོབ་པ་དང་། ལས་ཀྱི་སྒྲིབ་པ་ཡོངས་སུ་
བྱང་བའོ། །དེ་ལ་རྣམ་པ་དང་པོ་ནི་བཟུང་བའི་དངོས་པོ་མང་པོ་རྒྱ་ཆེན་པོ་སྣ་ཚོགས་ལ་
མཐའ་ཡས་པ་ཞིང་གི་ཁྱད་པར་དུ་འཕགས་པའི་བསོད་ནམས་ཁྱད་པར་དེ་བས། བྱང་ཆུབ་
དོན་དུ་གཉེར་བའི་སྨོན་ལམ་ལ་མོས་པ་བསོད་ནམས་ཁྱད་པར་ཅན་ཡོངས་སུ་སྡུད་པ་ནི།
གང་ཡང་ཕྱོགས་བཅུའི་ཞིང་རྣམས་ཞེས་བྱ་བ་ལ་སོགས་པ་གང་གསུངས་པ་ཡིན་ཏེ། འདི་
ལྟར་རིགས་ཀྱི་བུའམ་རིགས་ཀྱི་བུ་མོ་འགའ་ཞིག་གིས་ཕྱོགས་བཅུའི་སངས་རྒྱས་ཀྱི་ཞིང་
མཐའ་ཡས་མུ་མེད་པ་རིན་པོ་ཆེ་སྣ་ཚོགས་ཀྱི་ན་བཟའ་དང་བླ་རེ་དང་། གདུགས་དང་།
རྒྱལ་མཚན་དང་། བ་དན་དང་། རོལ་མོ་དང་། རིན་པོ་ཆེའི་དྲིལ་བུ་དང་། ཕྲེང་བ་དང༌།
སྤོས་དང་། མེ་ཏོག་དང་། མར་མེའི་ཕྲེང་བ་ལ་སོགས་པ་མིའི་ལས་འདས་པ་དང་། ལྷ་རྗེས་
དག་གིས་རྒྱན་ཅིང་བརྒྱན་པ་དང་། ལྷ་དང་མིའི་བཟའ་བ་དང་། བཅའ་བ་ལ་སོགས་པ་
ལ241ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁྱད་པར་དུ་འཕགས་པ་རོ་ལྔ་བརྒྱ་དང་ལྡན་པ་བདེ་བའི་མཆོག་བསྐྱེད་པ་དག་བསྐལ་པ་
སངས་རྒྱས་ཀྱི་ཞིང་གི་རྡུལ་སྙེད་དུ་སངས་རྒྱས་བཅོམ་ལྡན་འདས་རྣམས་ལ་འབུལ་བར་
བྱེད་ལ་གང་ཡང་གཞན་ཞིང་གི་ཡོངས་སུ་བསྔོ་བའི་རྒྱལ་པོ་འདི་ཐོས་ནས། ལན་གཅིག་
ཙམ་སྟེ། ལན་ཅིག་གཅིག་དད་ཅིང་ཡིད་ཆེས་ལ་འདི་ནི་དེ་ལྟར་ཡིན་ནོ་སྟེ། ཞེས་ངེས་པ་
བསྐྱེད་པར་བྱེད་ན། དེས་ནི་སྦྱིན་པ་ལས་བྱུང་བའི་བསོད་ནམས་སྔ་མ་དེ་བས་བསོད་
ནམས་ཁྱད་པར་ཏུ་འཕགས་པ་འདི་འཐོབ་པར་འགྱུར་རོ། །དེ་ཡང་གང་ཞིག་ཅེ་ན། བྱང་
ཆུབ་མཆོག་གི་རྗེས་སུ་རབ་མོས་ཤིང་། །ཞེས་བྱ་བ་སྟེ། ཐེག་པ་ཆེན་པོ་པ་ཡིན་ནོ། །
རྣམ་པ་གཉིས་པ་ནི། ངན་སོང་དང་གྲོགས་པོ་ངན་པ་སྤངས་པས་དེ་བཞིན་གཤེགས་
པ་མཐོང་བ་ནི། དེས་ནི་ངན་སོང་ཐམས་ཅད་སྤོང་བར་འགྱུར། །ཞེས་བྱ་བ་ལ་སོགས་པ་
གང་གསུངས་པ་ཡིན་ཏེ། དེས་ནི་ངན་སོང་དང་ངན་འགྲོ་གསུམ་སྤོང་བར་འགྱུར་རོ། །དེ་ནི་
གྲོགས་པོ་ངན་པ་མི་དགེ་བའི་གྲོགས་པོ་ཉན་ཐོས་ཀྱི་ཐེག་པ་ལ་སོགས་པ་དག་ཀྱང་སྤངས་
པ་ཡིན་ཞིང་དེ་འཆི་བའི་དུས་ཀྱི་ཚེ། བཅོམ་ལྡན་འདས་འོད་དཔག་མེད་ཀྱང་གདོན་མི་ཟ་
བར་མྱུར་དུ་མཐོང་ངོ་། །གང་གིས་མཐོང་ཞེ་ན། གང་གི་སེམས་ལ་བཟང་པོ་སྤྱོད་པའི་སྨོན་
ལམ་འདི་དོན་དང་ཚིག་གི་སྒོ་ནས་ཡོད་པས་སོ། །
རྣམ་པ་གསུམ་པ་ནི། རྙེད་པ་དང་། འཚོ་བ་དང་། ཚེའི་བར་དུ་བསྔགས་པ་རྙེད་པས་
བྱང་ཆུབ་སེམས་དཔའ་དང་སྐལ་བ་མཉམ་པ་ཉིད་འཐོབ་པ་ནི། དེ་དག་རྙེད་པ་རབ་རྙེད་
ཅེས་བྱ་བ་ལ་སོགས་པ་གང་གསུངས་པ་ཡིན་ཏེ། གང་དག་གི་སྨོན་ལམ་རིན་པོ་ཆེ་རྙེད་པ་
བླ་ན་མེད་པ་རབ་རྙེད་པ་དེ་དག་གི་བར་འཚོ་བ་ཡིན་ཏེ། སྨོན་ལམ་རིན་པོ་ཆེ་དེ་ཉིད་རྙེད་
པའི་ཕྱིར་རོ། །དེ་ཉིད་ཀྱི་ཕྱིར་དེ་དག་གི་ཚེ་དེ་ལ་རྙེད་པར་བྱ་བའི་དངོས་པོ་མཆོག་རྙེད་པའི་
ཕྱིར་མི་ཚེ་འདིར་མཛེས་པར་འོངས་པས་ན། ལེགས་པར་འོངས་པ་ཡིན་ལ། དེ་དག་རིང་པོ་
ལ242ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
མི་ཐོགས་པར་འཕགས་པ་ཀུན་ཏུ་བཟང་པོ་དེ་ཅི་འདྲ་བ་དེ་བཞིན་དེ་དང་། འདྲ་བ་ཁོ་ནར་
འགྱུར་རོ། །
རྣམ་པ་བཞི་པ་ལས་ཀྱི་སྒྲིབ་པ་ཡོངས་སུ་བྱང་བའི་ཕན་ཡོན་ནི། མཚམས་མེད་ལྔ་པོ་
བདག་གི་སྡིག་པ་རྣམས། །ཞེས་བྱ་བ་ལ་སོགས་པ་གང་གསུངས་པ་ཡིན་ཏེ། གང་གི་མི་
ཤེས་པའི་དབང་གིས་བསད་པ་ལ་སོགས་པ་མཚམས་མེད་པ་ལྔའི་ལས་བྱས་པ་དེ་བཟང་
པོ་སྤྱོད་པའི་སྨོན་ལམ་འདི་ཇི་སྐད་བཤད་པ་ངེས་པར་བཟུང་ལ། དད་པའི་ཆུའི་རླན་གྱིས་
སེམས་བརླན་ཏེ། བརྗོད་ཅིང་བསྟན་མོས་པར་བྱས་བཀླགས་བཟུང་ཞིང་བསྒོམ་ལ་ཉིན་
མཚན་དུ་ཡང་སྐྱོ་བ་སྐྱེད་ན། མཚམས་མེད་པ་ལྔ་པོ་དག་མྱུར་དུ་མ་ལུས་པར་ཡོངས་སུ་བྱང་
བར་འགྱུར་ཞིང་རྩ་ནས་འབྱིན་པར་འགྱུར་རོ། །ཚེ་ཕྱི་མའི་རྣམ་པ་གཉིས་ཏེ། རྒྱུས་བསྡུས་པ་
དང་འབྲས་བུས་བསྡུས་པའོ། །དེ་ལ་རྣམ་པ་དང་པོ་རྒྱུས་བསྡུས་པ་ནི། ཡེ་ཤེས་དང་
གཟུགས་དང་། མཚན་གྱིས་བརྒྱན་པའི་ལུས་དང་། གནོད་པ་མེད་པའི་ལུས་མཚན་ཉིད་དེ།
ཡེ་ཤེས་དང་ནི་གཟུགས་དང་མཚན་ཉིད་ཞེས་བྱ་བ་ལ་སོགས་པ་གང་གསུངས་པ་ཡིན་ནོ། །
ཡེ་ཤེས་དང་ཞེས་བྱ་ནི། སྤྱོད་པ་ཐམས་ཅད་དང་ལྡན་པའི་ཡེ་ཤེས་དང་ངོ་། །གཟུགས་དང་
ཞེས་བྱ་བ་ནི། ཡིད་འཕྲོག་པའི་གཟུགས་དང་ངོ་། །མཚན་རྣམས་དང་ཞེས་བྱ་བ་ནི་སྐྱེས་བུ་
ཆེན་པོའི་མཚན་དབུའི་གཙུག་ཏོར་དང་ལྡན་པ་ཞེས་བྱ་བ་ལ་སོགས་པ་སུམ་ཅུ་རྩ་གཉིས་
དང་སྟེ། དཔེ་བྱད་རྣམས་ནི་མཚན་གྱི་འཁོར་ལོ་ཡིན་པའི་ཕྱིར་དེ་དག་དང་ཡང་ལྡན་པར་
འགྱུར་རོ། །ཞེས་བྱ་བར་ཁོང་དུ་ཆུད་པར་བྱའོ། །རིགས་དང་ཞེས་བྱ་བ་ནི། བྲམ་ཟེ་དང་
རྒྱལ་རིགས་དག་ལས་གང་ཡང་རུང་བ་ཞིག་དང་ངོ༌། །རུས་རྣམས་དང་ཞེས་བྱ་བ་ནི་ཐམས་
ཅད་ལས་ཁྱད་པར་དུ་འཕགས་པར་གྲགས་པར་དང་ངོ་། །ལྡན་པར་ཞེས་བྱ་བ་ནི། རྟག་ཏུ་
ལྡན་ཞིང་ཡང་དག་པར་ལྡན་པའོ། །འགྱུར་ཞེས་བྱ་བ་ནི་འགྱུར་རོ་ཞེས་བྱ་བ་ཡིན་ནོ། །
ལ243



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདུད་དང་མུ་སྟེགས་མང་པོས་དེ་མི་ཐུབ། །ཅེས་བྱ་བ་ནི། གང་ཞིག་ཀུན་ཏུ་བཟང་པོ་སྤྱོད་
པའི་སྨོན་ལམ་འདི་འཛིན་ཅིང་སྟོན་པར་བྱེད་པ་དེ་ནི་བདུད་མང་པོ་དང་། མུ་སྟེགས་མང་པོས་
ཀྱང་མི་ཐུབ་ཅིང་ཟིལ་གྱིས་མི་གནོན་ལ་འཇིག་རྟེན་གསུམ་པོ་ཐམས་ཅད་ན་ཡང་མཆོད་པར་
འགྱུར་རོ། །ཞེས་བྱ་བ་ཡིན་ནོ། །
རྣམ་པ་གཉིས་པ་འབྲས་བུས་བསྡུས་པ་ནི། བྱང་ཆུབ་སྙིང་པོར་གཤེགས་པ་དང་།
སེང་གེའི་ཁྲི་ལ་བཞུགས་པར་སྟོན་པ་དང་། བདུད་ཕམ་པར་མཛད་པ་དང་། མངོན་པར་
རྫོགས་པར་བྱང་ཆུབ་པ་དང་། ཆོས་ཀྱི་འཁོར་ལོ་བསྐོར་བ་ལ་སོགས་པའི་མཚན་ཉིད་དེ།
བྱང་ཆུབ་ཤིང་དབང་དྲུང་དུ་དེ་མྱུར་འགྲོ། ཞེས་བྱ་བ་ལ་སོགས་པ་གང་གསུངས་པ་ཡིན་ནོ། །
གང་གི་བཟང་པོ་སྤྱོད་པ་རིན་པོ་ཆེ་བླ་ན་མེད་པ་འདིས། བསོད་ནམས་དང་ཚོགསས་ཤིན་
ཏུ་བསགས་པ་དེ་ནི་བྱང་ཆུབ་ཤིང་དབང་སྟེ་བྱང་ཆུབ་ཀྱི་ཤིང་གི་རྒྱལ་པོའི་དྲུང་དུ་དེ་མྱུར་དུ་
འགྲོའོ། །སོང་ནས་འགྲོ་བ་མཐའ་དག་ལ་ཕན་པ་བསྐྱེད་པའི་ཕྱིར་སེང་གེའི་ཁྲི་ལ་སྐྱིལ་མོ་
ཀྲུང་བཅས་ཏེ་འདུག་གོ། །འདུག་ནས་ཀྱང་བདུད་སྡེ་དང་བཅས་པ་ཕམ་པར་བྱས་ནས་
དེའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་ཏེ། ཆོས་ཀྱི་འཁོར་ལོ་བླ་ན་མེད་པ་རབ་ཏུ་སྐོར་ཞིང་སྟོན་པར་བྱེད་དོ། །ཞེས་བྱ་
བའི་ཐ་ཚིག་གོ། །མདོར་ན་འཇིག་རྟེན་དང་། འཇིག་རྟེན་ལས་འདས་པའི་ཕུན་སུམ་ཚོགས་པ་
མ་ལུས་པ་ཐོབ་པའི་ཕྱིར་ཕན་ཡོན་ནོ། །གང་ཡང་བཟང་པོ་སྤྱོད་པའི་ཞེས་བྱ་བ་ལ་སོགས་པ་
གང་གསུངས་པ་ཡིན་ཏེ། གང་ཞིག་བཟང་པོ་སྤྱོད་པའི་སྨོན་ལམ་འདི་འཆང་བ་དང༌། ཀློག་
པ་དང་། སྟོན་པར་བྱེད་པ་དེའི་རྣམ་པར་སྨིན་པ་གང་ཡིན་པ་དེ་ནི། རྗེ་བཙུན་སངས་རྒྱས་
བཅོམ་ལྡན་འདས་ཁོ་ནས་མཁྱེན་གྱི། གཞན་ཉན་ཐོས་དང་རང་སངས་རྒྱས་འགས་ཀྱང་མི་
ཤེས་སོ། །སྨོན་ལམ་རིན་པོ་ཆེ་འདིའི་རྣམ་པར་སྨིན་པ་ཇི་ལྟ་བུ་ཞིག་ཅེ་ན། བྱང་ཆུབ་
~244.



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
མཆོག་ཅེས་བྱ་བ་གསུངས་ཏེ། འབྲས་བུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཡིན་ནོ། །འཇིག་རྟེན་པའི་ཕུན་སུམ་ཚོགས་པ་མ་ལུས་པ་ཐོབ་པའི་ཕན་ཡོན་ཡང་འདིར་
ཤུགས་ཀྱིས་བཤད་པ་ཁོ་ནར་རིག་པར་བྱ་སྟེ། འཇིག་རྟེན་པའི་ཕུན་སུམ་ཚོགས་པ་ཐོབ་པ་
འདི་མེད་ན་མི་འབྱུང་བ་ཡིན་པའི་ཕྱིར་རོ། །དེ་ལྟ་བས་ན་སྨོན་ལམ་འདི་ལ་སོམ་ཉི་སྟེ། ཐེ་ཚོམ་
མ་བསྐྱེད་མ་བྱེད་ཅིག་ཅེས་བྱ་བ་ཡིན་ནོ། །ད་ནི་འདོན་པར་བྱེད་པའི་ཡོངས་སུ་བསྔོ་བ་
བསྟན་པའི་ཕྱིར། འཇམ་དཔལ་ཇི་ལྟ་མཁྱེན་ཅིང་དཔའ་བ་དང་། །ཞེས་བྱ་བ་ལ་སོགས་པ་
གང་གསུངས་པ་ཡིན་ཏེ། བྱང་ཆུབ་སེམས་དཔའ་འཕགས་པ་འཇམ་དཔལ་གྱིས་ཇི་ལྟར་
མཁྱེན་པ་དང་། འཕགས་པ་ཀུན་ཏུ་བཟང་པོས་ཇི་ལྟར་མཁྱེན་པའོ། །དེ་དག་གི་ཞེས་བྱ་བ་
ནི། དེ་དག་གི་རྗེས་སུ་བདག་སློབ་ཅིང་དགེ་བའི་ཚོགས་འདི་ཐམས་ཅད་བསྔོ་བའོ། །ཞེས་
བྱ་བ་ཡིན་ཏེ། འདི་ནི་བྱང་ཆུབ་སེམས་དཔའི་ལྟར་ཡོངས་སུ་བསྔོ་བ་ཡིན་ནོ། །
ད་ནི་གཉིས་པ་དེ་བཞིན་གཤེགས་པའི་ལྟར་ཡོངས་སུ་བསྔོ་བ་ནི། དུས་གསུམ་
གཤེགས་པ་རྒྱལ་བ་ཐམས་ཅད་ཀྱིས། །ཞེས་བྱ་བ་ལ་སོགས་པ་གང་གསུངས་པ་ཡིན་ཏེ།
དུས་གསུམ་དུ་གཏོགས་པའི་རྒྱལ་བ་བཅོམ་ལྡན་འདས་ཐམས་ཅད་ཀྱིས། བསྔོ་བ་གང་ལ་
མཆོག་ཉིད་དང་། བླ་ན་མེད་པ་ཉིད་དུ་བསྔགས་ཤིང་རབ་ཏུ་བསྟོད་པའོ། །དེས་བདག་གི་
ཞེས་བྱ་བ་ནི། བསྔོ་བ་དེས་བདག་གི་དགེ་བའི་ཚོགས་ཡང་དག་པར་བསྒྲུབས་པ་འདི་
ཐམས་ཅད་བཟང་པོ་སྤྱོད་པའི་མཆོག་བླ་ན་མེད་པའི་ཕྱིར་ཡོངས་སུ་བསྔོ་བར་བགྱིའོ་ཞེས་
བྱ་བ་ཡིན་ནོ། །ད་ནི་ཚིགས་སུ་བཅད་པ་ཕྱེད་ཀྱིས་སྒྲིབ་པ་དང་བྲལ་བ་བསྟན་པ་དང་།
གཞན་ཕྱེད་ཀྱིས་ཕ་རོལ་ཏུ་ཕྱིན་པ་དང་། མཐུན་པའི་ལུས་སུ་འཛིན་པ་བསྟན་པ་ནི། བདག་
ནི་འཆི་བའི་དུས་བྱེད་ཅེས་བྱ་བ་ལ་སོགས་པ་གང་གསུངས་པ་ཡིན་ཏེ། འཆི་བའི་དུས་ནི་
འཆི་བའོ། །འཆི་བའི་དུས་དེ་བྱེད་པ་སྟེ། འཆི་བའི་ཚེ་སྒྲིབ་པ་གང་ཡང་རུང་དེ་ཐམས་ཅད་
ཆ245ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟང་པོ་སྤྱོད་པས་ཕྱིར་བསལ་ཏེའོ། །མངོན་སུམ་སྣང་བ་མཐའ་ཡས་དེ་མཐོང་ནས། །
ཞེས་བྱ་བ་ནི་བཅོམ་ལྡན་འདས་འོད་དཔག་མེད་དེ་མཐོང་ནས་སོ། །དེར་ཞེས་བྱ་བ་ནི་
སངས་རྒྱ་ས་ཀྱི་ཞིང་བདེ་བ་ཅན་དེར་རབ་ཏུ་འགྲོའོ། །ཞེས་བྱ་བ་ཡིན་ནོ། །དེར་སོང་ནས་
ཞེས་བྱ་བ་ནི་བཅོམ་ལྡན་འདས་ཀྱི་ཞིང་བདེ་བ་ཅན་དེར་སོང་ནས་ཇི་སྐད་བསྟན་པའི་སྨོན་
ལམ་འདི་དག་ཉིད་མ་ལུས་པར་མངོན་དུ་འགྱུར་བར་ཤོག་ཅིག །དེ་དག་མ་ལུས་བདག་
གིས་ཡོངས་སུ་བསྐངས་ནས་ཀྱང་སེམས་ཅན་ཐམས་ཅད་ལ་ཕན་པར་བགྱིའོ། །ཞེས་བྱ་བ་
ཡིན་ནོ། །དུས་ཇི་སྲིད་ཅིག་ཏུ་ཞེ་ན། འཇིག་རྟེན་ཇི་སྲིད་ཅེས་བྱ་བ་ལ་སོགས་པ་གང་
གསུངས་ཏེ། འཇིག་རྟེན་ཇི་སྲིད་ཅེས་བྱ་བ་ནི། འགྲོ་བ་ཇི་སྲིད་པར་ཞེས་བྱ་བའི་ཐ་ཚིག་གོ། །
ལྷག་མ་རྣམས་ཀྱིས་ནི་ལུང་བསྟན་པ་ཐོབ་པ་དང་། སེམས་ཅན་གྱི་དོན་བསྒྲུབ་པ་བསྟན་ཏོ། །
ཇི་ལྟར་ཞེ་ན། རྒྱལ་བའི་དཀྱིལ་འཁོར་ཞེས་བྱ་བ་ལ་སོགས་པ་སྨོས་ཏེ། རྒྱལ་བའི་དཀྱིལ་
འཁོར་དེར་ཞེས་བྱ་བ་ནི། དེ་བཞིན་གཤེགས་པའི་འཁོར་གྱི་དཀྱིལ་འཁོར་དེར་རོ། །
བཟང་ཞིང་དགའ་བ་ཞེས་བྱ་བ་ནི་སྐྱེད་ཅིང་དགའ་བའོ། །པད་མོ་དམ་པ་ནི་རིན་པོ་ཆེ་སྣ་
ཚོགས་ཀྱི་པད་མ་མཆོག །ཤིན་ཏུ་མཛེས་ལས་ཞེས་བྱ་བ་ནི་གསལ་ཞིང་འོད་ཟེར་གྱི་དྲ་བ་སྣ་
ཚོགས་འབྱུང་བ་ལགས་སོ། །སྐྱེས་ཞེས་བྱ་བ་ནི་འཁྲུངས་པའོ། །ལུང་བསྟན་པ་ཞེས་བྱ་བ་
ནི། འདིས་ལུང་སྟོན་པར་བྱེད་པས་ན་ལུང་བསྟན་པ་སྟེ། བདག་གིས་དེར་བཅོམ་ལྡན་
འདས་འོད་དཔག་མེད་དེ་ལས་མངོན་སུམ་དུ་དུས་ཇི་སྲིད་ཅིག་ན་འཇིག་རྟེན་གྱི་ཁམས་ཆེ་
གེ་མོ་ཞིག་ཏུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
འདི་ཞེས་བྱ་བར་འགྱུར་རོ་ཞེས་བྱ་བ་དེ་ལྟ་བུའི་ལུང་བསྟན་པ་ཐོབ་པར་གྱུར་ཅིག་ཅེས་བྱ་
བ་ཡིན་ནོ། །དེར་ནི་ཞེས་བྱ་བ་ནི། བཅོམ་ལྡན་འདས་འོད་དཔག་མེད་དེ་ལས་ལུང་བསྟན་
པ་ཐོབ་ནས་དེའི་འོག་ཏུ་སྤྲུལ་པ་མང་པོ་སྤྲུལ་པའི་སྤྲིན་བགྲང་བ་ལས་འདས་པ་བྱེ་བ་ཕྲག་
246ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
བརྒྱས་ཕྱོགས་བཅུར་ཁྱབ་པར་བྱས་ཏེ། ཕྱོགས་བཅུར་འགྲོ་བ་མཐའ་དག་གི་ནང་དུ་འཁོར་
བ་ཇི་སྲིད་པར་སེམས་ཅན་རྣམས་གཅིག་རེ་རེ་ཞིང་ཕན་པ་མང་པོ་བགྲང་བ་ལས་འདས་པ་
བྱེད་ཅིང་སྒྲུབ་པར་གྱུར་ཅིག་བྱ་བ་ཡིན་ནོ། །བློ་ཡི་སྟོབས་ཀྱིས་ཞེས་བྱ་བ་ནི། ཡེ་ཤེས་ཀྱི་
མཐའ་སྟེ། ཡེ་ཤེས་ཀྱི་ཆེ་བའི་བདག་ཉིད་ཆགས་པ་མེད་ཅིང་ཐོགས་པ་མེད་པ་ཞེས་བྱ་བའི་
ཐ་ཚིག་གོ། །འདི་མན་གྱི་གཞུང་དོན་ནི། བསྔོ་བ་སྨོན་ལམ་ལ་གནས་ཀྱི་བསྔོ་བ་དང་།
གནས་མིན་གྱི་བསྔོ་བ་གཉིས་ལས། དང་པོ་ནི་མདོ་ལས། ཆོས་རྣམས་ཐམས་ཅད་རྐྱེན་
བཞིན་ཏེ། །འདུན་པའི་རྩ་ལ་རབ་ཏུ་གནས། །ཞེས་གསུངས་པ་ལྟར། རྒྱུ་རྐྱེན་གྱི་འདུས་
བྱས་པའི་དགེ་རྩ་རྣམས་བསྔོ་སྨོན་གྱིས་བསྒྱུར་བས་འབྲས་བུ་ཆེན་པོ་ཐོབ་པ་སྟེ། སངས་
རྒྱས་རེ་རེའི་ཐུགས་བསྐྱེད་སྨོན་ལམ་གྱིས་ཀྱང་འཁོར་བའི་གནས་མང་པོ་སྟོངས་པ་འབྱུང་
བོས་འདིའི་གནས་ཀྱི་བསྔོ་བའི་དམིགས་བསལ་ཡིན་ནོ། །གཉིས་པ་གནས་མིན་གྱི་བསྔོ་
བ་ནི། སྤྱིར་བཏང་ལ་འཁོར་བ་མཐའ་དག་སྟོངས་པ་ནི་མི་སྲིད་དེ། དྲི་མ་མེད་པའི་ལུང་
ལས། འཁོར་བ་ལ་ཐོག་མཐའ་མེད་པར་བཤད་པའི་ཕྱིར་དང་། དེ་བཞིན་དུ་སངས་རྒྱས་
ཀྱི་འཕྲིན་ལས་རྒྱུན་འཆད་མེད་པའི་གནད་ཀྱིས་སོ། །
འདིར་སློབ་དཔོན་གྱིས་འགྲེལ་བཤད་མཛད་པའི་དགེ་བ་བསྔོ་བ་དང་། འགྱུར་བྱང་
སོགས་ནི། སྨོན་ལམ་རྒྱལ་པོ་འདིའི་བཤད་སྦྱར་བྱས་པ་ཡིས། །བསོད་ནམས་དྲི་མེད་ཐོབ་
པའི་དགེ་བ་གང་ཡིན་དེ། །འདི་ན་འགྲོ་བ་དོན་བསྒྲུབ་བྱ་ཕྱིར་ཡང་དང་ཡང་། །སྲིད་པ་ཇི་
སྲིད་བར་དུ་རྒྱུ་མཐུན་སྦྱིན་པར་བསྔོ། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་
རྒྱ་ཆེར་འགྲེལ་པ་སློབ་དཔོན་རྒྱན་བཟང་པོས་མཛད་པ་རྫོགས་སོ། །རྒྱ་གར་གྱི་མཁན་པོ་
ཛྙཱ་ན་གར་བྷ་དང་། ཞུ་ཆེན་གྱི་ལོ་ཙཱ་བ་བནྡེ་དཔལ་བརྩེགས་གྱིས་བསྒྱུར་ཅིང་ཞུས་ནས་
གཏན་ལ་ཕབ་པའོ། །
ལ247



ཐར་ལམ་གསལ་སྒྲོན་ལས། རྒྱལ་པོ་ལ་ངོ་བཅུའི་རྩ་འགྲེལ་ཕྱོགས་བསྒྲིགས།
མདོ་འདིའི་མཇུག་དོན་ཡང་འགྱུར་བྱང་ལ་སོགས་པ་ཡིན་ཏེ། མདོ་དངོས་ནི། རྒྱལ་
པོ་སྲོང་བཙན་སྒམ་པོའི་དུས་སུ་ཡང་འགྱུར་ཞིང་། ཕྱི་ནས་སྐ་ཅོག་ཞང་གསུམ་སོགས་ཀྱིས་
སྔ་འགྱུར་ཐམས་ཅད་སྐད་གསར་བཅད་ཀྱིས་གཏན་ལ་ཕབ་པའོ། །དེ་ལྟར་བཟང་པོ་སྤྱོད་
པའི་སྨོན་ལམ་གྱི་རྒྱལ་པོ་འདི་ནི་རྒྱ་བོད་ཀྱི་མཁས་གྲུབ་ཐམས་ཅད་ཀྱི་ཐུགས་དམ་ཕྱོགས་
གཅིག་པ་ཡིན་པ་དང་། རྗེ་བཅུན་ས་སྐྱ་པ་རྣམས་ཀྱིས་སྣང་བ་མཐའ་ཡས་ཀྱི་སྒོམ་དོན་ནམ།
བཟང་སྤྱོད་ཀྱི་ཉལ་འཔོར་གྲགས་པ་འཇམ་དབྱངས་ས་པཎ་གྱིས་མཛད་པའི་ཡིག་ཆ་
སོགས་ཡོད་པ་དང་། ས་པཎ་བྱང་ཕྱོགས་སྤྲུལ་སྡེར་གཤེགས་པའི་ཚེ་ན་ཡང་། སྨོན་ལམ་
རྒྱལ་པོ་ལྷའི་སྐད་དུ་བཏབ། །ཞེས་འབྱུང་བའི་ཕྱིར་དང་། གྱང་རོ་པཎ་ཆེན་གྱིས་འདི་ཁོ་ན་
ལ་ཐུགས་དམ་མཛད་པས་གནས་ཁང་བདེ་བ་ཅན་དང་། འཁོར་གཡོག་ལྷའི་བུ་དང་བུ་
མོར་སྣང་བ་སོགས་ཀྱི་ལོ་རྒྱུས་དང༌། མདོར་ན་ས་ལ་གནས་པའི་བྱང་ཆུབ་སེམས་དཔའ་
ཐམས་ཅད་ཀྱིས་ཀྱང་སྨོན་ལམ་འདི་ཁོ་ན་འདེབས་པར་མཛད་པ་ཡིན་ཏེ། ཀུན་མཁྱེན་རིན་
པོ་ཆེ་བསོད་ནམས་སེང་གེའི་ཞལ་ནས། རབ་དགའི་སར་གནས་རྒྱལ་བའི་སྲས་རྣམས་
ཀྱིས། །དགོངས་པ་གཅིག་ཏུ་བཏབ་པའི་སྨོན་ལམ་མཆོག །བཟང་པོ་སྤྱོད་པའི་སྨོན་ལམ་
ཇི་ལྟ་བར། །བདག་དང་འགྲོ་བས་མྱུར་དུ་འགྲུབ་པར་ཤོག །ཅེས་གསུངས་པ་ལྟར་རོ། །
དེས་ན་ཤེས་ལྡན་དག་གིས་བདེ་བ་ཅན་གྱི་ཞིང་བཀོད་རེ་བཞེངས། བཟང་སྤྱོད་སྨོན་ལ
ཉིན་རེ་བཞིན་དུ་ཚར་བཅུ་གསུམ་རེ་དང་ཉལ་ཁའི་འཕོ་བ་ཆགས་མེད་ཉམས་སུ་བླང་ན།
ཕུང་པོ་འདི་དོར་མ་ཐག་སྦྲུལ་ཤུན་པ་བརྗེས་པ་ལྟར་བདེ་བ་ཅན་དུ་སྐྱེ་བར་གསུངས་སོ། །
དེ་ལྟར་བཟང་སྤྱོད་སྨོན་ལམ་མདོ། །རྒྱ་གར་མཁས་པའི་གཞུང་བཟང་བཞིན། །
བྲིས་འདིར་རང་བཟོའི་ཚིག་བསླད་མེད། །བློ་ལྡན་རྣམས་ཀྱིས་དེ་བཞིན་དགོངས། །དགེ་
བས་རང་གཞན་འགྲོ་བ་ཀུན། །བཟང་པོའི་སྤྱོད་ལ་རབ་ཞུགས་ཏེ། །མདོ་དོན་ཇི་བཞིན་



འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་འགྲེལ་པ་མཐོང་ནས་མངོན་པར་དགའ་བ།
ལེགས་འབྱོར་ཏེ། །ཐམས་ཅད་གཟིགས་པ་ཐོབ་གྱུར་ཅིག །དངོས་བརྒྱུད་བླ་མའི་ཐུགས་
རྗེ་དང་། མཆོག་གསུམ་བདེན་པའི་བྱིན་རླབས་དང་། །ཆོས་ཉིད་མི་འགྱུར་བདེན་སྟོབས་
ཀྱིས། །སྨོན་གནས་འགྲུབ་པའི་བཀྲ་ཤིས་ཤོག །
ཅེས་བཟང་པོ་སྤྱོད་པའི་མདོའི་འགྲེལ་པ་མཐོང་བ་དོན་ལྡན་ཞེས་བྱ་བ་འདི་མཁས་
གྲུབ་དུ་མས་བྱིན་གྱིས་བརླབས་པའི་གནས་བོད་ཆེན་གྱི་སའི་ཆ་ལྷུན་གྲུབ་སྟེང་གི་ཆོས་གྲྭ་
ཆེན་པོར་དགེ་སློང་སངས་རྒྱས་ཕུན་ཚོགས་ཀྱིས་ཤིང་མོ་བྱ་ལོ་གསར་ཚེས་ཀྱི་མཁའ་འགྲོ་
འདུ་བའི་གྲལ་ཚེས་དགེ་བར་གྲུབ་པའོ། །མངྒ་ལཾ་བྷ་ཝནྟུ་ཤུ་བྷཾ། །
ཁྱབ་བདག་འཁོར་ལོའི་མགོན་པོ་མཁན་ཆེན་ཐམས་ཅད་མཁྱེན་པ་སངས་རྒྱས་ཕུན་
ཚོགས་ཞལ་སྔ་ནས་ཀྱིས། བཟང་པོ་སྤྱོད་པའི་མདོ་འགྲེལ་འདི་ཉིད་དང་། རྒྱལ་སྲས་བྱང་
ཆུབ་སེམས་དཔའི་སྤྱོད་པར་འཇུག་པའི་གཞུང་བཅས་ཀྱི་ཆོས་སྦྱིན་རྒྱ་ཆེར་སྤེལ་བའི་མ་མ་
ཞིག་ཨེ་ཝཾ་ཆོས་ལྡན་ཆོས་གྲྭ་ཆེན་པོར་ཕུལ་བའི་དགོངས་བཞེད་ཐོག །རབ་བྱུང་བཅུ་
གཉིས་པའི་ས་སྐྱོང་ཤིང་བྱའི་གྲོ་ཞུན་ཟླ་བའི་དབང་ཕྱོགས་རྒྱལ་བ་དང་པོའི་ཚེས་ལ་རྗེ་བླ་
མ་དེ་ཉིད་དགོངས་པ་ཆོས་ཀྱི་དབྱིངས་སུ་ཐིམ་པའི་བཞེད་དགོངས་ཡོངས་སུ་རྫོགས་པའི་
ཆེད་དུ། ཆབ་འབངས་སུམ་ཁྲིའི་འདུན་ས་ཆེན་པོ་སྡེ་དགེ་ལྷུན་གྲུབ་སྟེང་གི་ཕོ་བྲང་དུ། སྡེ་
དགེ་གདན་ས་པ་སངས་རྒྱས་བསྟན་པས་ལོ་དེ་ཉིད་ཀྱི་དབྱུག་ཟླའི་དཀར་ཚེས་ལ་པར་དུ་
གྲུབ་པར་བགྱིས་པའི་དགེ་བས། རྒྱལ་བསྟན་སྤྱི་དང་བྱེ་བྲག་དར་ཞིང་རྒྱས་པའི་གྲིབ་མས་
སཱ་ལའི་ལྗོངས་ཀྱི་འགྲོ་བ་མཐའ་དག་གཏན་བདེ་ཐམས་ཅད་མཁྱེན་པའི་གོ་འཕང་དམ་
པར་ངལ་འཚོ་བའི་རྒྱུར་གྱུར་ཅིག །
~249ལ



།
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་བཟང་པོ་སྤྱོད་པའི་སྨོན་ལམ་གྱི་རྣམ་པར་
བཤད་པ་ཀུན་ཏུ་བཟང་པོའི་དགོངས་པ་གསལ་
བར་བྱེད་པའི་རྒྱན་ཞེས་བྱ་བ་བཞུགས་སོ། །
ལྕང་སྐྱ་རོལ་བའི་རྡོ་རྗེ།
ཨོཾ་སྭ་སྟི། དགེ་ལེགས་པ་བསོད་ནམས་བྱེ་བའི་དཔལ་གྱིས་སྲིད་པ་གསུམ་གྱི་བླ་ན་
མཐོ། །སྒྲིབ་བྲལ་ཡེ་ཤེས་ཉི་མའི་འོད་ཀྱིས་ཤེས་བྱའི་དངོས་ཀུན་ཅིག་ཅར་གསལ། །ཟབ་
རྒྱས་གསུང་སྙན་ཚངས་པའི་དབྱངས་ཀྱིས་འགྲོ་ལ་ལེགས་པའི་ལམ་བཟང་སྟོན། །ཐུགས་
རྗེའི་གཏེར་གྱུར་སྟོན་པ་མཚུངས་མེད་དེ་ལ་གུས་པས་ཕྱག་འཚལ་ལོ། །སར་གནས་རྒྱལ་སྲས་
དཔའ་བོའི་ཟློས་གར་གྱིས། །མཐའ་ཡས་ཞིང་དུ་རྒྱལ་བའི་མཛད་པ་བསྒྲུབ། །རླབས་ཆེན་
ཡོན་ཏན་རྒྱ་མཚོའི་མཛོད་འཛིན་པ། །ཀུན་ཏུ་བཟང་དང་འཇམ་པའི་དབྱངས་ལ་འདུད། །
རྨད་བྱུང་ཐེག་པ་མཆོག་གི་ལམ་བཟང་པོ། །འཛིན་ཅིང་སྤེལ་བས་རྒྱལ་བའི་གདུང་འཛིན་
པ། །འཕགས་བོད་མཁས་གྲུབ་དམ་པའི་སྐྱེ་བོ་ནི། །ཇི་སྙེད་མཆིས་ལ་སྒོ་གསུམ་གུས་པས་
འདུད། །ཟབ་དོན་ནོར་བུས་ལེགས་གཏམས་བྱིན་རླབས་རླབས་ཀྱི་ཕྲེང་བ་ཅི་ཡང་
དཀྲིགས། །ཐེག་མཆོག་རིགས་ཀྱི་གདེངས་ཀ་རབ་མཛེས་ཀླུ་དབང་བྱེ་བས་ཉེ་བར་བསྟེན། །
ལ250ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སྲས་བཅས་རྒྱལ་བའི་ངོ་མཚར་མཛད་པའི་ཆུ་ཀླུང་འབུམ་ཕྲག་གཅིག་ཏུ་འཁྱིལ། །ཀུན་
བཟང་སྤྱོད་པའི་སྨོན་ལམ་རྒྱ་མཚོ་རྣམ་པར་འབྱེད་ལ་བདག་ཡིད་སྤྲོ། །
དེ་ལ་འདིར་བཅོམ་ལྡན་འདས་ཀྱི་མདོ་དང་འཕགས་བོད་མཁས་གྲུབ་རྣམས་ཀྱི་
བསྟན་བཅོས་ལས་སྨོན་ལམ་ཇི་སྙེད་ཅིག་གསུངས་པ་ཐམས་ཅད་ཀྱི་ནང་ནས་བརྗོད་བྱ་
ཟབ་ཅིང་རྒྱ་ཆེ་ལ་ཡོངས་སུ་རྫོགས་པས་སྨོན་ལམ་གཞན་ལས་མཆོག་ཏུ་གྱུར་པས་ན། སྨོན་
ལམ་གྱི་རྒྱལ་པོར་གྲགས་པའི་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདི་ཉིད་འཆད་པ་
ལ་བཞི། མཚན་གྱི་དོན། འགྱུར་གྱི་ཕྱག ། དགོས་འབྲེལ་བཤད་པ། གཞུང་གི་དོན་ནོ། །
དང་པོ་ནི། རྒྱ་གར་ན་སྐད་རིགས་ཆེན་པོ་བཞི་ཡོད་པ་ལས། ལེགས་སྦྱར་གྱི་སྐད་དུ་གཞུང་
འདིའི་མཚན་ལ་ཨཱརྱ་ཞེས་སོགས་བྱུང་། དེ་བོད་སྐད་དུ་བསྒྱུར་ན་ཨཱརྱ་ནི་འཕགས་པ། བྷ་
དྲ་ནི་བཟང་པོ། ཙཱརྱ་ནི་སྤྱོད་པ། པྲ་ཎི་དྷཱ་ན་ནི་སྨོན་ལམ། རཱ་ཛ་ནི་རྒྱལ་པོ་སྟེ། འཕགས་པ་
བཟང་པོ་སྤྱོད་པའི་སྨོན་ལམ་གྱི་རྒྱལ་པོ་ཞེས་བྱ་བར་འགྱུར་རོ། །བྱང་ཆུབ་སེམས་དཔའ་
ཀུན་ཏུ་བཟང་པོས་རྒྱལ་སྲས་ཀྱི་སྤྱོད་པ་རླབས་པོ་ཆེ་མཐའ་དག་ཡོངས་སུ་རྫོགས་པ་
ཕྱོགས་གཅིག་ཏུ་བསྡུས་ནས་སྨོན་ལམ་དུ་མཛད་ཅིང་། སྨོན་ལམ་གཞན་ཐམས་ཅད་ལས་
མཆོག་ཏུ་གྱུར་པའི་བརྗོད་བྱ་རྒྱ་ཆེ་བས་ན་རྒྱལ་པོ་ཞེས་བྱའོ། །
གཉིས་པ་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
ཞེས་པ་སྟེ་གོ་སླའོ། །གསུམ་པ་ནི། བྱང་ཆུབ་སེམས་དཔའ་མོས་པས་སྤྱོད་པ་དང་། ས་ལ་
གནས་པའི་བྱང་ཆུབ་སེམས་དཔའ་རྣམས་ཀྱི་ཡོན་ཏན་དང་སྤྱོད་པ་རྒྱ་མཚོ་ལྟ་བུ་རྣམས་
འདིའི་བརྗོད་བྱ་ཡིན་ལ་དེ་རྣམས་ཡིད་ཡུལ་དུ་བྱས་ཏེ། སྨོན་ལམ་བཏབ་པས་ཐེག་པ་ཆེན་
པོའི་རིགས་ཀྱི་ནུས་པ་རྒྱས་པ་དང་། བྱང་ཆུབ་སེམས་དཔའི་ལམ་གྱི་རིམ་པ་ཐམས་ཅད་ལ་
བག་ཆགས་འཐུག་པོ་འཇོག་པ་དང་། འོག་ནས་འབྱུང་བའི་སྨོན་ལམ་བཏབ་པའི་གནས་
ལ251ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐབས་ཀྱི་ཕན་ཡོན་རྣམས་ཀྱང་མངོན་དུ་བྱེད་པ་ནི་དགོས་པ་དང་། སྨོན་ལམ་བཏབ་པའི་
མཐར་ཐུག་གི་ཕན་ཡོན་བྱང་ཆུབ་ཆེན་པོ་མངོན་དུ་བྱེད་པ་ནི་ཉིང་དགོས་ཡིན་ལ། ཉིང་
དགོས་དགོས་པ་ལ་རག་ལས་ཤིང་། དགོས་པ་བརྗོད་བྱ་ལ་རག་ལས་པ་ནི་འབྲེལ་བ་ཡིན་
ནོ། །དགོས་འབྲེལ་འདི་དག་རྒྱ་འགྲེལ་རྣམས་སུ་མ་བྱུང་ཞིང་། བོད་འབྲེལ་ཁ་ཅིག་ཏུ་ཚུལ་
གཞན་དུ་བཤད་མོད་ཀྱང་སྔ་མ་ཉིད་བཟང་ངོ་། །
བཞི་པ་གཞུང་གི་དོན་ལ་གསུམ། མདོ་ལས་གླེང་གཞི་ཇི་ལྟར་བསྟན་པའི་ཚུལ་དང་།
འཕགས་པའི་ཡུལ་གྱི་འགྲེལ་བྱེད་རྣམས་ཀྱིས་ཇི་ལྟར་བཤད་པའི་ཚུལ་དང་། གཞུང་གི་
དོན་དངོས་བཤད་པའོ། ། དང་པོ་ནི། མདོ་འདི་སངས་རྒྱས་ཕལ་པོ་ཆེའི་ནང་ཚན་སྡོང་པོ་
བཀོད་པའི་མདོ་ལས་གསུངས་ལ། དེ་ཡང་གཞོན་ནུ་ནོར་བཟང་གིས་དགེ་བའི་བཤེས་
གཉེན་ལྔ་བཅུ་རྩ་གསུམ་བསྟེན་པའི་མཐའ་མ་བྱང་ཆུབ་སེམས་དཔའ་ཀུན་ཏུ་བཟང་པོ་དང་
མཇལ་བའི་སྐབས་ནས་འབྱུང་སྟེ། དེ་ཡང་སྡོང་པོ་བཀོད་པའི་མདོའི་དོན་ཅུང་ཟད་བསྡུས་
ཏེ་བཤད་ན། འདི་ལྟར་དོན་ཚན་ལྔ་བཅུ་རྩ་གསུམ་ལས། དང་པོ་ནི། འཕགས་པ་འཇམ་
པའི་དབྱངས་ལྷོ་ཕྱོགས་སུ་ལྗོངས་རྒྱུ་ཞིང་གཤེགས་པས། གྲོང་ཁྱེར་སྐྱིད་པའི་འབྱུང་གནས་
སུ། ཚོང་དཔོན་གྱི་བུ་ནོར་བུ་བཟང་པོ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་ལ་བཀོད།
གཉིས་པ་ནི། དེ་ནས་ཡུལ་མི་མོ་གྱ་ནོམ་མཆོག་ཅེས་བྱ་བར། མགུལ་ལེགས་པའི་རི་
བོ་ལ་དགེ་སློང་སྤྲིན་གྱི་དཔལ་ལུང་བསྟན་པ་ལྟར་སོང་སྟེ། ཞབས་གཉིས་ལ་མགོ་བོས་
ཕྱག་འཚལ་ནས་ལན་དུ་མར་གཡས་ཕྱོགས་སུ་བསྐོར་བ་བྱས་ཏེ། ཐལ་མོ་སྦྱར་བ་ཉེ་བར་
འདུད་པས་མདུན་དུ་འདུག་སྟེ། བྱང་ཆུབ་སེམས་དཔའི་སྤྱོད་པ་སྟོན་པར་གསོལ་བ་བཏབ་
པ་ལས་སངས་རྒྱས་ཐམས་ཅད་ཀྱི་ཆོས་ཀྱི་སྤྲིན་ཡོངས་སུ་འཛིན་པའི་གཟུངས་ཀྱི་སྟོབས་
ཀྱིས། སྒོ་ཀུན་ནས་དམིགས་པ་ཐམས་ཅད་རྣམ་པར་རིག་པ་ལ་ཡང་དག་པར་གཞོལ་བའི་
ལ252



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སངས་རྒྱས་རྗེས་སུ་དྲན་པ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་
བཞིན་ཐོས་སོ། །
གསུམ་པ་ནི། དེ་ལྟར་ལུང་བསྟན་པ་ལྟར་སོང་སྟེ། གསོལ་བ་བཏབ་བ་ལ་སོགས་པ་
འོག་མ་རྣམས་ལའང་རིགས་འགྲེ། ཕྱོགས་ཀྱི་ལྗོངས་རྒྱ་མཚོའི་སྒོ་ཞེས་བྱ་བ་རང་དགེ་སློང་
རྒྱ་མཚོའི་སྤྲིན་ཞེས་བྱ་བ་ལས་ཆོས་ཀྱི་རྣམ་གྲངས་ཀུན་ནས་མིག་ཅེས་བྱ་བ་ཐོབ་པ་ལས་
བརྩམས་ཏེ། གཟུངས་ཀྱི་འོད་ཀུན་ནས་སྣང་བ་ལ་སོགས་ཡང་དག་པར་བསྟན་པ་ཐོས་སོ། །
བཞི་པ་ནི། ལང་ཀའི་གནས་རྒྱ་མཚོའི་ངོགས་ཞེས་བྱ་བ་ན་དགེ་སློང་ཤིན་ཏུ་བརྟན་
པ་ནམ་མཁའི་དབྱིངས་སུ་བཞུགས་པ་འཁོར་གྲངས་མེད་པས་ཀུན་ཏུ་མཆོད་པ་ལ་བྱང་
ཆུབ་སེམས་དཔའི་རྣམ་པར་ཐར་པ་ཐོགས་པ་མེད་པའི་སྒོ་ཐོབ་པའི་ཡོན་ཏན་ལས་
བརྩམས་ཏེ་རྫུ་འཕྲུལ་གྱི་ཆོ་འཕྲུལ་བསམ་
བསམ་གྱིས་མི་ཁྱབ་པ་རྒྱ་ཆེར་རབ་ཏུ་བསྔགས་པའི་
ཆོས་ཡང་དག་པ་ཇི་ལྟ་བ་བཞིན་ཐོས་སོ། །
ལྔ་པ་ནི། དྲ་བྱི་ལའི་གྲོང་རྡལ་རྡོ་རྗེའི་གྲོང་ཁྱེར་དུ་དྲ་བྱི་ལ་སྤྲིན་ཆོས་ཀྱི་རྣམ་གྲངས་
ཡི་གེའི་འཁོར་ལོའི་རྒྱུད་ཀྱི་རྒྱན་ཡོངས་སུ་སྟོན་པ་ལས་དབྱངས་དང་ལྡན་པའི་གཟུངས་
ཐོབ་པ་ལས་བརྩམས་ཏེ་སྐད་ཐམས་ཅད་དང་
ང་ཡི་གེའི་འཁོར་ལོའི་མཐར་ཕྱིན་པར་བྱས་
པའི་ཆོས་ཀྱི་རྣམ་གྲངས་རབ་ཏུ་བསྔགས་པ་ཡང་དག་པར་ཐོས་སོ། །
དྲུག་པ་ནི། ཡུལ་ནགས་ཚལ་ན་གནས་པ་ཞེས་བྱ་བར་ཚོང་དཔོན་བཏང་བརྗོད་ཀྱི་
དྲུང་དུ་ལོ་བཅུ་གཉིས་ཀྱི་མངོན་དུ་ཕྱིན་ཏེ་ཚོང་དཔོན་བཏང་བརྗོད། སངས་རྒྱས་ཀྱི་ཞིང་
ཐམས་ཅད་ཡང་དག་པར་འདུ་བ་ཡེ་ཤེས་སྣང་བ་ཉེ་བར་བསྒྲུབས་པའི་ཏིང་ངེ་འཛིན་ལ་
སྙོམས་བར་ཞུགས་པའི་མཐུས་བྱིན་གྱིས་བརླབས་ཏེ། དེ་བཞིན་གཤེགས་པའི་རྣམ་པར་
ཐར་པ་ཐོགས་པ་མེད་པའི་རྒྱན་ལས་བརྩམས་ཏེ་ཆོས་བསྟན་པ་ཇི་ལྟ་བ་བཞིན་ཡང་དག་
ལ253ལ
ཌ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་མངོན་སུམ་དུ་མཐོང་ཞིང་ཐོས་སོ། །
བདུན་པ་ནི། འཛམ་བུའི་གླིང་གི་མགོ་འགེབ་པས་རྒྱས་པར་འགེངས་པ་ཞེས་བྱ་
བའི་ཡུལ་དུ་དགེ་སློང་རྒྱ་མཚོའི་རྒྱལ་མཚན་སྒོ་ཀུན་ནས་རྣམ་པར་དག་པའི་རྒྱན་ཞེས་བྱ་
བའི་ཏིང་ངེ་འཛིན་ལ་སྙོམས་པར་ཞུགས་པ་བསམ་གྱིས་མི་ཁྱབ་པའི་མཐུ་རྣམ་པར་སྣང་བ་
ཟླ་བ་དྲུག་དང་ཉིན་ཞག་དྲུག་གི་བར་དུ་མངོན་སུམ་དུ་མཐོང་སྟེ་ཤེས་རབ་ཀྱི་ཕ་རོལ་ཏུ་ཕྱིན་
པ་ཀུན་ནས་ལྟ་བའི་བཏང་སྙོམས་རབ་ཏུ་ཐོབ་པའི་སྣང་བ་ལས་སྐྱེས་པའི་ཏིང་ངེ་འཛིན་གྱི་
སྒོ་ལས་བརྩམས་ཏེ། ཆོས་བསྟན་པ་ཇི་ལྟ་བ་བཞིན་ཡང་དག་པར་མངོན་སུམ་དུ་མཐོང་
ཞིང་ཐོས་སོ། །
བརྒྱད་པ་ནི། ཕྱོགས་ཀྱི་གནས་རྒྱ་མཚོ་རྣམ་པར་རློན་པའི་བཟའ་ཤིང་གི་ར་བ་
ར་བ་ཀུན་
ནས་རྣམ་པར་བརྒྱན་པ་
ན་པ་ཞེས་བྱ་བའི་དབུས་ན་ནོར་བུའི་གཞལ་མེད་ཁང་བཀོད་པ་རྒྱ་
མཚོས་བརྒྱན་པར་དགེ་བསྙེན་མ་ཡིད་བཞིན་འཁོར་དུ་མས་བསྐོར་བ་ལས་བྱང་ཆུབ་
སེམས་དཔའི་རྣམ་པར་ཐར་པ་མྱ་ངན་མེད་པ་བདེ་བའི་རྒྱལ་མཚན་ཐོབ་པ་ལས་བརྩམས་
ཏེ་ཆོས་ཀྱི་རྣམ་གྲངས་བསྟན་པ་མཐོང་ཞིང་ཐོས་སོ། །དགུ་པ་ནི།
རྒྱ་མཚོ་རྣམ་པར་རློན་པ་ན་ཡུལ་ཆུ་བོ་གཙང་མ་ཞེས་བྱ་བར་དྲང་སྲོང་ཆེན་པོ་འཇིག་
མཆོག་དབྱངས་དྲང་སྲོང་སྟོང་ཕྲག་བཅུའི་འཁོར་གྱིས་བསྐོར་བའི་དྲུང་དུ་བྱུང་ཆུབ་སེམས་
དཔའི་རྣམ་པར་ཐར་པ་གཞན་གྱིས་མི་ཐུབ་པའི་རྒྱལ་མཚན་ཐོབ་པའི་མཐུ་ལས་བརྩམས་
ཏེ་ཕྱག་གཡས་པ་ནོར་བཟང་གི་གཙུག་ཏུ་བཞག་པས་ཏིང་ངེ་འཛིན་གྱི་མཐུ་བསམ་གྱིས་མི་
ཁྱབ་པའི་སྣང་བ་མངོན་སུམ་དུ་མཐོང་བར་མཛད་ནས་ཆེར་བསྟན་པ་ཐོས་སོ། །
བཅུ་པ་ནི། ཡུལ་ཡོངས་སུ་འཚོལ་བ་ཞེས་བྱ་བར་བྲམ་ཟེ་རྒྱལ་བའི་དྲོད་ཀྱི་སྐྱེ་མཆེད་
དཀའ་ཐུབ་དྲག་པོ་ལྔའི་གདུང་བ་སྟོན་པར་བྱེད་པའི་ཏིང་ངེ་འཛིན་རྡོ་རྗེ་འོད་འཕྲོའི་སྣང་བ་
254ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
རབ་ཏུ་ཐོབ་པ་ཕྱོགས་བཞི་ན་མེའི་ཕུང་པོ་རབ་ཏུ་འབར་བ་དང་། རི་བོ་གཡང་སའི་སྐས་
ཆེན་པོ་སྤུ་གྲིའི་སོས་གཤིབས་པའི་ཕྱོགས་སུ་བཞུགས་པའི་དྲུང་དུ། དེའི་རྗེས་སུ་བསྟན་པ་
ལ་ཐེ་ཚོམ་གྱི་རྟོག་པ་སྐྱེས་པར་ཚངས་པ་སྟོང་ཕྲག་བཅུ་ལ་སོགས་པ་འཁོར་གྲངས་མེད་པ་
རྫུ་འཕྲུལ་གྱིས་མཁའ་ལ་མངོན་པར་འདུག་སྟེ་འཕགས་པ་མཆོད་པ་དག་གི་ཡོན་ཏན་
མངོན་པར་བརྗོད་པས་ལྡོག་སྟེ་ནོངས་པ་བཤགས་ནས་འཕགས་པས་རྗེས་སུ་བསྟན་པ་
བཞིན་རི་གཡང་ས་ལམ་སྤུ་གྲི་གཏམས་པ་ལ་འཇོགས་ཏེ། མེའི་ཕུང་པོ་ལ་མཆོངས་པས་
ཏིང་ངེ་འཛིན་ཤིན་ཏུ་བརྟན་པ་དང་། རབ་ཏུ་ཞི་བའི་བདེ་བ་མངོན་པར་ཤེས་པའི་ཏིང་ངེ་
འཛིན་ཐོབ་པ་ལ་བྱང་ཆུབ་སེམས་དཔའི་རྣམ་པར་ཐར་པ་དཀྱིལ་འཁོར་མི་ཟད་པ་ཡོངས་
སུ་བསྔགས་པ་ཐོས་སོ། །
བཅུ་གཅིག་པ་ནི། གྲོང་ཁྱེར་སེང་གེ་རྣམ་པར་བསྒྱིངས་པར་རྒྱལ་པོ་སེང་གེ་དཔལ་
གྱི་བུ་མོ་བྱམས་པ་ཁང་པ་རྣམ་པར་སྣང་བའི་སྙིང་པོ་ན་བཞུགས་པ་འཁོར་བུ་མོ་ལྔ་བརྒྱས་
ཡོངས་སུ་བསྐོར་བ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་སྒོའི་རྒྱུད་ཀུན་ནས་རྣམ་པར་བརྒྱན་
པ་ལས་བརྩམས་ཏེ་ཆོས་བསྟན་པ་མངོན་སུམ་དུ་མཐོང་ཞིང་ཐོས་སོ། །
བཅུ་གཉིས་པ་ནི། ཡུལ་མིག་གསུམ་པའི་ནགས་ཚལ་སྟུག་པོ་ཞིག་ཏུ་དགེ་སློང་ལྟ་ན་
སྡུག་སྐྱེས་བུ་ཆེན་པོའི་མཚན་གྱིས་ཀུན་ནས་བརྒྱན་པ་ལྷ་ལ་སོགས་པའི་འཁོར་གྲངས་མེད་
པ་དུ་མས་མངོན་པར་མཆོད་པ་ངོ་མཚར་བ་དང་བཅས་པ་འཆག་ཅིང་བཞུགས་པ་ལ་བྱང་
ཆུབ་སེམས་དཔའི་རྣམ་པར་ཐར་པ་ཤིན་ཏུ་ཞི་བ་མི་འགྱུར་བའི་སྒྲོན་མ་ཐོབ་པ་ལས་
བརྩམས་ཏེ་ཆོས་ཀྱི་རྣམ་གྲངས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
བཅུ་གསུམ་པ་ནི། ཡུལ་དགེ་སྦྱོང་གི་དཀྱིལ་འཁོར་གྱི་གྲོང་ཁྱེར་སྒོ་བཟང་པོར་ཆུ་
ཀླུང་གི་ཆུ་འདུས་དང་ཉེ་བར་ཁྱེའུ་དབང་པོའི་དབང་ཕྱུག་བྱིས་པ་སྟོང་ཕྲག་བཅུས་བསྐོར་ཏེ་
ལ255



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱེ་མ་ལ་རྩེད་མོ་རྩེ་བའི་དྲུང་དུ་བྱང་ཆུབ་སེམས་དཔའི་ཡེ་ཤེས་སྣང་བ་ཆོས་ཐམས་ཅད་ཤེས་
པར་བྱ་བའི་བཟོའི་གྲངས་དང་མངོན་པར་ཤེས་པ་དང་ལྡན་པའི་ཏིང་ངེ་འཛིན་ཐོབ་པ་ལས་
བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
བཅུ་བཞི་པ་ནི། གྲོང་ཁྱེར་རྒྱ་མཚོ་བརྟན་པའི་དབུས་རིན་པོ་ཆེའི་ཁང་བཟང་དུ་དགེ་
བསྙེན་མ་ཕུལ་དུ་བྱུང་བ་འཁོར་བུ་མོ་སྟོང་ཕྲག་བཅུས་ཡོངས་སུ་བསྐོར་བ་ཕུ་བ་མི་བཟད་
པའི་ཡིད་བཞིན་གྱི་ལོངས་སྤྱོད་འབྱུང་བ་བཀོད་པ་ཆེན་པོ་རྒྱན་དང་ལྡན་པ་མཐོང་བ་ཙམ་
གྱིས་ཉོན་མོངས་པ་མེད་པའི་དགའ་བ་ཐོབ་པར་མཛད་པའི་དྲུང་དུ། བྱང་ཆུབ་སེམས་
དཔའ་རྣམ་པར་ཐར་པ་བསོད་ནམས་ཀྱི་མཛོད་མི་བཟད་པའི་རྒྱན་ཐོབ་པ་ལས་བརྩམས་
ཏེ་ཆོས་བསྟན་པས་ཡང་དག་པ་ཇི་ལྟ་བ་བཞིན་མངོན་སུམ་མཐོང་ཞིང་ཐོས་སོ། །
བཅོ་ལྔ་པ་ནི། གྲོང་ཁྱེར་འབྱུང་བ་ཆེན་པོ་ཞེས་བྱ་བའི་དབུས་ལམ་གྱི་བཞི་མདོར་
རིན་པོ་ཆེའི་རྒྱན་བཀོད་པ་དང་ལྡན་པའི་ཁྲི་ལ་ཁྱིམ་བདག་མཁས་པ་བཀོད་པ་ཆེན་པོའི་
རྒྱན་དང་ལྡན་པ་འཁོར་དུ་མས་ཡོངས་སུ་བསྐོར་བའི་དྲུང་དུ། ཡིད་ཀྱི་མཛོད་ནས་བྱུང་བའི་
བསོད་ནམས་ཀྱི་རྣམ་པར་ཐར་པ་ཐོབ་པ་ལས་བརྩམས་ཏེ་ཆོས་བསྟན་པ་རྣམས་ཡང་དག་
པ་ཇི་ལྟ་བ་བཞིན་མངོན་སུམ་དུ་མཐོང་ཞིང་ཐོས་སོ། །
བཅུ་དྲུག་པ་ནི། གྲོང་ཁྱེར་སེང་གེའི་གཟུགས་ཞེས་བྱ་བའི་ལམ་སྲུང་དུ་ཆོས་ཀྱི་ཚོང་
དཔོན་རིན་ཆེན་གཙུག་ཕུད་ཀྱིས་གཞོན་ནུ་ནོར་བུ་བཟང་པོའི་ལག་པ་ནས་བཟུང་སྟེ། རང་
གི་ཁང་བར་གནས་ཀྱི་བཀོད་པ་ཆེན་པོ་བསྟན་ཏེ་བྱང་ཆུབ་སེམས་དཔའི་རྣམ་པར་ཐར་པ་
སྨོན་ལམ་གྱི་དཀྱིལ་འཁོར་ཐོགས་པ་མེད་པའི་རྒྱན་ཐོབ་པ་ལས་བརྩམས་ཏེ་ཆོས་པ་ཡང་
དག་པ་ཇི་ལྟ་བར་མངོན་དུ་མཐོང་ཞིང་ཐོས་སོ། །
བཅུ་བདུན་པ་ནི། ཡུལ་སའི་རྩ་བའི་དབུས་གྲོང་ཁྱེར་ཀུན་ནས་སྒོའི་ཚོང་འདུས་ཀྱི་
ལ256



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ནང་སྤོས་འཚོང་གི་ཁང་པ་ཞིག་ཏུ་སྤོས་ཚོང་ཏུ་ལྟ་བ་ལས་སེམས་ཅན་ཐམས་ཅད་ཀྱི་ནད་
ཤེས་པ་ཡོངས་སུ་ཚིམ་པར་བྱེད་པ་དང་སྒོ་ཐམས་ཅད་ནས་སངས་རྒྱས་ལྟ་ཞིང་མཆོད་པ་
དང་བསྙེན་བཀུར་བྱ་བའི་སྤོས་ཀྱི་གཟུགས་ཀྱི་སྒོ་ཐོབ་པ་ལས་བརྩམས་ཏེ་ཆོས་བསྟན་པ་
ཡང་དག་པ་ཇི་ལྟ་བ་བཞིན་ཐོས་སོ། །
བཅོ་བརྒྱད་པ་ནི། གྲོང་ཁྱེར་ཏ་ལའི་རྒྱལ་མཚན་དུ། རྒྱལ་པོ་ཆེན་པོ་མེ་རྒྱལ་པོའི་
དཔལ་གྱི་རིན་པོ་ཆེའི་བཀོད་པ་ཆེན་པོ་དང་། བློན་པོའི་ཚོགས་སྟོང་ཕྲག་བཅུས་བསྐོར་
ཞིང་གཤེད་མ་འཇིགས་སུ་རུང་བ་རྣམས་ཀྱིས་ཉེས་པར་སྤྱོད་པའི་སྐྱེ་བོ་དུ་མ་བཟོད་པར་
དཀའ་བའི་ཚད་པས་གཅོད་པ་ཤིན་ཏུ་དྲག་པོའི་ལས་སྟོན་པ་ལ་མ་གུས་པའི་སེམས་སྐྱེས་པ་
སྟེང་གི་ནམ་མཁའ་ལས་ལྷས་བཟློག་སྟེ་རྒྱལ་པོའི་གྲོང་དུ་སོང་བ་རྒྱལ་པོ་ཆེན་པོ་མེས་ལག་
པ་གཡས་ནས་བཟུང་སྟེ་རང་གི་ཕོ་བྲང་གི་ནང་དུ་འཁྲིད་དེ་ཕུན་སུམ་ཚོགས་པར་བཅུ་
བསྟན་ནས་བྱང་ཆུབ་སེམས་དཔའི་རྣམ་པར་ཐར་པ་སྒྱུ་མའི་རྣམ་པ་ཐོབ་པ་ལས་བརྩམས་
ཏེ། ཆེས་བསྟན་པ་མངོན་སུམ་དུ་ཡང་དག་པ་ཇི་ལྟ་བ་བཞིན་མཐོང་ཞིང་ཐོས་སོ། །
བཅུ་དགུ་པ་ནི། གྲོང་ཁྱེར་བཟང་པོ་ནོར་བུ་རིན་པོ་ཆེ་སྣ་ཚོགས་པའི་བཀོད་པ་
མཐའ་ཡས་པས་བརྒྱན་པ་སེམས་ཅན་གྱི་བསམ་པའི་དབང་གིས་སྣ་ཚོགས་སུ་སྣང་བའི་
དབུས་ཀྱི་ཕོ་བྲང་དུ་རྒྱལ་པོ་འོད་ཆེན་པོ་ཤིན་ཏུ་མཐའ་ཡས་པའི་འབོར་བའི་དཔལ་ཆེན་
པོས་ཀུན་ཏུ་སྦྱིན་པའི་དྲུང་དུ་ཏིང་ངེ་འཛིན་གྱི་སྣོད་འཇིག་རྟེན་གྱི་དབང་པོའི་ཀློང་གི་སྣང་
བ་དང་བྱང་ཆུབ་སེམས་དཔའི་སྤྱོད་པ་ཡེ་ཤེས་སྣང་བའི་སྒོ་བྱམས་པ་ཆེན་པོའི་རྒྱལ་མཚན་
ཐོས་པ་ལས་བརྩམས་ཏེ་ཐོས་བསྟན་པ་རྣམས་ཡང་དག་པ་ཇི་ལྟ་བ་བཞིན་མངོན་སུམ་དུ་
མཐོང་ཞིང་ཐོས་སོ། །
ཉི་ཤུ་པ་ནི། རྒྱལ་པོའི་ཕོ་བྲང་བརྟན་པར་དགེ་བསྙེན་མ་མི་གཡོ་ཁ་རང་གི་ཁང་པར་
257ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གནས་པའི་འོད་ཁང་བའི་སྒོ་ནས་བཏོན་པ་གཞོན་ནུ་ནོར་བུ་བཟང་པོ་ལ་ཕོག་པས་ཚོང་པ་
ཐམས་ཅད་ལ་དབང་བསྒྱུར་བའི་ཏིང་ངེ་འཛིན་ལ་སོགས་ཏིང་ངེ་འཛིན་གྱི་སྒོ་ལྔ་བརྒྱ་ཤིན་
ཏུ་ཕྲ་ཞིང་བཞོན་པར་སྐྱེས་ཏེ། འཕགས་མའི་སྐུའི་དཔལ་ཕུན་སུམ་ཚོགས་པ་བསམ་གྱིས་
མི་ཁྱབ་པའི་ཡོན་ཏན་མཐོང་བ་ལ་མངོན་པར་བསྟོད་པ་ལས་བྱང་ཆུབ་སེམས་དཔའི་རྣམ་
པར་ཐར་པའི་སྒོ་ནས་ཐུབ་པར་དཀའ་བའི་ཡེ་ཤེས་ཀྱི་སྙིང་པོ་ཐོབ་པ་ལས་བརྩམས་ཏེ་ཆོས་
བསྟེན་པ་རྣམ་ཡང་དག་པ་ཇི་ལྟ་བ་བཞིན་མངོན་དུ་མཐོང་ཞིང་ཐོས་སོ། །
ཉེར་གཅིག་པ་ནི། ཡུལ་དགའ་འཛིན་ཚད་མེད་པ་ན་གྲོང་ཁྱེར་དགའ་བ་འཛིན་གྱི་
བྱང་ཕྱོགས་རི་ཤིན་ཏུ་མོད་པའི་སྤོ་ལ་མཚན་མོའི་ཐུན་དང་པོ་ལ་ཀུན་ཏུ་རྒྱུ་ཐམས་ཅད་དུ་
འགྲོ་བ་ཚངས་པ་ཆེན་པོ་བས་ཆེས་ལྷག་པའི་འོད་དང་གཟི་བརྗིད་ཀྱི་དཔལ་འབར་བ་
ཚངས་པ་སྟོང་ཕྲག་བཅུས་བསྐོར་བ་ལས་བྱང་ཆུབ་སེམས་དཔའི་སྤྱོད་པ་ཐམས་ཅད་དུ་
འགྲོ་བ་ཐམས་ཅད་ཀྱི་རྗེས་སུ་སོང་བ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་
བཞིན་ཐོས་སོ། །
ཉེར་གཉིས་པ་ནི། ཡུལ་ཁམས་ཆེན་པོ་ཞེས་བྱ་བར་སྤོས་འཚོང་གི་ཚོང་དཔོན་
ལོངས་སྤྱོད་ཨུཏྤལ་ལས་ཆོས་ཀྱི་སྦྱིན་གྱི་ཆར་བསམ་གྱིས་མི་ཁྱབ་པ་འབབ་པ་ལ་སོགས་པ་
སྤོས་ཡོངས་སུ་སྦྱར་བ་ཐམས་ཅད་ཤེས་པ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་
པ་ཇི་ལྟ་བ་བཞིན་ཐོས་སོ། །
ཉེར་གསུམ་པ་ནི། གྲོང་ཁྱེར་ཁང་པ་བརྩེགས་པའི་སྒོ་རྒྱ་མཚོའི་ངོགས་ན་མཉན་པ་
དཔའ་བོ་ཚོང་པ་བརྒྱ་ཕྲག་སྟོང་དང་སྲོག་ཆགས་བརྒྱ་སྟོང་ཕྲག་དུ་མ་ལ་རྒྱ་མཚོའི་གཏམ་
ལས་བརྩམས་ཏེ་ཆོས་སྟོན་པའི་དྲུང་དུ། བྱང་ཆུབ་སེམས་དཔའི་རྣམ་པར་ཐར་པ་མཐོང་བ་
དང་ཐོས་པ་དང་འགྲོགས་པ་དང་རྗེས་སུ་དྲན་པའི་ཆུ་ཀླུང་གི་དབྱངས་ཞེས་བྱ་བ་ཐོབ་པ་
258ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
ཉེར་བཞི་པ་ནི། གྲོང་ཁྱེར་དགའ་བའི་ཕྲེང་བའི་ཤར་ཕྱོགས་ལོགས་ཀྱི་འདབས་ཤིང་
ཨ་ཤ་ཀའི་ནགས་ཚལ་རྒྱལ་མཚན་སྣ་ཚོགས་ཞེས་བྱ་བར་ཚོང་དཔོན་རྒྱལ་བ་དམ་པ་ཁྱིམ་
བདག་སྟོང་ཕྲག་དུ་མ་ལ་གྲོང་ཁྱེར་གྱི་བྱ་བ་སྣ་ཚོགས་ཡོངས་སུ་འགྲོ་ཞིང་ཆོས་ཀྱི་གཏམ་
ཀུན་ཏུ་སྟོན་པའི་དྲུང་དུ། བདག་ཉིད་ཀྱི་མིང་མངོན་པར་བརྗོད་པས་གསོལ་བ་ལ་བྱང་ཆུབ་
སེམས་དཔའི་སྤྱོད་པ་རྣམ་པར་དག་པའི་སྒོ་ཐམས་ཅད་དུ་འགྲོ་བ་དངོས་པོ་མེད་པ་ལ་
གནས་པས་མངོན་པར་འདུ་བྱ་བ་མེད་པའི་རྫུ་འཕྲུལ་གྱི་མཐུས་བརྒྱན་པ་ཐོབ་པ་ལས་
བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
ཉེར་ལྔ་པ་ནི། ཡུལ་ཤུ་མ་ཕྱི་མའི་མཐའི་གྲོང་ཁྱེར་ཀ་ལིང་ཀའི་ནགས་ཚལ་གྱི་བཟའ་
ཤིང་གི་ར་བ་ཆེན་པོ་རྒྱལ་པོའི་འོད་ཀྱི་བྱིན་པ་ཉི་མའི་མདོག་ན་བསམ་གྱིས་མི་ཁྱབ་པའི་
རིན་པོ་ཆེའི་བཀོད་པ་ཆེན་པོ་གཞལ་དུ་མེད་པས་བརྒྱན་པའི་རིན་པོ་ཆེའི་ཤིང་དྲུང་གི་སེང་
གེའི་ཁྲི་ཆེན་པོ་ལ་དགེ་སློང་མ་སེང་གེ་རྣམ་པར་བསྒྱིངས་པས་བཅུ་པའི་བྱང་ཆུབ་སེམས་
དཔའ་ཆེན་པོ་ལ་སོགས་པ་འཁོར་གྲངས་མེད་པ་དུ་མ་ལ་ཏིང་ངེ་འཛིན་གྱི་སྒོ་མཐའ་ཡས་
པས་ཆོས་ཀྱི་རྣམ་གྲངས་སྣ་ཚོགས་མཐའ་ཡས་པ་ཅིག་ཅར་སྟོན་པའི་དྲུང་དུ་བྱང་ཆུབ་
སེམས་དཔའི་རྣམ་པར་ཐར་པ་རློམ་སེམས་ཐམས་ཅད་ཡོངས་སུ་བཅོམ་པ་ཐོབ་པ་ལས་
བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་མཐོང་ཞིང་ཐོས་སོ། །
ཉེར་དྲུག་པ་ནི། ཡུལ་བགྲོད་དཀའ་བ་ན་གྲོང་ཁྱེར་རིན་པོ་ཆེའི་རྒྱན་གྱི་ལམ་གྱི་སུམ་
མདོའི་བྱང་ཕྱོགས་ཀྱི་ཁང་པ་རིན་པོ་ཆེའི་རྒྱན་གྱི་བཀོད་པ་ཆེན་པོ་དུང་ལྡན་པར་བཅོམ་པ་
མ་ལྷའི་བཤེས་གཉེན་མ་རིན་པོ་ཆེའི་རྒྱུན་གྱིས་ཀུན་ནས་བཀླུབས་པ་ལུས་ཀྱི་འོད་ཀྱི་
ཕྱོགས་ཐམས་ཅད་དུ་མངོན་པར་དགའ་ཞིང་སྣང་བར་བྱེད་པའི་དྲུང་དུ་བྱང་ཆུབ་སེམས་
~259ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དཔའི་རྣམ་པར་ཐར་པ་འདོད་ཆགས་དང་བྲལ་བའི་མཐར་ཕྱིན་པ་ཐོབ་པ་ལས་བརྩམས་ཏེ་
ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
ཉེར་བདུན་པ་ནི། གྲོང་ཁྱེར་དགེ་བའི་ཕ་རོལ་ཏུ་ཕྱིན་པ་ན་ཁྱིམ་བདག་རྨ་བྱ་ནན་
ཀུགས་ཀྱི་དྲུང་དུ་བྱང་ཆུབ་སེམས་དཔའི་རྣམ་པར་ཐར་པ་ཡོངས་སུ་མྱ་ངན་ལས་མི་འདའ་
བའི་མཐར་ཕྱིན་པ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་
སོ། །
ཉེར་བརྒྱད་པ་ནི། རྒྱ་མཚོའི་རི་བོ་གྲུ་འཛིན་གྱི་ནུབ་ཕྱོགས་ལོགས་ཀྱི་སྨན་ལྗོངས་
རིན་པོ་ཆེ་རྡོ་རྗེའི་རྡོ་སྟེགས་ལ་འཕགས་པ་སྤྱན་རས་གཟིགས་དབང་ཕྱུག་བྱང་ཆུབ་སེམས་
དཔའི་ཚོགས་དུ་མ་ལ་ཆོས་ཀྱི་རྣམ་གྲངས་འགྲོ་བ་ཐམས་ཅད་ཡོངས་སུ་སྡུད་པའི་ཡུལ་
བྱམས་པ་དང་སྙིང་རྗེ་ཆེན་པོའི་སྒོ་གསལ་བ་བསྟན་པའི་དྲུང་དུ་མངོན་པ་ཕྱོགས་པར་འོང་
བའི་གཞོན་ནུ་བསྔགས་པས་གཟེངས་བསྟོད་པ་མཛད་དེ་ཕྱག་གིས་སྤྱི་བོ་ལ་བཞག་སྟེ།
བྱང་ཆུབ་སེམས་དཔའི་སྤྱོད་པའི་སྒོ་སྙིང་རྗེ་ཆེན་པོ་བའི་སྒོ་ཐོག་པ་མེད་པ་ཐོབ་ལས་
བརྩམས་ཏེ་ཆོས་སྟོན་པ་ཡང་དག་པ་ཇི་ལྟ་བ་བཞིན་ཐོས་སོ། །
ཉེར་དགུ་པ་ནི། ཤར་ཕྱོགས་ལ་སོགས་པའི་ནམ་མཁའི་དབྱིངས་ཚད་མེད་པའི་ཞིང་
རྒྱ་མཚོ་ལས་འོངས་ཏེ་མི་མཇེད་འཇིག་རྟེན་གྱི་ཁམས་ཀྱི་ཁོར་ཡུག་གི་རིའི་རྩེ་མོ་ལ་ཞབས་
ཀྱིས་རེག་པས་འཇིག་རྟེན་རྣམ་པར་གཡོ་བ་ལ་སོགས་པའི་རྫུ་འཕྲུལ་སྣ་ཚོགས་པ་བསྟན་
པས་རྣམ་པར་བརྩེ་བ་བྱང་ཆུབ་སེམས་དཔའ་ཆེན་པོ་གཞན་དུ་མི་འགྲོ་བ་བཅོམ་ལྡན་
འདས་འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་འོངས་པ་ལས་བྱང་ཆུབ་སེམས་
དཔའི་རྣམ་པར་ཐར་པ་སྒོ་ཀུན་ཏུ་འགྲོ་བ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་
པ་ཇི་ལྟ་བ་བཞིན་ཐོས་སོ། །
ལ260~



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སུམ་ཅུ་པ་ནི། གྲོང་ཁྱེར་སྒོ་དང་ལྡན་པའི་ལ ལམ་གྱི་བཞི་མདོར་ལྷ་ལྷ་ཆེན་པོ་ཕྱག་
བཞིས་ཕྱོགས་བཞིའི་རྒྱ་མཚོའི་ཆུ་མྱུར་བར་བླངས་ཏེ་ཞལ་བཀྲུས་ནས་གསེར་གྱི་མེ་ཏོག་
གིས་གཞོན་ནུ་ལ་གཏོར་ཞིང་བསྔགས་པས་རིན་པོ་ཆེའི་ཚོགས་སྤྲུལ་པའི་ལོངས་སྤྱོད་མི་
བཟད་པ་བྱིན་ནས་བྱང་ཆུབ་སེམས་དཔའི་རྣམ་པར་ཐར་པ་སྤྲིན་གྱི་དྲ་བ་ཐོབ་པ་ལས་
བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བཞིན་ཐོས་སོ། །འདི་ཡན་ཆད་ལྷོ་ཕྱོགས་ནས་
ལྷོ་ཕྱོགས་ཀྱི་རྒྱུད་དུ་ལུང་བསྟན་པ་ལྟར་མངོན་སུམ་དུ་གྱུར་པའི་བླ་མ་རྣམས་སོ། །
སོ་གཅིག་པ་ནི། ཡུལ་དབུས་མ་ག་དྷའི་སྙིང་པོ་བྱང་ཆུབ་ཏུ་སའི་ལྷ་མོ་བརྟན་མ་
ཞབས་ཀྱི་མཐིལ། ས་ལ་རེག་པས་རིན་པོ་ཆེའི་གཏེར་གྲངས་མེད་པ་གཞོན་ནུའི་བསོད་
ནམས་ཀྱི་མཐུ་ལས་བྱུང་བ་མངོན་དུ་སྟོན་ཅིང་སྦྱིན་པར་མཛད་པས་བྱང་ཆུབ་སེམས་དཔའི་
རྣམ་པར་ཐར་པ་ཡེ་ཤེས་ཐུབ་པར་དཀའ་བའི་སྙིང་པོ་ཅན་ཐོབ་པ་ལས་བརྩམས་ཏེ་ཆོས་
བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
སོ་གཉིས་པ་ནི། ཡུལ་མ་ག་དྷའི་གྲོང་ཁྱེར་སེར་སྐྱའི་ལམ་གྱི་གསུམ་མདོའི་དབུས་
ཞིག་ཏུ་མཚན་མོའི་ཐུན་དང་པོ་ལ་གྲོང་ཁྱེར་གྱི་ནམ་མཁའི་དབྱིངས་སུ་མཚན་མོའི་ལྷ་མོ་
དཔེ་བྱད་དང་ལྡན་པ་ཀུན་ཏུ་བཟང་པོའི་རྣམ་པར་རོལ་པ་དང་རྗེས་སུ་མཐུན་པ་བ་སྤུའི་བུ་
ག་ཀུན་ནས་སྟོན་པའི་དྲུང་དུ་བྱང་ཆུབ་སེམས་དཔའི་རྣམ་པར་ཐར་པ་སེམས་ཅན་ཐམ
ཅད་ཀྱི་མུན་པ་རྣམ་པར་སེལ་བའི་ཆོས་ཀྱི་སྣང་བས་འགྲོ་བ་རྣམ་པར་འདུལ་བའི་སྒོ་ཐོབ་
པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
སོ་གསུམ་པ་ནི། ཡུལ་མ་ག་དྷའི་སྙིང་པོ་བྱང་ཆུབ་ལ་མཚན་མོའི་ལྷ་མོ་ཀུན་ཏུ་ཟབ་
པའི་དཔལ་དྲི་མ་མེད་པའི་འོད་ལས་བྱང་ཆུབ་སེམས་དཔའི་རྣམ་པར་ཐར་པའི་བསམ་
གཏན་ཞི་བའི་བདེ་བས་ཀུན་ཏུ་རྣམ་པར་གནོད་པ་ཐོབ་པ་ལས་བརྩམས་ཏེ་ཆོས་བསྟན་པ་
ཐམས་
261



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་དག་པ་ཇི་ལྟ་བ་བཞིན་ཐོས་སོ། །
སོ་བཞི་པ་ནི། ཡུལ་དེ་ཉིད་ཀྱི་རྣམ་པར་སྣང་མཛད་ཀྱི་སྙིང་པོ་བྱང་ཆུབ་ཀྱི་གཡས་
རོལ་ན་བཅོམ་ལྡན་འདས་ཀྱིས་འཁོར་གྱི་དཀྱིལ་འཁོར་ན་སེང་གེའི་ཁྲི་མེ་ཏོག་གི་སྙིང་པོའི་
སྟེང་དུ་མཚན་མོའི་ལྷ་མོ་རབ་ཏུ་དགའ་བའི་མིག་འགྲོ་བར་རྣམ་པར་སྣང་བ་བྱང་ཆུབ་
སེམས་དཔའི་ཏིང་ངེ་འཛིན་ཀུན་ཏུ་བཟང་པོའི་དགའ་བ་ཡངས་ཤིང་དྲི་མ་མེད་པའི་ཤུགས་
ཀྱི་རྒྱལ་མཚན་ལ་མཉམ་པར་བཞག་པ་བ་སྤུའི་བུ་ག་ཐམས་ཅད་ནས་ཀུན་ཏུ་བཟང་བོའི་
རྣམ་པར་རོལ་པ་ཀུན་ནས་མཐའ་ཡས་པ། རྣམ་པར་སྣང་བ་སྤྲུལ་པའི་སྤྲིན་ཀུན་ཏུ་སྟོན་པ་
མཐོང་བ་ལས་གཞོན་ནུ་བྱང་ཆུབ་སེམས་དཔའི་དགའ་བའི་ཤུགས་དྲག་པོ་གངས་ཅན་
མཚོའི་སྣང་བ་ཐོབ་པས་མངོན་པར་བསྟོད་པ་ལ་བྱང་ཆུབ་སེམས་དཔའི་རྣམ་པར་ཐར་པ་
ཀུན་ཏུ་བཟང་པོའི་དགའ་བ་ཤིན་ཏུ་རྒྱ་ཆེན་པོའི་ཤུགས་ཀྱི་རྒྱལ་མཚན་ཐོས་པ་ལས་
བརྩམས་ཏེ་ཆོས་བསྟན་པ་རྣམས་ཡང་དག་པ་ཇི་ལྟ་བ་བཞིན་མངོན་སུམ་དུ་མཐོང་ན་ཞིང་
ཐོས་སོ། །
སོ་ལྔ་པ་ནི། དེ་བཞིན་གཤེགས་པའི་འཁོར་གྱི་དཀྱིལ་འཁོར་དེ་ཉིད་ན་མཚན་མོའི་
ལྷ་མོ་སེམས་ཅན་ཀུན་ཏུ་སྐྱོང་བའི་གཟི་བརྗིད་དཔལ་གྱིས་བྱང་ཆུབ་སེམས་དཔའི་རྣམ་
པར་ཐར་པ་འཇིག་རྟེན་ཐམས་ཅད་མངོན་དུ་གྱུར་པས་རང་གི་ལུས་མཚན་དཔེས་བརྒྱན་
པའི་མཛོད་སྤུ་ནས་འོད་ཟེར་བཀྱེ་བས་གཞོན་ནུ་ལ་ཕོག་པས་ཏིང་ངེ་འཛིན་ཤིན་ཏུ་རྡུལ་
དང་བྲལ་བ་ཞེས་བྱ་བའི་དཀྱིལ་འཁོར་ཐོབ་སྟེ་ལམ་གྱི་རྡུལ་ཕྲ་རབ་ཐམས་ཅད་ལ་ཡང་
ཞིང་རྣམས་རྒྱ་མཚོའི་བཀོད་པ་མཐོང་བས་རབ་ཏུ་དགའ་ཞིང་མངོན་པར་བསྟོད་པ་ལ་
མཚན་མོའི་ལྷ་མོའི་གཟུགས་སུ་བྱས་ཏེ་རྣམ་པར་འཕྲུལ་པ་སྟོན་པ་ལས་བྱང་ཆུབ་སེམས་
དཔའི་རྣམ་པར་ཐར་པ་འཇིག་རྟེན་ཐམས་ཅད་མངོན་དུ་གྱུར་བས། འགྲོ་བ་རྣམ་པར་
མ262



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
འདུལ་བ་སྟོན་པ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་
སོ། །
སོ་དྲུག་པ་ནི། སྙིང་པོ་བྱང་ཆུབ་འདི་ཉིད་ན་མཚན་མོའི་ལྷ་མོ་རྒྱ་མཚོ་རབ་ཏུ་ཞི་བ་
དང་ལྡན་པ་ལས་བྱང་ཆུབ་སེམས་དཔའི་རྣམ་པར་ཐར་པ་དགའ་བ་ཡངས་པའི་ཤུགས་
འབྱུང་བས་སེམས་ཀྱི་སྐད་ཅིག་རྣམ་པར་རྒྱལ་བ་ཐོབ་པ་ལས་བརྩམས་ཏེ་ཆོས་བསྟན་པ་
ཡང་དག་པ་ཇི་ལྟ་བ་བཞིན་ཐོས་སོ། །
སོ་བདུན་པ་ནི། སྙིང་པོ་བྱང་ཆུབ་འདི་ཉིད་ཀྱི་བཅོམ་ལྡན་འདས་རྣམ་པར་སྣང་
མཛད་ཀྱི་དཀྱིལ་འཁོར་དུ་པདྨོའི་ཁྲི་ནོར་བུ་རིན་པོ་ཆེ་གྲོང་ཁྱེར་དང་གནས་ཐམས་ཅད་
རབ་ཏུ་སྣང་བར་བྱེད་པའི་སྙིང་པོ་ཅན་ལ་མཚན་མོའི་ལྷ་མོ་གྲོང་ཁྱེར་ཐམས་ཅད་བསྲུང་བ་
འབྱུང་བའི་གཟི་བརྗིད་དཔལ་མཚན་མོའི་ལྷ་མོ་བརྗོད་དུ་མེད་པའི་འཁོར་གྱིས་བསྐོར་བ་
ལ་བྱང་ཆུབ་སེམས་དཔའི་རྣམ་པར་ཐར་པ་སྒྲ་ཡིད་དུ་འོང་བ་དང་རྣམ་པར་འཕྲུལ་པ་ཟབ་
མོ་ལ་འཇུག་པ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
སོ་བརྒྱད་པ་ནི། བཅོམ་ལྡན་འདས་རྣམ་པར་སྣང་མཛད་ཀྱི་ཞབས་དྲུང་དུ་འཁོར་གྱི་
དཀྱིལ་འཁོར་འདི་ཉིད་དུ་སྤོས་རིན་པོ་ཆེ་ཐམས་ཅད་ཀྱི་ཤིང་གི་ཡལ་གའི་ཁང་པ་བརྩེགས་
པ་ན་སེང་གེའི་ཁྲི་རིན་པོ་ཆེ་ཤིང་གི་མྱུ་གུའི་སྙིང་པོ་ཅན་ལ་མཚན་མོའི་ལྷ་མོ་ཤིང་ཐམས་
ཅད་ཀྱི་མེ་ཏོག་རྒྱས་པས་བདེ་བར་གནས་པ་མཚན་མོའི་ལྷ་མོ་སྟོང་ཕྲག་བཅུའི་འཁོར་གྱིས་
བསྐོར་བ་ལས་བྱང་ཆུབ་སེམས་དཔའི་རྣམ་པར་ཐར་པ་དགའ་བའི་འོད་སྤྲོ་བ་ཡངས་པ་
ཡང་དག་པར་འབྱུང་བ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་
ཐོས་སོ། །
སོ་དགུ་པ་ནི། འཁོར་གྱི་དཀྱིལ་འཁོར་འདི་ཉིན་ན་མཚན་མོའི་ལྷ་མོ་འགྲོ་བ་ཐམས་
~263



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་བསྲུང་བའི་སྨོན་ལམ་ལ་བརྩོན་པའི་འོད་བསམ་གྱིས་མི་ཁྱབ་པའི་ལུས་དང་ལྡན་པ་
མཐོང་བས་གཞོན་ནུ་འདུ་ཤེས་ཐམས་ཅད་མཁྱེན་པར་བརྩམས་པའི་བརྩོན་འགྲུས་ལ་
དམིགས་པ་ཐམས་ཅད་དུ་གནས་པར་བྱ་བའི་ཕྱིར་དགེ་བའི་བཤེས་གཉེན་རྣམས་ལ་རང་
གི་སེམས་ཀྱི་འདུ་ཤེས་ཐོབ་པ་ལ་སོགས་པ་སྐད་ཅིག་གཅིག་གི་ཏིང་ངེ་འཛིན་གྱི་སྐལ་བ་
མཉམ་པ་ལ་སོགས་པ་རྣམ་པར་དག་པ་བཅུ་དང་། འཕགས་མའི་འོད་ཀྱི་སྣང་བ་ལས་བྱང་
ཆུབ་སེམས་དཔའ་ཆེན་པོ་རྣམས་དང་བསྐལ་བ་མཉམ་པའི་ཡེ་ཤེས་སངས་རྒྱས་ཀྱི་ཞིང་གི་
རྡུལ་ཤིན་ཏུ་ཕྲ་བ་སྙེད་ཐོབ་པར་གྱུར་ཏེ། འཕགས་པ་ལ་ཚིགས་སུ་བཅད་པའི་དབྱངས་
ཀྱིས་མངོན་པར་བསྟོད་པས་དྲི་ཞིང་གསོལ་བ་ལ་བྱང་ཆུབ་སེམས་དཔའི་རྣམ་པར་ཐར་པ་
སེམས་ཅན་ཐམས་ཅད་ཡོངས་སུ་སྨིན་པར་བྱས་པས། བསམ་པ་ཇི་ལྟ་བ་བཞིན་དུ་དགེ་
བའི་རྩ་བ་ལ་ཡང་དག་པར་བསྐུལ་བ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་
ཇི་ལྟ་བ་བཞིན་ཐོས་སོ། །
བཞི་བཅུ་པ་ནི། ལུམ་བི་ནིའི་ནགས་ཚལ་དུ་རིན་པོ་ཆེའི་ཤིང་ཡལ་ག་ཐམས་ཅད་ཀྱི་
དཀྱིལ་འཁོར་གྱི་ཁྱིམ་རྩིག་པའི་ནང་སེང་གེ་ཁྲི་རིན་པོ་ཆེ་པདྨའི་སྙིང་པོ་ན་ལ་ལུམ་བི་ནིའི་
ནགས་ཚལ་གྱི་ལྷ་མོ་གཟི་བརྗིད་ཀྱི་དཀྱིལ་འཁོར་བཟང་པོས་དགའ་བའི་དཔལ་ནགས་
ཚལ་གྱི་ལ་མོ་ཁྲག་ཁྲིག་བརྒྱ་སྟོང་ཕྲག་ཉི་ཤུའི་འཁོར་གྱིས་བསྐོར་ཏེ་བྱང་ཆུབ་སེམས་དཔའ་
ཐམས་ཅད་ཀྱི་སྐྱེ་བ་རྒྱ་མཚོ་ཤིན་ཏུ་བསྟན་པའི་ཆོས་ཀྱི་རྣམ་གྲངས་སྟོན་པའི་དྲུང་དུ། བྱང་
ཆུབ་སེམས་དཔའི་རྣམ་པར་ཐར་པ་བསྐལ་པ་ཚད་མེད་པར་དམིགས་པ་ཐམས་ཅད་དུ་བྱང་
ཆུབ་སེམས་དཔའི་སྐྱེ་བས་རྣམ་པར་འཕྲུལ་པ་ཡོངས་སུ་སྟོན་པ་ཤེས་པ་ཐོབ་པ་ལས་
བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
ཞེ་གཅིག་པ་ནི། སེར་སྐྱའི་གནས་ཀྱི་གྲོང་ཁྱེར་ཆེན་པོར་ཆོས་ཀྱི་དབྱིངས་རབ་ཏུ་
264ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སྣང་བའི་འོད་དུ་འགྲོ་བའི་ཚེ་བྱང་ཆུབ་སེམས་དཔའ་ཡོངས་སུ་འགྲོ་བའི་ཁང་པའི་ལྷ་མོ་མྱ་
ངན་མེད་པའི་དཔལ་ཁྱིམ་གྱི་ལྷ་མོ་སྟོང་ཕྲག་བཅུ་དང་བཅས་པས་མཆོད་ཅིང་གཞོན་ནུ་ལ་
བསྔགས་པ་བརྗོད་པས་ཕན་ཚུན་ཆོས་ཀྱི་གཏམ་སྨྲ་ཞིང་། དེ་དག་དང་ཐབས་ཅིག་ཏུ་བྱང་
ཆུབ་སེམས་དཔའ་འགྲོ་བའི་ཁང་པ་ཆོས་ཀྱི་དབྱིངས་རབ་ཏུ་སྣང་བའི་འོད་དུ་སོང་ནས་བྱང་
ཆུབ་སེམས་དཔའ་ཐམས་ཅད་ཀྱི་གནས་སྣང་བར་བྱེད་པའི་གཟུགས་བརྙན་གྱིས་པདྨོའི་
སྙིང་པོ་ཅན་གྱི་སྟན་ལ་ཤཱཀྱའི་བུ་མོ་གོ་བ་བུད་མེད་སྟོང་ཕྲག་བརྒྱད་ཅུ་རྩ་བཞིའི་འཁོར་
གྱིས་བསྐོར་བའི་དྲུང་དུ། བྱང་ཆུབ་སེམས་དཔའི་རྣམ་པར་ཐར་པ་བྱང་ཆུབ་སེམས་དཔའི་
ཏིང་ངེ་འཛིན་རྒྱ་མཚོའི་ཚུལ་ཐམས་ཅད་ལ་རྣམ་པར་ལྟ་བའི་ཡུལ་ཐོབ་པ་ལས་བརྩམས་ཏེ་
ཆོས་བསྟན་པ་རྣམས་ཡང་དག་པ་ཇི་ལྟ་བ་བཞིན་ཐོས་སོ། །
ཞེ་གཉིས་པ་ནི། བཅོམ་ལྡན་འདས་རྣམ་པར་སྣང་མཛད་ཀྱི་འཁོར་གྱི་དཀྱིལ་འཁོར་
བྱང་ཆུབ་ཀྱི་སྙིང་པོར་ལྷ་མོ་སྒྱུ་མའི་དྲུང་དུ་འགྲོ་བར་མངོན་དུ་ཕྱོགས་པའི་གཞོན་ནུ་དགེ་
བའི་བཤེས་གཉེན་རྣམས་ཀྱི་ཚད་མེད་པའི་ཡོན་ཏན་ལ་དོན་དུ་གཉེར་བའི་མོས་པ་མཆོག་
མངོན་དུ་གྱུར་པ་ལ། གྲོང་ཁྱེར་གྱི་ལྷ་མོ་རིན་ཆེན་མིག་ནམ་མཁའི་ལྷ་མོའི་ཚོགས་དུ་མས་
ཡོངས་སུ་བསྐོར་ཏེ། སྟེང་གི་ནམ་མཁར་བཞུགས་ནས་གཞོན་ནུ་ལ་རིན་པོ་ཆེའི་མེ་ཏོག་
གིས་མངོན་པར་འཐོར་ཞིང་སེམས་ཀྱི་གྲོང་ཁྱེར་བརྒྱན་པ་ལ་སོགས་པ་ཆོས་ཀྱི་རྣམ་གྲངས་
རྒྱ་ཆེར་བསྟན། དེའི་ཚེ་བྱང་ཆུབ་ཀྱི་སྙིང་པོ་ནས་ལྷ་མོ་ཆོས་ཀྱི་པདྨའི་དཔལ་གྱི་དཀྱིལ་
འཁོར་དང་། མཚན་མོའི་ལྷ་མོ་དཔྱིད་ལྡན་མ་ནས་བཟུང་སྟེ་འཕགས་མ་འདི་རྣམས་བསྐལ་
པ་རི་རབ་ཀྱི་རྡུལ་གྱི་གྲངས་མཉམ་པ་དང་གངྒཱའི་ཆུ་ཀླུང་བརྒྱ་སྟོང་བྱེ་བ་སྙེད་དང་། འཇིག་
རྟེན་གྱི་ཁམས་ཀྱི་རྡུལ་གྱི་གྲངས་དང་མཉམ་པ་དང་ཞིང་རྣམས་རྒྱ་མཚོའི་རྡུལ་གྱི་གྲངས་
དང་མཉམ་པའི་བསྐལ་པ་དེ་བཞིན་གཤེགས་པ་དེ་ཉིད་ལ་བསྙེན་བཀུར་ཞིང་རྣམ་པར་
ཆ265ལ



ཐར་ལམ་གསལ་སྒྲོན་ལས། གྱོའ་པོ་རངོ་བཅུའི་རྩ་འགྲེལ་ཕྱོགས་བསྒྲིགས།
ཐར་པ་རྒྱ་མཚོ་མངོན་དུ་མཛད་པ་ཤ་སྟག་ཏུ་གསུངས། ངོ་ཚ་ཤེས་པའི་དཔལ་དགེ་བའི་འོད
གཉིས་ལྷ་མོའི་ཚོགས་དུ་མས་བསྐོར་ཏེ་མཁའ་ལ་འཕགས་ནས་རིན་པོ་ཆེའི་འོད་ཟེར་གྱི་
འོད་དུ་མ་གཞོན་ནུ་ལ་རེག་པས་མུན་པ་ཐམས་ཅད་དང་མི་གནས་པའི་མིག་རྡུལ་དང་བྲལ་
བའི་འོད་སྣང་བ་ལ་སོགས་པ་ཆོས་ཀྱི་མིག་དུ་མ་ཐོབ་པར་མཛད། སྒོ་སྲུང་སྲིན་མོའི་དབང་
མོ་མིག་བཟང་འཁོར་དང་བཅས་པས་ཀྱང་རིན་པོ་ཆེའི་མེ་ཏོག་གིས་གཞོན་ནུ་ལ་གཏོར་ཏེ་
ཏིང་ངེ་འཛིན་ལ་ངེས་པར་བཞག་པའི་སྒོ་བཅུ་ལ་སོགས་པའི་ཆོས་བསྟན། དེ་ནས་པདྨ་
ཆེན་པོ་རྡོ་རྗེ་རིན་པོ་ཆེ་ཐམས་ཅད་ལས་གྲུབ་པའི་སྟེང་གི་སྙིང་པོ་ལ་ཆོས་ཀྱི་ཕྱོགས་སུ་ཡང་
དག་པར་གཞོལ་བའི་སྙིང་པོ་ཞེས་བྱ་བའི་ཁང་པ་བརྩེགས་པ་བསམ་གྱིས་མི་ཁྱབ་པའི་
བཀོད་པ་ཆེན་པོས་བརྒྱན་པའི་དབུས་རིན་པོ་ཆེ་ཡིད་བཞིན་གྱི་པདྨོའི་སྙིང་པོ་ཅན་གྱི་ཁྲི་ལ་
ལྷ་མོ་སྒྱུ་མ་ཚང་མེད་པའི་ཡོན་ཏན་རིན་པོ་ཆེའི་ཚོགས་ཀྱིས་བརྒྱན་པའི་སྐུ། སེམས་ཅན་
རྣམས་ཀྱི་བསམ་པ་ཇི་ལྟ་བ་བཞིན་དུ་གང་ལ་གང་འདུལ་སྣ་ཚོགས་སུ་སྟོན་པའི་སྐུ་ལ་
གཞོན་ནུའི་ལུས་ཀྱང་མཐའ་ཡས་དེ་སྙེད་སྤྲུལ་བས་ཕྱག་འཚལ་བའི་མོད་ལ་ཏིང་ངེ་འཛིན་
སྒོ་མཐའ་ཡས་པ་ཐོབ་པར་གྱུར་པ་ལ། བྱང་ཆུབ་སེམས་དཔའི་རྣམ་པར་སྨོན་ལམ་ཆེན་
ཡེ་ཤེས་སྒྱུ་མའི་རྣམ་པས་རྣམ་པར་བརྒྱན་པ་ཐོབ་པ་ལས་བརྩམས་ཏེ་ཆོས་བསྟན་པ་
ཡང་དག་པ་ཇི་ལྟ་བ་བཞིན་ཐོས་སོ། །འཕགས་པ་བསྐལ་པ་བཟང་པོའི་དེ་བཞིན་གཤེགས་
པ་སྟོང་ལ་སོགས་པ་ཞིང་རྣམས་རྒྱ་མཚོའི་དེ་བཞིན་གཤེགས་པ་ཐམས་ཅད་དང་འབྱུང་བར་
འགྱུར་བ་ཐམས་ཅད་ཀྱིའང་ཡུམ་དུ་ཞེས་གསུངས།
ཞེ་གསུམ་པ་ནི། སུམ་ཅུ་རྩ་གསུམ་གྱི་དབང་པོའི་གནས་ན་ལྷའི་བུ་མོ་ལྷ་དབང་འོད་
ལ་བྱང་ཆུབ་སེམས་ད པའི་རྣམ་པར་ཐར་པ་དྲན་པ་ཐོགས་པ་མེད་པ་རྣམ་པར་དག་པས་
བརྒྱན་པ་ཐོབ་པ་ལས་བརྩམས་ཏེ་ཆོས་བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
༢༤༩༨



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ཞེ་བཞི་པ་ནི། སེར་སྐྱའི་གྲོང་ཁྱེར་དུ་བྱིས་པའི་སློབ་དཔོན་ཀུན་གྱི་བཤེས་གཉེན་
གྱིས་ལུང་བསྟན་ཏེ་ཚོང་དཔོན་གྱི་བུ་བཟོ་མངོན་པར་ཤེས་པ་ལས་བྱང་ཆུབ་སེམས་དཔའི་
རྣམ་པར་ཐར་པ་བཟོའི་མངོན་པར་ཤེས་པ་དང་ལྡན་པ་ཐོབ་པ་ལས་བརྩམས་ཏེ་ཆོས་
བསྟན་པ་ཡང་དག་པ་ཇི་ལྟ་བ་བཞིན་ཐོས་སོ། །
ཞེ་ལྔ་པ་ནི། ཡུ་མ་ག་དྷའི་ལྗོངས་དག་པའི་གྲོང་ཁྱེར་འཚོ་བ་ཞེས་བྱ་བར་དགེ་བསྙེན་
མ་བཟང་མོའི་མཆོག་ལས་ཆོས་ཀྱིས་རྣམ་གྲངས་གནས་མེད་པའི་དཀྱིལ་འཁོར་དང་
ཐོགས་པ་མེད་པའི་ཏིང་ངེ་འཛིན་ཐོབ་པ་ལས་བརྩམས་ཏེ་མདོར་བསྡུས་པའི་ཆོས་བསྟན་
པ་ཐོས་སོ། །
ཞེ་དྲུག་པ་ནི། ལྷོ་ཕྱོགས་ཀྱི་རྒྱུད་གྲོང་ཁྱེར་རྒྱས་པའི་འགྲམ་དུ་གསེར་འཚོང་གཅེས་
པ་སྟོང་པ་ལས་བྱང་ཆུབ་སེམས་དཔའི་རྣམ་པར་ཐར་པ་དྲན་པ་ཐོགས་པ་མེད་པ་ལ་རྣམ་
པར་དག་པས་རྣམ་པར་བརྒྱན་པ་ཐོབ་པ་ལས་བརྩམས་ཏེ་མདོར་བསྡུས་པའི་ཆོས་བསྟན་
པ་ཐོས་སོ། །
ཞེ་བདུན་པ་ནི། རྒྱས་པའི་འགྲམ་གྱི་གྲོང་ཁྱེར་དེ་ཉིད་དུ་ཁྱིམ་བདག་ཟླ་བ་བཟང་པོ་
ལས་བྱང་ཆུབ་སེམས་དཔའི་རྣམ་པར་ཐར་པ་ཡེ་ཤེས་དྲི་མ་མེད་པའི་འོད་ཐོབ་པར་གྱུར་
ཅེས་བསྟན་པ་ཐོས་སོ། །
ཞེ་བརྒྱད་པ་ནི། ལྷོ་ཕྱོགས་ཀྱི་རྒྱུད་གྲོང་ཁྱེར་རི་དྭགས་ཀྱི་གནས་སུ་ཁྱིམ་བདག་མི་
ཕམ་སྡེ་ལས་བྱང་ཆུབ་སེམས་དཔའི་རྣམ་པར་ཐར་པ་མི་ཟད་པའི་མཚན་ཉིད་ཐོབ་པ་ལས་
བརྩམས་ཏེ་མདོར་བསྡུས་པའི་ཆོས་བསྟན་པ་ཐོས་སོ། །
ཞེ་དགུ་པ་ནི། ལྷོ་ཕྱོགས་ཀྱི་ཆོས་ཀྱི་ཡུལ་གྲུ་ན་བྲམ་ཟེ་ཞེ་འཛིན་མཆོག་ལས་བདེན་
པའི་བྱིན་གྱིས་བརླབས་ཀྱི་སྤྱོད་པ་ཐོབ་པ་ལས་བརྩམས་ཏེ་མདོར་བསྡུས་པའི་ཆོས་བསྟན་
༤267ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཐོས་སོ། །
ལྔ་བཅུ་པ་ནི། ལྷོ་ཕྱོགས་ཀྱི་གྲོང་ཁྱེར་ཡིད་བཟང་པོའི་སྒོར་ཁྱེའུ་དཔོལ་འབྱུང་བ་
དང་བུ་མོ་དཔལ་གྱི་བློ་གྲོས་མ་ལས་བྱང་ཆུབ་སེམས་དཔའི་རྣམ་པར་ཐར་པ་སྒྱུ་མའི་རྣམ་
པ་ཐོབ་པ་ལས་བརྩམས་ཏེ་ཆོས་ཐམས་ཅད་སྒྱུ་མར་བསྟན་པ་དང་། མགོན་པོ་བྱམས་པའི་
ཡོན་ཏན་བསྔགས་པ་བྱང་ཆུབ་སེམས་དཔའ་རྣམས་ཀྱི་སྒྲུབ་པའི་སྤྱོད་པ་ཚད་མེད་པ་སྒྲུབ་
པའི་ཐབས་དགེ་བའི་བཤེས་གཉེན་བསྟེན་པའི་ཚུལ་རྒྱ་ཆེར་བསྟན་པའི་ཆོས་ཀྱི་རྣམ་
གྲངས་ཡང་དག་པ་ཇི་ལྟ་བ་བཞིན་ཐོས་སོ། །
ང་གཅིག་པ་ནི། ལྷོ་ཕྱོགས་ཀྱི་སྒོའི་གནས་རྒྱ་མཚོའི་འགྲམ་ཞེས་བྱ་བར་བཟའ་ཤིང་
གི་ར་བ་རྒྱན་ཆེན་པོའི་དབུས་ཁང་པ་བརྩེགས་པ་ཆེན་པོ་རྣམ་པར་སྣང་མཛད་ཀྱི་རྒྱན་གྱིས་
བརྒྱན་པའི་སྙིང་པོ་ཅན་ལ་མངོན་དུ་ཕྱོགས་པས། ཆོས་ཀྱི་ཚུལ་རྒྱ་མཚོ་མཐའ་ཡས་པ་ལ་
ཡང་དག་པར་བཞུགས་པའི་ཡིད་ལ་བྱེད་པ་དང་ལྡན་པས་ཕྱག་འཚལ་ཞིང་ཉེ་བར་བཏུད་
དེ་མིག་མི་འཛུམ་པར་གཞལ་མེད་ཁང་དེ་ལ་མངོན་པར་བལྟ་ཞིང་བསྐོར་ཏེ་ཆེད་དུ་བརྗོད་
པ་དུ་མས་བསྔགས་ཤིང་མགོན་པོ་བྱམས་པའི་ཡོན་ཏན་མཐའ་ཡས་པ་ལ་མཆོག་ཏུ་གུས་པ་
ཡིད་ལ་བྱེད་པས་ཞལ་ལ་བལྟ་བར་མོས་པའི་གཞོན་ནུ་གཞལ་མེད་ཁང་གི་སྒོར་སྡོད་པ་ཕྱི་
རོལ་གྱི་ཕྱོགས་གཞན་ཞིག་ནས་མགོན་པོ་བྱམས་པ་ཚངས་པ་དང་བརྒྱ་བྱིན་ལ་སོགས་པའི་
འཁོར་མཐའ་ཡས་པས་བསྐོར་ཏེ་བྱོན་པ་མངོན་སུམ་དུ་མཐོང་སྟེ་ཕྱག་འཚལ་པས་ཉེ་བར་
བཏུད་པ་ལ་མགོན་པོ་བྱམས་པས་ཕྱག་གཡས་པས་འཁོར་རྣམས་ལ་བསྟན་ཏེ། གཞོན་
ནུའི་ཡོན་ཏན་རྒྱ་མཚོ་བསྔགས་པའི་ཚིགས་སུ་བཅད་པ་དུ་མས་དབུགས་འབྱིན་ཞིང་ལུང་
སྟོན་པར་མཛད་པའི་ཚེ་འཇམ་པའི་དབྱངས་ཀྱི་མཐུས་བྱུང་བའི་མེ་ཏོག་གི་ཕྲེང་བ། གཞོན་
ནུས་མགོན་པོ་བྱམས་པའི་སྐུ་ལ་མངོན་པར་མཆོད་དེ། དེའི་ཚེ་ཕྱག་གིས་གཞོན་ནུའི་མགོ་
༤268



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
བོ་ལ་བྱུགས་ཏེ། རྒྱལ་བའི་སྲས་པོ་ནོར་བཟང་ལེགས་སོ་ལེགས། །དེ་ལྟར་ཁྱོད་ནི་ཡོངས་
སུ་མི་སྐྱོ་བས། །ང་དང་འཇམ་དཔལ་ཇི་འདྲ་ཇི་བཞིན་དུ། །ཡོན་ཏན་སྣོད་དུ་ཁྱོད་ནི་སྨྱུར་ཏེ་
འགྱུར། །ཞེས་ལུང་བསྟན་པ་ལ་གཞོན་ནུས་ཆེད་དུ་བརྗོད་དེ་ཆོས་བསྟན་པར་གསོལ་བ་
བཏབ་པར་གྱུར། དེ་ནས་མགོན་པོ་བྱམས་པས་གཞོན་ནུའི་ཡོན་ཏན་བསྔགས་པས་འཁོར་
གྱི་སྲོག་ཆགས་བརྒྱ་སྟོང་ཕྲག་བྱང་ཆུབ་ཏུ་སེམས་བརྟེན་པར་བྱས་ནས་གཞོན་ནུ་ལ་རྣམ་
གྲངས་དུ་མས་བྱང་ཆུབ་ཀྱི་སེམས་ཀྱི་ཡོན་ཏན་བསྔགས་པའི་ཆོས་ཀྱི་རྣམ་གྲངས་རྒྱ་ཆེར་
བསྟན་པ་ཁང་པ་བརྩེགས་པ་ཆེན་པོ་རྣམ་པར་སྣང་མཛད་ཀྱི་རྒྱན་གྱིས་བརྒྱན་པའི་སྙིང་
པོའི་ནང་རབ་ཏུ་སྟོན་པའི་རྣམ་པར་རོལ་པས་མགོན་པོ་བྱམས་པའི་དུས་གསུམ་གྱི་མཛད་
པ་རྒྱ་མཚོ་བྱང་ཆུབ་སེམས་དཔའི་ཚོགས་ཀྱི་རྣམས་གྲངས་རྒྱ་ཆེར་བསྟན་ནས་ཁང་པ་
བརྩེགས་པ་ཆེན་པོ་རྣམ་པར་སྣང་མཛད་ཀྱི་བརྒྱན་གྱིས་རྨད་དུ་བྱུང་བའི་རྣམ་པར་ཐར་པ་
སྤྱོད་པའི་སྒོ་མཐའ་ཡས་པ་རྣམས། དུས་གསུམ་གྱི་དམིགས་པ་ཐམས་ཅད་ལ་ཤེས་པ་རབ་
ཏུ་ཞུགས་པའི་དྲན་པ་ཉམས་པ་མེད་པས་བརྒྱན་པའི་སྙིང་པོ་ཞེས་བྱ་བའི་རྣམ་པར་ཐར་
པའི་མཐུས་མངོན་དུ་མཐོང་བར་མཛད་དེ་གཞོན་ནུས་ཏིང་ངེ་འཛིན་གྱི་སྒོ་དུ་མ་ཐོབ་པར་
གྱུར་པ་ལ་བྱང་ཆུབ་སེམས་དཔའི་རྣམ་པར་ཐར་པའི་བཀོད་པ་རྣམས་འགྲོ་འོང་མེད་ཀྱང་
གཟུགས་བརྙན་ལྟར་སྣང་བའི་ཚུལ་དང་བྱང་ཆུབ་སེམས་དཔའ་རྣམས་ཀྱི་ཚེའི་ས་བཅུ་
བསྟན་པ་དང་འཇམ་པའི་དབྱངས་ཀྱི་ཡོན་ཏན་བསྔགས་པ་ལ་སོགས་པའི་ཆོས་ཀྱི་རྣམ་
གྲངས་རྒྱ་ཆེར་ཡང་དག་པར་བསྟན་པ་རྣམས་མངོན་སུམ་དུ་མཐོང་ཞིང་ཐོས་སོ། །
ང་གཉིས་པ་ནི། ཕྱོགས་ཀྱི་གནས་ཡིད་བདེ་བ་མངོན་དུ་གྱུར་པ་ཞེས་བྱ་བར་འཇམ་
པའི་དབྱངས་ལ་མཆོག་ཏུ་དད་པ་མངོན་དུ་བྱས་ཏེ་འདུག་པའི་ཚེ་དཔག་ཚད་བརྒྱ་རྩ་བཅུའི་
ཕ་རོལ་ནས་བཅོམ་ལྡན་འདས་འཇམ་པའི་དབྱངས་ཀྱིས་ཕྱག་བརྐྱངས་པ་གཞོན་ནུའི་སྤྱི་
ལ269ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བོར་བཞག་སྟེ། བསྔགས་པས་དབུགས་དབྱུང་ཞིང་ཀུན་ཏུ་བཟང་པོའི་སྤྱོད་པའི་དཀྱིལ་
འཁོར་ལ་བཞག་པར་མཛད་དོ། །
ང་གསུམ་པ་ནི། དེ་ནས་གཞོན་ནུ་དགེ་བའི་བཤེས་གཉེན་ཐམས་ཅད་ཀྱིས་རྗེས་སུ་
བསྟན་པའི་ཡོན་ཏན་གྱི་ཚུལ་རྒྱ་མཚོས་ཀུན་ནས་རྒྱས་པའི་བློ་གྲོས་ཀྱི་སྟོབས་མཐའ་ཡས་
པ་དང་ལྡན་པ་འཕགས་པ་ཀུན་ཏུ་བཟང་པོ་ལ་མཆོག་ཏུ་གུས་པ་མངོན་དུ་གྱུར་པའི་ཚེ་བྱང་
ཆུབ་སེམས་དཔའ་ཀུན་ཏུ་བཟང་པོ་མཐོང་བར་འགྱུར་བའི་ལྟས་ཆེན་པོ་རྣམས་མཐོང་བར་
གྱུར་ཏེ། བྱང་ཆུབ་སེམས་དཔའ་ཀུན་ཏུ་བཟང་པོ་མཐོང་བའི་སྐབས་བྱེ། སངས་རྒྱས་
ཐམས་ཅད་ཀྱི་ཆོས་ཀྱི་སྣང་བ་ཡང་དག་པ་སྐྱེས་པའི་བློ་གྲོས་ཀྱི་སྟོབས་མཐའ་ཡས་པའི་
མིག་ཐོབ་པར་གྱུར་པ་དེས་བཅོམ་ལྡན་འདས་རྣམ་པར་སྣང་མཛད་ཀྱི་སྤྱན་སྔར་སེང་གེའི་
ཁྲི་རིན་པོ་ཆེ་པདྨོའི་སྙིང་པོ་ཅན་གྱི་སྟེང་དུ་བཅོམ་ལྡན་འདས་ཀུན་ཏུ་བཟང་པོ་བྱང་ཆུབ་
སེམས་དཔའི་ཚོགས་རྒྱ་མཚོས་བསྐོར་ཏེ་བ་སྤུའི་བུ་ག་ཐམས་ཅད་ནས་ཞིང་རྣམས་རྒྱ་
མཚོའི་དུས་གསུམ་གྱི་བཀོད་པ་མཐའ་དག་གཟུགས་བརྙན་གྱི་ཚུལ་དུ་སྟོན་ཅིང་། རྒྱལ་བ་
ཐམས་ཅད་ཀྱི་དུས་གསུམ་གྱི་མཛད་པ་དང་ཆོས་ཀྱི་མཛོད་ཐམས་ཅད་རྣམ་པར་སྣང་བ་
ཡང་དག་པ་ཇི་ལྟ་བ་བཞིན་སྟོན་པའི་རྣམ་པར་རོལ་བས་བརྒྱན་པ། བཅོམ་ལྡན་འདས་རྣམ་
པར་སྣང་མཛད་ཀྱི་དྲུང་དུ་ཇི་ལྟ་བ་བཞིན་ཕྱོགས་བཅུའི་དེ་བཞིན་གཤེགས་པ་ཐམས་ཅད་
ཀྱི་དྲུང་དུ་བསམ་གྱིས་མི་ཁྱབ་པའི་རྣམ་པར་རོལ་པ་འདི་ཉིད་རྣམ་པར་བརྩེ་བ་ཕྱོགས་
བཅུའི་ཞིང་རྣམས་རྒྱ་མཚོའི་རྡུལ་ཕྲ་རབ་རེ་རེ་ལའང་རྣམ་པར་ཐར་པ་འདི་ཉིད་ཀྱི་ཆོས་ཀྱི་
དབྱིངས་ནམ་མཁའི་མཐའ་ཀླས་པར་རྒྱས་པར་འགེངས་པའི་རྣམ་པར་རོལ་པས་ཀུན་ཏུ་རྩེ་
བ་མངོན་ཏུ་མཐོང་སྟེ། དེའི་མོད་ལ་ཡེ་ཤེས་ཀྱི་ཕ་རོལ་ཏུ་ཕྱིན་པའི་སྤྱོད་པ་རྣམ་པར་དག་པ་
བཅུ་ཡང་ཐོབ་པར་གྱུར། དེ་ནས་ཀུན་ཏུ་བཟང་པོས་ཕྱག་གཡས་པ་གཞོན་ནུའི་གཙུག་ཏུ་
ལ270



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
བཞག་པའི་མོད་ལ་ཏིང་ངེ་འཛིན་གྱི་སྒོ་སངས་རྒྱས་ཀྱི་ཞིང་ཐམས་ཅད་ཀྱི་རྡུལ་གྱི་གྲངས་
དང་མཉམ་པ་ཐོབ་པར་མཛད་ནས་བསམ་གྱིས་མི་ཁྱབ་པའི་རྣམ་པར་ཐར་པ་དེ་ཇི་ལྟས་
མངོན་དུ་མཛད་པའི་ཚུལ་མཚན་ཙམ་ཐོས་པས་ཀྱང་འགྲོ་བ་ཕྱིར་མི་ལྡོག་པར་འགྱུར་བའི་
ཡོན་ཏན་བསྔགས་པའི་ཆོས་ཀྱི་རྣམ་གྲངས་བསྟན་ཏེ་གཞོན་ནུས་ཀུན་ཏུ་བཟང་པོའི་རྣམ་
པར་རོལ་པའི་ཡེ་ཤེས་ལ་ཀུན་ཏུ་འཇུག་པས་མཉམ་པ་ཉིད་ཐོབ་པར་གྱུར་པ་ལ། བཟང་པོ་
སྤྱོད་པའི་སྨོན་ལམ་གྱི་རྒྱལ་པོ་འདི་བསྟན་པར་གྱུར་ཏོ། །འདི་དག་ནི་སྡོང་པོ་བཀོད་པའི་
མདོའི་དོན་བཏུས་པ་ཡིན་ཞིང་། བཟང་སྤྱོད་སྨོན་ལམ་འདི་ཉིད་ཀྱི་གླེང་གཞི་ངོ་མཚར་བའི་
ཚུལ་རྒྱས་པར་བཤད་པ་ཡིན་ནོ། །
གཉིས་པ་རྒྱ་གར་འཕགས་པའི་ཡུལ་གྱི་འགྲེལ་བྱེད་རྣམས་ཀྱིས་བཤད་ཚུལ་ལ།
སློབ་དཔོན་ཕྱོགས་ཀྱི་གླང་པོའི་བཟང་སྤྱོད་འགྲེལ་པར། བསྡུས་དོན་མཛད་པ་ནི། ཕྱག་
འཚལ་པ་དང་། མཆོད་པ་དང་། སྡིག་པ་བཤགས་པ་དང༌། བསོད་ནམས་ལ་རྗེས་སུ་ཡི་
རང་བ་དང་། ཆོས་ཀྱི་འཁོར་ལོ་བསྐོར་བར་བསྐུལ་བ་དང་། མྱ་ངན་ལས་མི་འདའ་བར་
གསོལ་བ་གདབ་པ་དང་། དགེ་བའི་རྩ་བ་བསྔོ་བ་དང་། བསྔོ་བ་དེའི་རབ་དབྱེ་དང་། བསྔོ་
བའི་མཐའ་དང་། དེའི་ཕན་ཡོན་ཏེ། དོན་བཅུའི་སྒོ་ནས་བཤད་ལ། དེའི་དང་པོ་ཕྱག་
འཚལ་བ་བཞི་ལས། སྒོ་གསུམ་བསྡོམས་པའི་ཕྱག་ནི། ཇི་སྙེད་སུ་དག་ཅེས་སོགས་ཚིགས་
བཅད་གཅིག་གིས་སྟོན། གཉིས་པ་ལུས་ཀྱི་ཕྱག་ནི། བཟང་པོ་སྤྱོད་པའི་ཞེས་སོགས་
ཚིགས་བཅད་གཅིག་གིས་སྟོན། གསུམ་པ་ཡིད་ཀྱི་ཕྱག་ནི། རྡུལ་གཅིག་སྟེང་ན་ཞེས་
སོགས་ཚིགས་བཅད་གཅིག་གིས་སྟོན། བཞི་པ་ངག་གི་ཕྱག་ནི། དེ་དག་བསྔགས་པ་ཞེས་
སོགས་ཚིགས་བཅད་གཅིག་གིས་སྟོན།
གཉིས་པ་མཆོད་པ་ལ་གཉིས་ལས། བླ་ན་ཡོད་པའི་མཆོད་པ་ནི། མེ་ཏོག་དམ་པ་
ལ271



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་སོགས་ཚིགས་བཅད་གཉིས་ཀྱིས་སྟོན། གཉིས་པ་བླ་ན་མེད་པའི་མཆོད་པ་ནི། མཆོད་
པ་གང་རྣམས་བླ་མེད་ཅེས་སོགས་ཚིགས་བཅད་གཅིག་གིས་སྟོན། གསུམ་པ་སྡིག་པ་
བཤགས་པ་ནི། འདོད་ཆགས་ཞེ་སྡང་ཞེས་སོགས་ཚིགས་བཅད་གཅིག་གིས་སྟོན། བཞི་པ་
རྗེས་སུ་ཡི་རང་བ་ནི། ཕྱོགས་བཅུའི་རྒྱལ་བ་ཀུན་དང་ཞེས་སོགས་ཚིགས་བཅད་གཅིག་
གིས་སྟོན། ལྔ་པ་ཆོས་འཁོར་བསྐོར་བར་བསྐུལ་བ་ནི། གང་རྣམས་ཕྱོགས་བཅུའི་འཇིག་
རྟེན་ཞེས་སོགས་ཚིགས་བཅད་གཅིག་གིས་སྟོན། དྲུག་པ་མྱ་ངན་ལས་མི་འདའ་བར་
གསོལ་བ་འདེབས་པ་ནི། མྱ་ངན་འདའ་སྟོན་ཞེས་སོགས་ཚིགས་བཅད་གཅིག་གིས་སྟོན།
བདུན་པ་དགེ་བ་བསྔོ་བ་ནི། ཕྱག་འཚལ་བ་དང་ཞེས་སོགས་ཚིགས་བཅད་གཅིག་གིས་
སྟོན་ལ།
བརྒྱད་པ་བསྔོ་བའི་རབ་དབྱེ་ལ། རྣམ་པ་བཅུ་དྲུག་ཡོད་དེ། བསམ་པ་རྣམ་པར་དག་
པ་དང་། བྱང་ཆུབ་ཀྱི་སེམས་མི་བརྗེད་པ་དང་། མ་གོས་པའི་སྦྱོར་བ་དང་། སེམས་ཅན་ལ་
ཕན་དང་། གོ་ཆ་བགོ་བ་དང༌། སྐལ་བ་མཉམ་པའི་བྱང་ཆུབ་སེམས་དཔའ་དང་འཕྲད་པ་
དང་། དགེ་བའི་བཤེས་གཉེན་མཉེས་པར་བྱེད་པ་དང་། དེ་བཞིན་གཤེགས་པ་མངོན་དུ་
འགྱུར་བ་དང་། དམ་པའི་ཆོས་ཡོངས་སུ་འཛིན་པ་དང་། མི་ཟད་པའི་མཛོད་ཐོབ་པ་དང༌།
འཇུག་པ་དང་། སྟོབས་དང་། གཉེན་པོ་བསྒྲུབ་པ་དང་། ལས་དང་། རྗེས་སུ་སློབ་པ་ཡོངས་
སུ་ཕྱེ་བ་དང༌། བསྡུ་བ་སྟེ་རྣམ་པ་བཅུ་དྲུག་གི་སྒོ་ནས་ཀུན་ཏུ་བཟང་པོའི་སྨོན་ལམ་རྒྱས་
པར་བཤད་པ་ལ། དེའི་དང་པོ་བསམ་པ་རྣམ་པར་དག་པ་ལ་ཡང་གསུམ་ལས། དང་པོ་དེ་
བཞིན་གཤེགས་པ་ལ་མཆོད་པ་དང་དགོངས་པ་ཡོངས་སུ་རྫོགས་པའི་བསམ་པ་ནི་འདས་
པའི་སངས་རྒྱས་རྣམས་དང་ཞེས་སོགས་ཚིགས་བཅད་གཅིག་གིས་བསྟན།
གཉིས་པ་སངས་རྒྱས་ཞིང་ཡོངས་སུ་སྦྱོར་བའི་བསམ་པ་ནི། ཕྱོགས་བཅུ་ག་ལའི་
~272ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ཞིང་རྣམས་ཞེས་སོགས་ཚིགས་བཅད་གཅིག་གིས་བསྟན། གསུམ་པ་སེམས་ཅན་ཐམས་
ཅད་བདེ་བའི་ལྷག་པའི་བསམ་པ་སྦྱོང་བ་ནི། ཕྱོགས་བཅུའི་སེམས་ཅན་གང་རྣམས་ཇི་སྙེད་
པ། །ཞེས་སོགས་ཚིགས་བཅད་གཅིག་གིས་བསྟན།
གཉིས་པ་བྱང་ཆུབ་ཀྱི་སེམས་མི་བརྗེད་པར་སྨོན་པ་ལ་དྲུག་ལས། དང་པོ་སྐྱེས་པ་
དྲན་པའི་སྨོན་པ་ནི། བྱང་ཆུབ་སྤྱོད་པ་ཞེས་སོགས་ཚིགས་རྐང་གཉིས་ཀྱིས་བསྟན། གཉིས་
པ་རབ་ཏུ་བྱུང་བ་སྨོན་པ་ནི། ཚེ་རབས་ཀུན་ཏུ་ཞེས་སོགས་ཚིག་རྐང་གཉིས་ཀྱིས་བསྟན།
དེ་ལྟར་སྐྱེ་བ་དྲན་ཞིང་རབ་ཏུ་འབྱུང་བ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་དང་པོ་ཡིན་
ནོ། །གསུམ་པ་ཚུལ་ཁྲིམས་མི་ཉམས་པར་སྨོན་པ་ནི། རྒྱལ་བ་ཀུན་གྱི་རྗེས་སུ་ཞེས་སོགས་
ཀྱི་ཚིགས་རྐང་བཞིས་སྟོན་ཏེ། དེ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་གཉིས་པ་ཡིན་ནོ། །
བཞི་པ་འགྲོ་བ་སོ་སོའི་སྐད་ཀྱིས་ཆོས་སྟོན་པར་སྨོན་པ་ནི། ལྷ་ཡི་སྐད་དང་ཞེས་སོགས་
ཚིགས་རྐང་བཞིས་སྟོན་ཏེ། དེ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་གསུམ་པའོ། ། ལྔ་པ་
བརྒྱུད་འཇམ་ཞིང་ཕྱིན་དྲུག་ལ་བརྩོན་པར་སྨོན་པ་ནི། དེས་ཤིང་ཕ་རོལ་ཕྱིན་ལ་ཞེས་
སོགས་ཚིགས་རྐང་གཉིས་ཀྱིས་སྟོན་ཏེ། དེ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་བཞི་
པའོ། །དེ་ཡན་ཆད་ཚིགས་བཅད་ཕྱེད་དང་བཞིས་བྱང་ཆུབ་ཀྱི་སེམས་སྐྱེ་བའི་མཐུན་རྐྱེན་
གཉེན་པོའི་ཕྱོགས་འགྲུབ་པར་སྨོན་པའོ། །དྲུག་པ་སྡིག་སྒྲིབ་སྤྱོང་བར་སྨོན་པ་ནི། སྡིག་པ་
གང་རྣམས་ཞེས་སོགས་ཚིང་རྐང་གཉིས་ཀྱིས་སྟོན་ལ། དེ་ནི་བྱང་ཆུབ་ཀྱི་སེམས་སྐྱེ་བའི་མི་
མཐུན་ཕྱོགས་སྤོང་བར་སྨོན་པའོ། །
གསུམ་པ་མ་གོས་པའི་སྦྱོང་བ་བཤད་པ་ནི། ལས་དང་ཉོན་མོངས་ཞེས་སོགས་
ཚིགས་བཅད་གཅིག་གིས་སྟོན། བཞི་པ་སེམས་ཅན་ལ་ཕན་འདོགས་པ་ནི། ཞིང་གི་ཁྱོན་
དང་ཞེས་སོགས་ཚིགས་བཅད་གཅིག་གིས་སྟོན། ལྔ་པ་གོ་ཆ་བགོ་བ་ནི། བྱང་ཆུབ་སྤྱོད་པ་
~273



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྤོགས།
ཞེས་སོགས་ཚིགས་བཅད་གཅིག་གིས་སྟོན་ཏེ། སངས་རྒྱས་ཀྱིས་རྡོ་གས་པར་བྱ་བ་དང་།
སེམས་ཅན་གྱི་སྤྱོད་པ་དང་མཐུན་པར་བྱ་བ་དང་། དམ་པའི་ཆོས་སྦྱིན་པ་སྟེ། དེ་གསུམ་མ་
འོངས་པའི་བསྐལ་བ་ཐམས་ཅད་དུ་མི་སྐྱོ་བར་སྤྱོད་པའི་གོ་ཆ་བགོ་བའོ། །དྲུག་པ་སྐལ་པ་
མཉམ་པའི་བྱང་ཆུབ་སེམས་དཔའ་དང་འཕྲད་པར་སྨོན་པ་ནི། བདག་གི་སྤྱོད་དང་ཞེས་
སོགས་ཚིགས་བཅད་གཅིག་གིས་སྟོན་ཏེ། ཐེག་པ་ཆེན་པོའི་ལམ་གྱི་གྲོགས་བཟང་པོ་དང་
ཕྲད་ནས་ཐེག་པ་མཆོག་གི་ལམ་ལ་སློབ་པར་སྨོན་པའོ། །བདུན་པ་དགེ་བའི་བཤེས་
གཉེན་མཉེས་པར་བྱེད་པར་སྨོན་པ་ནི། བདག་ལ་ཕན་པར་འདོད་པའི་ཞེས་སོགས་ཚིགས་
བཅད་གཅིག་གིས་སྟོན་ཏེ། ཐེག་ཆེན་གྱི་དགེ་བའི་བཤེས་གཉེན་དང་འཕྲད་ནས་དེ་བསམ་
སྦྱོར་གཉིས་ཀྱི་ཚུལ་བཞིན་དུ་བསྟན་པར་སྨོན་པའོ། །བརྒྱད་པ་དེ་བཞིན་གཤེགས་པ་
མངོན་དུ་འགྱུར་བར་སྨོན་པ་ནི། སངས་རྒྱས་སྲས་ཀྱིས་བསྐོར་བའི་ཞེས་སོགས་ཚིགས་
བཅད་གཅིག་གིས་སྟོན་ཏེ། མཆོག་གི་སྤྲུལ་སྐུ་དངོས་སུ་མཇལ་ནས་མཉེས་པར་བྱེད་
སྨོན་པའོ། །དགུ་པ་དམ་པའི་ཆོས་ཡོངས་སུ་འཛིན་པར་སྨོན་པ་ནི། རྒྱལ་བ་རྣམས་ཀྱི་དམ་
པའི་ཆོས་ཞེས་སོགས་ཚིགས་བཅད་གཅིག་གིས་སྟོན་ལ། དེ་ཡང་རྐང་པ་དང་པོས་ཐེག་
ཆེན་གྱི་དམ་ཆོས་རང་གིས་འཛིན་པ་དང༌། གཉིས་པས་ལུང་གི་ཆོས་གཞན་ལ་སྟོན་པ་དང་།
གསུམ་པས་རྟོགས་པའི་ཆོས་འཛིན་ཅིང་སྤེལ་བ་དང་། བཞི་པས་དེ་རྣམས་དུས་ཐམས་ཅད་
དུ་སྤྱོད་པར་སྨོན་པའོ། །བཅུ་པ་མི་བཟད་པའི་མཛོད་ཐོབ་པར་སྨོན་པ་ནི། སྲིད་པ་ཐམས་
ཅད་དུ་ཡང་ཞེས་སོགས་ཚིགས་བཅད་གཅིག་གིས་སྟོན།
བཅུ་གཅིག་པ་འཇུག་པ་ལ་བརྒྱད། སངས་རྒྱས་ཀྱི་ཞིང་བལྟ་བ་ལ་འཇུག་པ་གཉིས།
སངས་རྒྱས་ཀྱི་གསུང་ལ་འཇུག་པ། དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བ་
ལ་འཇུག་པ། བསྐལ་པ་འི་འཇུག་པ་ལ་འཇུག་པ། དེ་བཞིན་གཤེགས་པ་ལ་བལྟ་བ་དང༌།
- 5} -



འ པགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་
་ཀུན་ཏུ་བཟང་པའི་དགོངས་པ་གསལ་བར་བྱེད་པའི་རྒྱན།
དེའི་སྤྱོད་ཡུལ་ལ་འཇུག་པ། སངས་རྒྱས་ཀྱི་ཞིང་མངོན་བར་བསྒྲུབ་པ་ལ་འཇུག་པ། དེ་
བཞིན་གཤེགས་པའི་ཐད་དུ་འགྲོ་ལ་འཇུག་པར་སྨོན་པ་སྟེ་བརྒྱད་དོ། །དེའི་དང་པོ་གཉིས་
ནི། རྡུལ་གཅིག་གི་སྟེང་དུ་ཕྱོགས་བཅུའི་རྡུལ་སྙེད་ཀྱི་དག་པའི་སྣོད་བཅུད་ཀྱི་ཞིང་ཁམས་
བཞུགས་པ་བལྟ་བར་སྨོན་པ་དང་། དེ་བཞིན་དུ་ཕྱོགས་བཅུའི་ཞིང་ཐམས་ཅད་དུ་དེ་ལྟར་
བལྟ་བར་སྨོན་པ་གཉིས་ཡིན་ལ། དེའི་སྔ་མ་ནི་རྡལ་གཅིག་སྟེང་ན་ཞེས་སོགས་ཚིགས་རྐང་
བཞི་དང༌། ཕྱི་མ་ནི་དེ་ལྟར་མ་ལུས་ཞེས་སོགས་ཚིགས་རྐང་བཞིས་སྟོན་ནོ། །གསུམ་པ་
ངས་རྒྱས་ཀྱི་གསུང་ལ་འཇུག་པ་ནི། གསུང་གཅིག་ཡན་ལག་ཅེས་སོགས་ཚིག་རྐང་
བཞིས་སྟོན་ལ། སངས་རྒྱས་ཀྱི་གསུང་གཅིག་ཉིད་ཀྱང་འགྲོ་བ་སོ་སོའི་སྐད་དུ་གོ་བར་
འགྱུར་བ་རྣམས་མ་འདས་པར་ཐོས་པར་སྨོན་པའོ། །བཞི་པ་དེ་བཞིན་གཤེགས་པ་ཆོས་ཀྱི་
འཁོར་ལོ་བསྐོར་བ་ལ་འཇུག་པ་ནི། དུས་གསུམ་གཤེགས་པའི་ཞེས་སོགས་ཚིགས་རྐང་
བཞིས་སྟོན་ཏེ། ཆོས་འཁོར་བསྐོར་བ་དེ་རྣམས་ཀྱི་དོན་ཅིག་ཅར་དུ་རྟོགས་ནུས་པར་སྨོན་
པའོ། །ལྔ་པ་བསྐལ་པའི་འཇུག་པ་ལ་འཇུག་པ་ནི། མ་འོངས་བསྐལ་བ་ཞེས་ཚིགས་རྐང་
བཞིས་སྟོན་ཏེ། དུས་གསུམ་གྱི་བསྐལ་པ་ཐམས་ཅད་ལ་སངས་རྒྱས་ཀྱི་སྐུ་དང་གསུང་གི་
སྤྱོད་ཡུལ་ལ་འཇུག་པ་རྣམས་འདིར་ཤེས་པའི་སྐད་ཅིག་མ་གཅིག་གི་ཡུན་ལ་འཇུག་པར་
སྨོན་པའོ། །དྲུག་པ་དེ་བཞིན་གཤེགས་པ་ལ་བལྟ་བ་དང་། དེའི་སྤྱོད་ཡུལ་ལ་འཇུག་པ་ནི།
དུས་གསུམ་གཤེགས་པ་ཞེས་སོགས་ཚིགས་བཅད་གཅིག་གིས་སྟོན་ཏེ། དུས་གསུམ་གྱི་
སངས་རྒྱས་ཐམས་ཅད་སྐད་ཅིག་མ་གཅིག་ལ་བལྟ་ཞིང་། དེ་དག་གི་སྤྱོད་ཡུལ་ལམ་མཛད་
པ་ཐམས་ཅད་ལ་སྒྱུ་མ་ལྟ་བུའི་ཏིང་ངེ་འཛིན་གྱི་སྟོབས་ཀྱིས་འཇུག་པར་སྨོན་པའོ། །བདུན་
པ་སངས་རྒྱས་ཀྱི་ཞིང་མངོན་པར་བསྒྲུབ་པ་ནི། གང་ཡང་དུས་གསུམ་དག་གི་ཞེས་སོགས་
ཚིགས་རྐང་བཞིས་སྟོན་ལ། འདི་ནི་རང་གི་སངས་རྒྱས་ཀྱི་ཞིང་གི་བཀོད་པ་བསྒྲུབ་པར་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྨོན་པས། ཞིང་དག་པའི་སྦྱོར་བ་ཐོབ་པའི་དུས་ཀྱི་ཡོན་ཏན་ཁྱད་པར་ཅན་ཡིན་ནོ།
བརྒྱད་པ་དེ་བཞིན་གཤེགས་པའི་ཐད་དུ་འགྲོ་བ་ལ་སྨོན་པ་ནི། གང་ཡང་མ་བྱོན་འཇིག་
རྟེན་ཞེས་སོགས་ཚིགས་རྐང་བཞིས་སྟོན་ལ། བསྐལ་པ་ཕྱི་མའི་མཐར་ཐུག་པའི་སངས་
རྒྱས་ཀྱི་ཕྱོགས་ཐམས་ཅད་དུ་མངོན་པར་བྱང་ཆུབ་པ་དང་། ཆོས་འཁོར་བསྐོར་བ་དང་། མྱ་
ངན་ལས་འདའ་བའི་ཚུལ་སྟོན་པ་གསུམ་གྱིས་མཚོན་ནས་མཛད་པ་བཅུ་གཉིས་གང་སྟོན་
པ་ཐམས་ཅད་ཀྱི་དྲུང་དུ་རང་གི་ལུས་རྒྱ་མཚོ་ལྟར་སྤྲུལ་ནས་མཆོད་པ་སོགས་བསྙེན་བཀུར་
བྱེད་པར་སྨོན་པའོ། །
བཅུ་གཉིས་པ་སྟོབས་ནི། ཀུན་ཏུ་མྱུར་བའི་ཞེས་སོགས་ཚིགས་བཅད་གཉིས་ཀྱིས་
སྟོན་ཏེ། ཤེས་རབ་དང་ཐབས་དང་ཏིང་ངེ་འཛིན་གྱི་སྟོབས་གསུམ་སོ་སོར་བགྲངས་པ་
བཅུའོ། །བཅུ་གསུམ་པ་གཉེན་པོ་སྒྲུབ་པ་ནི། ལས་ཀྱི་སྟོབས་རྣམས་ཞེས་སོགས་ཚིགས་
བཅད་གཅིག་གིས་སྟོན་ཏེ། ལས་དང་ཉོན་མོངས་པ་དང་བདུད་ཀྱི་སྟོབས་གསུམ་གཉེན་
པོས་རྩ་བ་ནས་འཇོམས་པ་ར་སྨོན་པའོ། །བཅུ་བཞི་པ་བྱང་ཆུབ་སེམས་དཔའི་ལས་ནི།
ཞིང་རྣམས་རྒྱ་མཚོ་ཞེས་སོགས་ཚིགས་བཅད་གཉིས་ཀྱིས་སྟོན་ལ། སངས་རྒྱས་ཀྱི་ཆོས་
སྒྲུབ་པའི་དགེ་བའི་རྩ་བའི་ནུས་པ་རྫོགས་པ་དང་། སེམས་ཅན་སྨིན་པར་བྱ་བའི་ནུས་པ་
རྫོགས་པ་དང་། སངས་རྒྱས་ཀྱི་ཞིང་སྦྱང་བའི་ནུས་པ་རྫོ་གས་པའི་ཆེད་དུ་རྒྱ་མཚོ་ལྟ་བུའི་
གནས་བརྒྱད་ལ་སློབ་པར་སྨོན་པའོ། །
བཅོ་ལྔ་པ་རྗེས་སུ་སློབ་པ་ལ་གཉིས་ལས། དེ་བཞིན་གཤེགས་པའི་རྗེས་སུ་སློབ་པ་
ནི། གང་ཡང་དུས་གསུམ་གཤེགས་པའི་ཞེས་སོགས་ཚིགས་བཅད་གཅིག་གིས་སྟོན་ལ།
གཉིས་པ་བྱང་ཆུབ་སེམས་དཔའི་རྗེས་སུ་སློབ་པ་ནི། རྒྱལ་བ་ཀུན་གྱི་སྲས་ཀྱི་ཞེས་སོགས་
ཚིགས་བཅད་གསུམ་གྱིས་སྟོན་ལ། ཐབས་དང་ཤེས་རབ་ཁྱད་པར་ཅན་གྱི་ཕ་རོལ་ཏུ་ཕྱིན་



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
པ་ཀུན་ཏུ་བཟང་པོ་དང་འཇམ་དཔལ་དབྱངས་གཉིས་དང་མཚུངས་པར་སློབ་པའི་སྒོ་ནས་
སྤྱོད་པ་རྫོགས་པར་སྨོན་པའོ། །བཅུ་དྲུག་པ་དེ་རྣམས་ཀྱི་དོན་བསྡུ་བ་ནི། སྤྱོད་པ་དག་ནི་
ཚད་ཡོད་ཅེས་སོགས་ཚིགས་བཅད་གཅིག་གིས་སྟོན། དེ་ལྟར་རྣམ་པ་བཅུ་དྲུག་པོ་བསྟན་
ཟིན་ནས།
རྩ་བའི་ས་བཅད་དགུ་པ་མཐར་ཐུག་པ་ནི། ནམ་མཁའི་མཐར་ཐུག་གྱུར་པ་ཞེས་
སོགས་ཚིགས་བཅད་གཅིག་གིས་སྟོན་ལ། སྨོན་ལམ་གྱི་འབྲས་བུ་མཐར་ཐུག་པ་ནི།
སངས་རྒྱས་ཀྱི་གོ་འཕང་བརྙེས་ནས་ནམ་མཁའ་ཇི་སྲིད་གནས་ཀྱི་བར་དུ་སེམས་ཅན་གྱི་
དོན་མཛད་པ་ཉིད་ཡིན་པར་བསྟན་ཏོ། །
བཅུ་པ་སྨོན་ལམ་གྱི་ཕན་ཡོན་ལ་གཉིས། མཐོང་བའི་ཆོས་ཀྱི་ཕན་ཡོན་དང་། ཚེ་
རབས་ཕྱི་མ་རྣམས་ཀྱི་ཕན་ཡོན་ནོ། །དང་པོ་ལ་བཞི་ལས། དང་པོ་བསོད་ནམས་ཁྱད་པར་
ཅན་ཡོངས་སུ་འཛིན་པ་ནི། གང་ཡང་ཕྱོགས་བཅུའི་ཞིང་རྣམས་ཞེས་སོགས་ཚིགས་བཅད་
གཉིས་ཀྱིས་སྟོན། གཉིས་པ་ངན་སོང་དང་སྡིག་གྲོགས་སྤངས་ཏེ་དེ་བཞིན་གཤེགས་པའི་
ཞལ་མཐོང་བ་ནི། གང་གིས་བཟང་སྤྱོད་སྨོན་ལམ་ཞེས་སོགས་ཚིགས་བཅད་གཅིག་གིས་
སྟོན་ནོ། །གསུམ་པ་རྙེད་པ་ལེགས་པར་རྙེད་ཅིང་བྱང་ཆུབ་སེམས་དཔའ་རྣམས་དང་སྐལ་
བ་དང་མཉམ་པ་འཐོབ་པ་ནི། དེ་དག་རྙེད་པ་རབ་རྙེད་ཅེས་སོགས་ཚིགས་བཅད་གཅིག་
གིས་སྟོན། གཉིས་པ་ཚེ་རབས་ཀྱི་ཕྱི་མ་རྣམས་ཀྱི་ཕན་ཡོན་ལ་གཉིས། རྒྱུས་བསྡུས་པ་དང་
འབྲས་བུས་བསྡུས་པའོ། །དང་པོ་ནི། ཡེ་ཤེས་དང་ནི་གཟུགས་དང་ཞེས་སོགས་ཚིགས་
བཅད་གཅིག་གིས་སྟོན་ལ། གཉིས་པ་འབྲས་བུས་བསྡུས་པ་ནི། བྱང་ཆུབ་ཤིང་དབང་དྲུང་
དུ་ཞེས་སོགས་ཚིགས་བཅད་གཅིག་གིས་སྟོན་ནོ། །གང་ཡང་བཟང་པོ་སྤྱོད་པའི་སྨོན་ལམ་
འདི་ཞེས་སོགས་མན་ཆད་ཀྱི་ཚིགས་བཅད་བདུན།
སྨ277



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྩ་བའི་ས་བཅད་བཅུས་བསྡུས་པར་མ་བཤད་ཀྱང་རང་རང་གི་ཐད་དུ་བསྡུས་དོན་
གསུམ་པ་ལ། ཕན་ཡོན་མདོར་བསྡུས་ཏེ་འཇིག་རྟེན་ལས་འདས་མ་འདས་ཀྱི་ཕུན་ཚོགས་
ཐམས་ཅད་འཐོབ་པ་ནི། གང་ཡང་བཟང་པོ་སྤྱོད་པའི་ཞེས་སོགས་ཚིགས་བཅད་གཅིག་
གིས་སྟོན། བཟང་པོ་སྤྱོད་པའི་སྨོན་ལམ་བཏབ་པའི་དགེ་བའི་རྩ་བ་ཡོངས་སུ་བསྔོ་བ་ལ་
གཉིས་ལས། བྱང་ཆུབ་སེམས་དཔའི་རྗེས་སུ་བསྔོ་བ་ནི། འཇམ་དཔལ་དཔའ་བོ་ཞེས་
སོགས་ཚིགས་བཅད་གཅིག་གིས་སྟོན། དེ་བཞིན་གཤེགས་པའི་རྗེས་སུ་བསྔོ་བ་ནི། དུས་
གསུམ་གཤེགས་པའི་རྒྱལ་བ་ཞེས་སོགས་ཚིག་བཅད་གཅིག་གིས་སྟོན། སྒྲིབ་པ་སྤངས་
ཤིང་དག་པའི་ལུས་རྟེན་ཁྱད་པར་ཅན་བཟུང་བ་ནི། བདག་ནི་འཆི་བའི་ཞེས་སོགས་ཚིགས་
བཅད་གཉིས་ཀྱིས་སྟོན། ལུང་བསྟན་འཐོབ་པ་དང་སེམས་ཅན་གྱི་དོན་བསྒྲུབ་པ་ནི། རྒྱལ་
བའི་དཀྱིལ་འཁོར་ཞེས་སོགས་ཚིགས་བཅད་གཉིས་ཀྱིས་སྟོན་པར་བཤད་ལ། བཟང་པོ་
སྤྱོད་པའི་སྨོན་ལམ་བཏབ་པ་ཡི། །ཞེས་སོགས་ཚིགས་བཅད་གསུམ་ལ་བཤད་པ་མི་བྱུང་
།སློབ་དཔོན་ཕྱོགས་ཀྱི་གླང་པོའི་འགྲེལ་པ་འདི་དང་། འཕགས་པ་ཀླུ་སྒྲུབ་ཀྱིས་མཛད་
ཟེར་བའི་འགྲེལ་བ་གཉིས་བསྡུས་དོན་དང་བཤད་པ་ཇི་ལྟ་བ་བཞིན་འདྲ་བར་སྣང་ངོ་། །
སློབ་དཔོན་ཤཱཀྱ་བཤེས་གཉེན་གྱིས་འགྲེལ་བར་བསྡུས་དོན་མཛད་པ་ནི། སྨོན་ལམ་གྱི་
ཐབས་དང་། མོས་པས་སྤྱོད་པའི་སའི་སྨོན་ལམ་དང༌། ལྷག་བསམ་དག་པའི་སའི་སྨོན་
ལམ་དང་། འབྲས་བུ་དང་སྨོན་ལམ་གྱི་ཕན་ཡོན་དང་། སྨོན་ལམ་གྱི་གཞུང་འདོན་པ་
གྱི་ཕན་ཡོན་ཏེ་དྲུག་ཏུ་བཤད་ལ། དེའི་དང་པོ་ཐབས་ནི། ཇི་སྙེད་སུ་དག་ཅེས་པ་ནས་ཆེན་
པོར་བསྔོ་ཞེས་པའི་བར་གྱི་ཡན་ལག་བདུན་པའི་ཚིགས་བཅད་བཅུ་གཉིས་སོ། །དེའི་
མཇུག་ཐོགས་སུ། རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་རབ་ཏུ་སྟོན་
པར་བགྱི། །ཡེ་ཤེས་སྤྱོད་པ་རྣམ་པར་དག་བྱེད་ཅིང་། །བྱང་ཆུབ་སྤྱོད་པ་ཡོངས་སུ་རྫོགས་བྱེད་
པ་ཙམ་
ལ278



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ཤོག །ཅེས་པའི་ཚིགས་བཅད་གཅིག་འདོན་ཞིང་། དེས་སྨོན་ལམ་ཐམས་ཅད་ཀྱི་དོན་བསྡུ་
བར་བཤད་དོ། །དེ་ནས་འདས་པའི་སངས་རྒྱས་རྣམས་དང་ཞེས་པ་ནས་ཡོན་ཏན་ཀུན་གྱི་
མི་བཟད་མཛོད་དུ་འགྱུར་ཞེས་པའི་བར་གྱི་ཚིགས་བཅད་བཅོ་ལྔས་མོས་པས་སྤྱོད་པའི་
སའི་སྨོན་ལམ་བསྟན་པར་བཤད་པ་ལ། རྡུལ་གཅིག་སྟེང་ན་རྡུལ་རྙེད་ཅེས་པ་ནས་བདག་
གིས་སྨོན་ལམ་མཐའ་ཡང་དེ་ཙམ་མོ་ཞེས་པའི་བར་གྱིས་ཚིགས་བཅད་བཅུ་དགུས་ནི་ལྷག་
བསམ་དག་པའི་ས་ཡི་སྨོན་ལམ་དང་། འབྲས་བུ་བསྟན་པ་བཤད་ལ། དེ་ཡང་ས་དང་པོ་
རབ་ཏུ་དགའ་བ་ནས། བཅུ་གཅིག་པ་ཀུན་ཏུ་འོད་ཀྱི་བར་སྦྱར་རོ། །གང་ཡང་ཕྱོགས་
བཅུའི་ཞིང་རྣམས་མཐའ་ཡས་པ། །ཞེས་པ་ནས། བྱང་ཆུབ་མཆོག་ལ་སོམ་ཉི་མ་བྱེད་ཅིག །
ཅེས་པའི་བར་གྱི་ཚིགས་བཅད་བརྒྱད་ཀྱི་སྨོན་ལམ་གྱི་ཕན་ཡོན་བསྟན་ཏོ། །འཇམ་དཔལ་
དཔའ་བོས་ཇི་ལྟར་མཁྱེན་པ་དང་ཞེས་སོགས་ཚིགས་བཅད་དྲུག་གི་ནི་སྨོན་ལམ་གྱི་གཞུང་
འདོན་པ་ཙམ་གྱི་དགེ་རྩ་བསྔོ་བ་ཡིན་པར་བཤད་དེ། བཟང་པོ་སྤྱོད་པའི་སྨོན་ལམ་བཏབ་
པ་ཡི་ཞེས་སོགས་ཚིགས་བཅད་གཉིས་ཀྱང་བསྔོ་བར་བཤད་དེ། དེ་དག་གི་བར་གྱི་ནང་
གསེས་ཀྱི་བསྡུས་དོན་རྣམས་ནི་འགྲེལ་པ་སྔ་མ་གཉིས་དང་ཕལ་ཆེར་འདྲ་བར་སྣང་ངོ་། །
སློབ་དཔོན་རྒྱན་བཟང་པོས་མཛད་པའི་འགྲེལ་པའི་བསྡུས་དོན་ཀྱང་སྔ་མ་གཉིས་དང་འདྲ་
བར་སྣང་ངོ་། །དེ་དག་ནི་རྒྱ་འགྲེལ་རྣམས་ཀྱིས་བཤད་ཚུལ་ཡིན་ལ། བོད་འགྲེལ་འགའ་
ཞིག་འདུག་པ་ལས་གཞན་རྣམས་ནི་འབྲུ་ནོན་ཙམ་ལས་མི་སྣང་ལ། ཇོ་ནང་རྗེ་བཙུན་ཏཱ་ར་
ནཱ་ཐ་དང་ཀུན་མཁྱེན་སྟོབས་འབར་འོད་ཟེར་བའི་འགྲེལ་པ་གཉིས་ཅུང་ཟད་རྒྱས་པར་སྣང་
ནའང་སྔ་མས་བཤད་པ་ཕལ་ཆེར་ས་མཐོན་པོ་འབའ་ཞིག་ལ་སྦྱར་བ་དང་། གཞུང་གཞན་
དང་ཡེ་མི་མཐུན་པའི་བཤད་པ་མང་བར་འདུག་པ་དང༌། ཕྱི་མས་ཤཱཀྱ་བཤེས་གཉེན་གྱི་
རྗེས་སུ་འབྲང་བར་འདུག་ཀྱང་གཞུང་གི་གཅོད་མཚམས་རྣམས་ས་བཅུ་དང་ཕར་ཕྱིན་བཅུ་
ལ279



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་སྦྱར་བའི་བཤད་པ་ལ་གཞུང་ཆེན་པོ་རྣམས་ཀྱི་བཤད་སྲོལ་དང་མཐུན་དཀའ་བ་འགའ་
ཞིག་སྣང་ཞིང་། ཁྱད་པར་ས་བཅུའི་ལམ་ལ་རིམ་པར་སྦྱར་བ་རྣམས་ལ་མཚན་ཉིད་
མཚུངས་པ་ཙམ་ལས་ཇི་བཞིན་འབྱོར་པ་དཀའ་བར་སྣང་བས་འདིར་དེ་དག་གི་དགག་
བཞག་རྒྱས་པ་མི་སྤྲོ་ལ། རྣམ་གཞག་གཞན་རྣམས་ནི་རང་ལུགས་གསལ་བར་འཆད་པས་
ཤེས་པར་འགྱུར་རོ། །
གསུམ་པ་གཞུང་དོན་དངོས་བཤད་པ་ལ། སྨོན་ལམ་འགྲུབ་པའི་རྒྱུ་བསག་སྦྱང་བྱ་
བའི་ཉམས་ལེན་གྱི་རིམ་པ་དང༌། བྱང་ཆུབ་སེམས་དཔའི་སྨོན་ལམ་གྱི་རིམ་པ་ཉམས་སུ་
ལེན་པ་དངོས་དང་། སྨོན་ལམ་ཡིད་ལ་བྱས་པའི་ཕན་ཡོན་དང་། གཞུང་བཏོན་པ་སོགས་
ཀྱི་ཕན་ཡོན་ཏེ་བཞི། དེའི་དང་པོ་ལ་མགོན་པོ་གསེར་གླིང་པ་དང་ཇོ་བོ་ཨ་ཏི་ཤའི་ཕྱག་
བཞེས་ལྟར་གནས་ལ་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་དགྲམ་པ་དང༌། ཅི་འབྱོར་
པའི་མཆོད་པ་གཡོ་སྒྱུ་དང་བྲལ་བས་མཛེས་པར་བཤམས་པ་དང་། བདེ་བའི་སྟན་ལ་ཚུལ་
དང་མཐུན་པའི་སྤྱོད་ལམ་གྱིས་འཁོད་པ་བྱས་ཏེ། མི་རྟག་པ་དང་། དུད་འགྲོའི་སྡུག་བསྔལ་
དང་། འཁོར་བའི་ཉེས་དམིགས་སེམས་པ་དང་། སེམས་ཅན་ཐམས་ཅད་ལ་དམིགས་པའི་
བྱམས་པ་དང་སྙིང་རྗེ་སོགས་ཀྱི་དམིགས་པ་ཡིད་འཁུལ་བར་སྔོན་ཏུ་བཏང་ནས་སྐྱབས་
འགྲོ་སེམས་བསྐྱེད་སོགས་རྒྱུད་དང་འདྲེས་ངེས་པར་བྱ། དབང་པོ་རྣོན་པོས་ཕྱོགས་བཅུའི་
ཞིང་རབ་འབྱམས་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་དག་
པའི་ཞིང་གི་བཀོད་པ་དང་བཅས་པའི་རང་རང་གི་གནས་ན་བཞུགས་པ་རྣམས་ཡིད་ཡུལ་
དུ་བྱས་པས་ཆོག་མོད་ཀྱང་། ལས་དང་པོ་པས་དམིགས་པ་འཆར་བདེ་བའི་ཆེད་དུ་ལམ་གྱི་
རིམ་པའི་མན་ངག་ནས་འབྱུང་བ་བཞིན་ཚོགས་ཞིང་གསལ་འདེབས་པ་སོགས་བྱས་ལ།
སྐྱབས་ཡུལ་རྣམས་ལ་དད་འདུན་ཤུགས་དྲག་པོ་དང་། རང་གི་མཐའ་འཁོར་དུ་སེམས་ཅན་
ཆ280ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
འཁོར་བ་ལ་བྱམས་པ་དང་སྙིང་རྗེ་ཤུགས་དྲག་པོ་བསྐྱེད་དེ་དེའི་རྩིས་ཟིན་པའི་ངང་ནས།
ཡན་ལག་བདུན་པ་བྱ་བ་ལ། ཐོག་མར་ཕྱག་འཚལ་བའི་ཡན་ལག་ལ་བཞི་ལས་དང་པོ་སྒོ་
གསུམ་བསྡོམས་པའི་ཕྱག་ནི། ཇི་སྙེད་སུ་དག་ཅེས་སོགས་ཚིག་རྐང་བཞིས་སྟོན་ཏེ། འཇིག་
རྟེན་གྱི་ཁམས་ཕྱོགས་རེ་བ་དང་དུས་རེ་རེ་བའི་སངས་རྒྱས་མིན་གྱི། ཕྱོགས་བཅུ་ཀ་ན་
བཞུགས་པ་དང་སྔར་བྱོན་ཟིན་པ་དང་མ་འོངས་པ་ན་འབྱོན་པར་འགྱུར་བ་དང༌། ད་ལྟར་
བྱུང་བའི་མིའི་སེང་གེ་སྟེ་སངས་རྒྱས་བཅོམ་ལྡན་འདས་སྲས་དང་བཅས་པ་ཇི་སྙེད་ཅིག་
བཞུགས་པ་གང་སུ་དག་སྟེ་ཅི་མཆིས་པ་ཐམས་ཅད་ལ་དམིགས་ནས་གཞན་གྱི་གཡམ་ལ་
རྒྱུག་པ་ལྟ་བུ་མ་ཡིན་པར་བསམ་པ་ཐག་པ་ནས་ལུས་ངག་ཡིད་གསུམ་དང་བ་སྟེ་སྒོ་གསུམ་
གུས་པས་ཕྱག་འཚལ་བའོ། །དེ་ཡང་སངས་རྒྱས་གཅིག་ལ་ཕྱག་འཚལ་ནའང་བསོད་
ནམས་དཔག་ཏུ་མེད་པ་ལ་དེ་ཙམ་ལ་དམིགས་ནས་ཕྱག་འཚལ་ན་ལྟ་ཅི་སྨོས་ཞེས་
གསུངས་སོ། །
གཉིས་པ་ལུས་ཀྱི་ཕྱག་ནི། བཟང་པོ་སྤྱོད་པ་ཞེས་སོགས་ཚིགས་བཅད་གཅིག་གིས་
སྟོན་ལ། སྐྱབས་ཡུལ་རྣམས་ཀྱི་བཟང་པོའི་སྤྱོད་པ་སྟེ། དེ་དག་གི་ཡོན་ཏན་ལ་དད་པའི་
སྟོབས་བསྐྱེད་པའི་སྨོན་ལམ་གྱི་སྟོབས་ཀྱིས་ཀུན་ནས་བསླངས་ཏེ། རྒྱལ་བ་ཕྱོགས་དང་
དུས་ཀྱིས་བསྡུས་པ་ཐམས་ཅད་ཡིད་ཀྱི་ཡུལ་དུ་མངོན་སུམ་པ་ལྟར་དམིགས་ལ། རང་གི་
ལུས་ཞིང་རྣམས་ཀྱི་རྡུལ་ཕྲ་རབ་ཀྱི་གྲངས་དང་མཉམ་པར་སྤྲུལ་ལ་བཏུད་པ་སྟེ་ཡན་ལག་
ལྔ་ས་ལ་གཏུགས་པའི་སྒོ་ནས་རབ་ཏུ་དང་བས་ཕྱག་འཚལ་བའོ། །ལུས་གཅིག་གིས་ཕྱག་
བྱས་པའང་བསོད་ནམས་ཆེ་ན་ལུས་དེ་ཙམ་གྱིས་ཕྱག་བྱས་པ་ནི་བསོད་ནམས་ཤིན་ཏུ་ཆེའོ་
ཞེས་གསུངས་སོ། །
གསུམ་པ་ཡིད་ཀྱི་ཕྱག་ནི་རྡུལ་གཅིག་སྟེང་ན་ཞེས་སོགས་ཚིགས་བཅད་གཅིག་གིས་
ལ281ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོན་ཏེ། རྡུལ་ཕྲ་རབ་རེ་རེའི་སྟེང་ནའང་རྡུལ་ཐམས་ཅད་ཀྱི་གྲངས་དང་མཉམ་པའི་སངས་
རྒྱས་རྣམས་དང་རང་གི་སྲས་བྱང་ཆུབ་སེམས་དཔའི་འཁོར་གྱིས་བསྐོར་བའི་དབུས་ནས་
བཞུགས་པ་དང་དེ་ལྟ་བུའི་ཚུལ་གྱིས་ཆོས་ཀྱི་དབྱིངས་དེ་ཁོ་ན་ཉིད་དང་མཉམ་པར་
བཞུགས་པའི་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ཀྱི་རོལ་པས་ནམ་མཁའ་གར་
ཁྱབ་ཏུ་ཁྱབ་པས་ན། དེ་ལྟ་བུའི་སྐུ་དང་ཞིང་གི་བཀོད་པས་ཀྱང་ཆོས་ཀྱི་དབྱིངས་ཀྱི་ཁམས་
ཐམས་ཅད་གང་བ་ལ་མོས་པ་སྟེ་བསམ་མི་ཁྱབ་ཀྱི་ཡོན་ཏན་ལ་དད་པར་བྱེད་པའོ། །
བཞི་པ་ངག་གི་ཕྱག་ནི། དེ་དག་བསྔགས་པ་ཞེས་སོགས་ཚིགས་བཅད་གཅིག་གིས་
སྟོན་ཏེ། །ཡུལ་དེ་དག་གི་ཡོན་ཏན་གྱི་བསྔགས་པ་ཟད་མི་ཤེས་པ་རྒྱ་མཚོ་ལྟ་བུ་རྣམས་
དབྱིངས་ཀྱི་ཡན་ལག་སྟེ་རྒྱུ་ལྕེ་རྐན་ལ་སོགས་པ་མང་པོར་སྤྲུལ་ནས་སྒྲ་དབྱངས་སྙན་པས་
རྒྱལ་བ་སྲས་དང་བཅས་པ། དེ་དག་ཀུན་གྱི་ཡོན་ཏན་མཐའ་ཡས་པ་རྣམས་རབ་ཏུ་བརྗོད་
ཅིང་བདེ་བར་གཤེགས་པ་ཐམས་ཅད་བདག་གིས་བསྟོད་པར་བྱེད་པའོ། །འདིའི་དབྱངས་
ཀྱི་ཡན་ལག་ནི་ལྕེ་རྐན་སོགས་ལ་བྱེད་པར་རྗེ་བདག་ཉིད་ཆེན་པོས་གསུངས་པ་ལྟར། ཤཱཀྱ་
བཤེས་གཉེན་ཀྱི་འགྲེལ་པར་ཡང་འབྱུང་ལ། འགྲེལ་པ་གཞན་ལས། དབྱངས་ཀྱི་ཡོན་ཏན་
ལ་བཤད་དོ། །
གཉིས་པ་མཆོད་པ་ལ་གཉིས་ལས། དང་པོ་བླ་ན་ཡོད་པའི་མཆོད་པ་ནི། མེ་ཏོག་
དང༌། ཕྲེང་བ་དང་། སིན་སྙན་དང་
། བྱུག་པ་དང་། གདུགས་དང་། མར་མེ་དང་། བདུག་
སྤོས་དང་། ན་བཟའ་དང་། དྲི་རྣམས་ནི་གོ་བར་སླ་ལ། དེ་དག་རེ་རེ་ཞིང་དམ་པ་དང་
མཆོག་ཅེས་སྨོས་པ་ནི། མེ་ཏོག་ལྟ་བུ་རེ་རེ་ཡང་ལྷ་དང་མིའི་ཡུལ་ན་ཡོད་པའི་ཁ་དོག་དང་།
དབྱིབས་དང་། དྲི་དང་། རྒྱན་ཕུན་སུམ་ཚོགས་པ་མཐའ་ཡས་ཤིང་རྣམ་པ་སྣ་ཚོགས་པ་
བསམ་གྱིས་མི་ཁྱབ་པ་འབུལ་བ་བསྟན་ལ། ཕྱེ་མ་ཕུར་མ་ནི། སྤོས་ཞིམ་པོའི་ཕྱེ་མ་གཏོར་
ལ282



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ཞིང་བདུག་ཏུ་རུང་བ་ཐུམ་པོ་སོགས་སུ་བྱས་པའམ་དཀྱིལ་འཁོར་བྲིས་པའི་ཚོན་ཕྱེ་སྤེལ་
བའི་རིམ་པ་རྒྱ་དང་རྔམ་པ་རི་རབ་དང་མཉམ་པ་ཡིན་ལ། བཀོད་པ་ཁྱད་པར་དུ་འཕགས་
པ་ནི། མེ་ཏོག་ལྟ་བུ་རེ་རེ་ལ་ཡང་བཀོད་པ་སྣ་ཚོགས་པ་སྟེ་མེ་ཏོག་གི་རང་བཞིན་འབའ་
ཞིག་ལས་གྲུབ་པའི་གདུགས་དང་། རྒྱལ་མཚན་དང་། བླ་བྲེ་དང་། གཞལ་མེད་ཁང་དང་།
ཁྲི་སྟན་དང་། ལྡ་ལྡི་ལ་སོགས་པ་སྣ་ཚོགས་པའི་དབྱིབས་དང་། འོད་ཟེར་འཕྲོ་བ་ལ་
སོགས་པའི་རྣམ་པ་དུ་མར་སྤྲུལ་ནས་མཆོད་པ་སྟེ་ཕྲེང་བ་ལ་སོགས་པ་བཞན་ལའང་ཅི་
རིགས་པར་སྦྱར་རོ། །
གཉིས་པ་བླ་ན་མེད་པའི་མཆོད་པ་ནི། མཆོད་པ་གང་རྣམས་ཞེས་སོགས་ཚིགས་
བཅད་གཅིག་གིས་སྟོན་ཏོ། །རྫུ་འཕྲུལ་དང་ཏིང་ངེ་འཛིན་གྱི་མཐུ་ཤིན་ཏུ་ཆེ་བའི་བྱང་ཆུབ་
སེམས་དཔའ་རྣམས་ཀྱི་མཆོད་པ་གང་དག་བླ་ན་མེད་པ་སྟེ། འཇིག་རྟེན་ན་མེད་པའི་ཡོ་
བྱད་ཀྱི་ཁྱད་པར་བཟང་དགུ་དུ་མ་སྤྲུལ་པ་སྟེ། བུམ་པ་བཟང་པོ་དང༌། དཔག་བསམ་གྱི་
ཤིང་དང་། ཡིད་བཞིན་གྱི་ནོར་བུ་ལ་སོགས་པ་ལས་བསམ་པ་ཙམ་གྱི་གང་ཉེ་བར་མཁོ་
བའི་ཡོ་བྱད་མཐའ་ཡས་པ་དང༌། དམ་པའི་ཆོས་ཀྱི་སྒྲ་དང་བསྔགས་པའི་དབྱངས་མཐའ་
ཡས་པ་འབྱུང་བའི་སངས་རྒྱས་ཀྱི་ཞིང་ཐམས་ཅད་རྒྱས་པར་འགེངས་པས་ན་རྒྱ་ཆེ་བ་སྟེ།
རང་གི་ལུས་ཀྱང་དེ་སྙེད་དུ་སྤྲུལ་ནས་འབུལ་བའོ། །བཟང་པོ་སྤྱོད་ལ་དད་པའི་སྟོབས་དག་
གིས། །ཞེས་པ་ནི། ཀུན་སློང་གི་ཁྱད་པར་ཏེ་མཆོད་ཡུལ་རྣམས་ཀྱི་ཡོན་ཏན་ལ་ཡིད་གུས་
པས་དང་བ་དང་། དེ་དག་གི་གོ་འཕང་མངོན་དུ་བྱེད་འདོད་ཀྱི་མངོན་པར་འདོད་པའི་དད་
པ་ཤུགས་དྲག་པོས་ཀུན་ནས་བསླངས་ཏེ་ཕྱག་འཚལ་བ་དང་མཆོད་པ་བྱེད་པའོ། །
གསུམ་པ་སྡིག་པ་བཤགས་པའི་ཡན་ལག་ནི། འདོད་ཆགས་ཞེ་སྡང་ཞེས་སོགས་
ཚིགས་བཅད་གཅིག་གིས་སྟོན་ཏེ། རྒྱུ་འདོད་ཆགས་ཞེ་སྡང་གཏི་མུག་གསུམ་གྱི་དབང་
ཀ283



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གིས། གཞི་ལུས་ངག་ཡིད་གསུམ་གྱི་སྒོ་ནས་ངོ་བོ་སྡིག་པ་མི་དགེ་བ་བཅས་པ་དང་རང་
བཞིན་གྱི་ཁ་ན་མ་ཐོ་བ་བྱེད་ཚུལ་བདག་གིས་བགྱིས་པ་དང༌། བགྱིད་དུ་སྩལ་བ་དང་།
གཞན་གྱིས་བགྱིས་པ་ལ་རྗེས་སུ་ཡི་རང་བ་ཅི་མཆིས་པ་ཐམས་ཅད་བཤགས་ཚུལ་རྣམ་
སྨིན་ལ་འཇིགས་པའི་སྒོ་ནས་འགྱོད་པ་དང་། ཕྱི་ཆད་སྡོམ་པའི་སེམས་དང༌། སྐྱབས་ཡུལ་
རྣམས་ལ་སྡིག་པའི་འབྲས་བུ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་དང་། སྡིག་པའི་
འཁོར་གསུམ་རང་བཞིན་མེད་པར་རྟོགས་པ་སོགས་སྟོབས་བཞི་ཚང་བའི་སྒོ་ནས་སོ་སོར་
བཤགས་པའོ། །
བཞི་པ་རྗེས་སུ་ཡི་རང་བའི་ཡན་ལག་ནི། ཕྱོགས་བཅུའི་རྒྱལ་བ་ཞེས་སོགས་ཚིགས་
བཅད་གཅིག་གིས་སྟོན་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་དང་རང་སངས་རྒྱས་དང་སློབ་པ་དང་མི་སློབ་པའི་ཉན་ཐོས་ཀྱི་དགེ་འདུན་དང༌། སོ་
སོ་སྐྱེ་བོའི་འགྲོ་བ་སྟེ་གང་ཟག་ལྔ་པོ་དེ་དག་གི་བསོད་ནམས་ཀྱི་ཕུང་པོ་ཅི་མཆིས་པ་ཐམས་
ཅད་དབུལ་པོས་གཏེར་རྙེད་པ་ལྟ་བུའི་སྙིང་ཐག་པ་ནས་རྗེས་སུ་ཡི་རང་བའི་དགའ་བ་
བསྒོམ་པའོ། །
ལྔ་པ་ཆོས་འཁོར་བསྐོར་བར་བསྐུལ་བ་ནི། གང་རྣམས་ཕྱོགས་བཅུའི་ཞེས་སོགས་
ཚིགས་བཅད་གཅིག་གིས་སྟོན་ཏེ། ཕྱོགས་བཅུའི་ཞིང་དུ་འཇིག་རྟེན་གྱི་རྒུད་པ་སེལ་བའི་
སྒྲོན་མེ་སངས་རྒྱས་བཅོམ་ལྡན་འདས་གང་དག་བྱང་ཆུབ་ཏུ་རྣམ་པར་སངས་རྒྱས་ཏེ་མ་
ཆགས་ཤིང་ཐོགས་པ་མེད་པའི་མཁྱེན་པ་བརྙེས་ནས་རིང་དུ་མ་ལོན་པ་རྣམས་ལ་ལུས་ཀྱང་
དེ་སྙེད་དུ་སྤྲུལ་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བླ་ན་མེད་པ་བསྐོར་བར་
བསྐུལ་བའོ། །
དྲུག་པ་མྱ་ངན་ལས་མི་འདའ་བར་གསོལ་བ་འདེབས་པ་ནི། མྱ་ངན་འདའ་སྟོན་ཞེས་
， ...



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སོགས་ཚིགས་བཅད་གཅིག་གིས་སྟོན་ཏེ། ཕྱོགས་བཅུའི་ཞིང་དུ་མྱ་ངན་ལས་འདའ་བའི་
ཚུལ་སྟོན་པར་བཞེད་པ་རྣམས་ལ་འགྲོ་བ་རྣམས་ལ་ཕུགས་སུ་ཕན་པ་དང་གནས་སྐབས་སུ་
བདེ་བ་བསྐྱེད་པའི་ཕྱིར་དུ་ཞིང་ཁམས་ཀྱི་རྡུལ་ཕྲ་རབ་ཀྱི་གྲངས་དང་མཉམ་པའི་བསྐལ་
བར་མྱ་ངན་ལས་མི་འདའ་བར་བཞུགས་པར་ལུས་དཔག་ཏུ་མེད་པར་བྱས་ཏེ་ཐལ་མོ་རབ་
ཏུ་སྦྱར་ཏེ་གསོལ་བ་འདེབས་པའོ། །
བདུན་པ་བསྔོ་བའི་ཡན་ལག་ནི། ཕྱག་འཚལ་བ་དང་ཞེས་སོགས་ཚིགས་བཅད་
གཅིག་གིས་སྟོན་ཏེ། དེ་ལྟར་ཕྱག་འཚལ་བ་ལ་སོགས་པ་གོང་གི་ཡན་ལག་དྲུག་དགེ་བས་
མཚོན་ནས་དགེ་རྩ་ཐམས་ཅད་སེམས་ཅན་ཐམས་ཅད་ཐུན་མོང་དུ་བྱས་ཏེ་རྫོགས་པའི་བྱང་
ཆུབ་ཀྱི་རྒྱུར་འདུན་པ་དྲག་པོས་བསོ་བའོ། །དེ་ཡང་འོག་ནས་འབྱུང་བའི་སྨོན་ལམ་རྣམས་
ཇི་ལྟ་བ་བཞིན་འགྲུབ་པ་ལ་གེགས་བྱེད་པ་ནི། སྡིག་སྒྲིབ་ཡིན་པས་དེ་སྦྱང་བ་དང་འགྲུབ་
པའི་མཐུན་རྐྱེན་ནི་བསོད་ནམས་ཡིན་པས་དེ་རྒྱ་ཆེར་འཕེལ་ཞིང་ནམ་ཡང་མི་ཟད་པ་ཞིག་
སྨོན་ལམ་འགྲུབ་པའི་རྒྱུར་ཅིས་ཀྱང་དགོས་ལ། ཡན་ལག་བདུན་པ་ནི། སྡིག་སྒྲིབ་སྦྱོང་བ་
དང་། བསོད་ནམས་ཀྱི་ཚོགས་གསོག་པ་དང་། དགེ་བའི་རྩ་བ་འཕེལ་ཞིང་མི་ཟད་པར་
བྱེད་པ་གསུམ་ག་འགྲུབ་པས། དེ་སྔོན་དུ་བཏང་ན་འོག་ནས་འབྱུང་བའི་སྨོན་ལམ་རྣམས་
འགྲུབ་པ་ལ་ནུས་པ་ཤིན་ཏུ་ཆེའོ། །
གཉིས་པ་ལ་གསུམ། མོས་པས་སྤྱོད་པའི་སའི་སྨོན་ལམ་གྱི་རིམ་པ་ཉམས་སུ་ལེན་
པ་དང་། བྱང་སེམས་འཕགས་པའི་སའི་སྨོན་ལམ་གྱི་རིམ་པ་ཉམས་སུ་ལེན་པ་དང་། སྨོན་
ལམ་གྱི་འབྲས་བུ་འགྲུབ་པའི་ཚད་དོ། །དང་པོ་ལ་བཅུ་ལས། དང་པོ་བསམ་པ་རྣམ་པར་
དག་པ་སྦྱོང་བ་ལ་ཡང་གསུམ་ལས། དང་པོ། སངས་རྒྱས་ལ་མཆོད་ཅིང་དགོངས་པ་ཡོངས་
སུ་རྫོགས་པར་སྨོན་པ་ནི། འདས་པའི་སངས་རྒྱས་ཞེས་སོགས་ཚིགས་བཅད་གཅིག་གིས་
285ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོན། དེ་ཡང་འདི་མན་ཆད་ཀྱི་སྨོན་ལམ་གྱི་དོན་རྣམས་ཀྱང་ལས་དང་པོ་པ་ལ་ཕན་པའི་
ཕྱིར་ཉམས་ལེན་གྱི་རིམ་པ་དང་སྦྱར་ནས་བཤད་བར་བྱ་སྟེ། ཕྱག་འཚལ་བ་ལ་སོགས་པའི་
དགེ་བའི་རྩ་བ་རྣམས་ཀྱིས་མཚོན་ནས་རང་གི་ལུས་ལོངས་སྤྱོད་དུས་གསུམ་གྱི་དགེ་རྩ་
རྣམས་འདས་པ་སྟེ་སྔར་བྱོན་ཟིན་པའི་སངས་རྒྱས་རྣམས་དང་། ད་ལྟར་ཕྱོགས་བཅུའི་
འཇིག་རྟེན་གྱི་ཁམས་དག་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ལ་ཕུལ་
བས་དེ་དག་གི་སྤྱན་སྔར་ཀུན་ཏུ་བཟང་པོའི་མཆོད་པའི་སྤྲིན་དུ་གྱུར་ཏེ་མཉེས་པར་བྱས་
པར་བསམ་ཞིང་རྟག་ཏུ་དེ་ལྟར་མཆོད་པར་གྱུར་ཅིག་ཅེས་སྨོན་ལམ་གདབ་པ་དང་། གང་
ཡང་མ་བྱོན་པ་སྟེ་མ་འོངས་པ་ན་འཚང་རྒྱ་བར་འགྱུར་བ་ཐེག་པ་གསུམ་གྱི་ལམ་དུ་ཞུགས་
པ་རྣམས་ལ་ཕུལ་པས། དེ་དག་འཚང་རྒྱ་བའི་མཐུན་པའི་རྐྱེན་མ་ཚང་བ་མེད་པར་གྱུར་ཏེ།
དེ་དག་གི་བསམ་པ་སྟེ་ཐུགས་ཀྱི་དགོངས་པ་ཡོངས་སུ་རྫོགས་ནས་སངས་རྒྱས་ཀྱི་སར་
རིམ་པ་ཇི་ལྟ་བ་བཞིན་དུ་བྱོན་པ་སྟེ་ཕྱིན་པར་གྱུར་ཅིག་ཅེས་སྨོན་པ་ཡིན་ལ། འདི་ནི་དགེ་
རྩ་སོགས་ལམ་ཞུགས་ཀྱི་སློབ་པ་དང་མི་སློབ་པ་ལ་གཏོང་བའི་ཚུལ་ཡིན་ལ། སྐྱེ་བ་གཞན་
དུའང་དེ་ལྟར་བྱེད་པར་གྱུར་ཅིག་ཅེས་སྨོན་པ་ནི་འོག་མ་རྣམས་ལའང་ཤེས་པར་བྱའོ། །
གཉིས་པ་སངས་རྒྱས་ཀྱི་ཞིང་ཡོངས་སུ་སྦྱོང་བའི་བསམ་པ་ནི། ཕྱོགས་བཅུ་ག་ལའི་
ཞིང་རྣམས་ཞེས་སོགས་ཚིགས་བཅད་གཅིག་གིས་བསྟན། སྔར་ལྟར་རང་གི་ལུས་ལོངས་
སྤྱོད་དགེ་རྩ་རྣམས་ཕྱོགས་བཅུའི་ག་ལེ་བའི་སྣོད་ཀྱི་འཇིག་རྟེན་གྱི་ཁམས་རྣམས་ལ་བཏང་
བས་ཞིང་ཁམས་དེ་དག་གི་རྡོ་བ་དང་། གསེག་མ་དང་། ཚེར་མ་དང་། གྱོ་མོ་དང་། སྡོང་
དུམ་དང་། ངམ་གྲོག་དང་། གཡང་ས་ལ་སོགས་པའི་སྐྱོན་ཐམས་ཅད་དག་པར་གྱུར་ཏེ་
རིན་པོ་ཆེའི་རང་བཞིན་གྱི་ས་གཞི་དང༌། དཔག་བསམ་གྱི་ཤིང་གི་ཚལ་དང་། ཡན་ལག་
བརྒྱུད་ལྡན་གྱི་མཚོ་དང་རིན་པོ་ཆེ་སྣ་བདུན་གྱི་རི་བོ་དང་། གཞལ་མེད་ཁང་དང་རིན་པོ་
286



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ཆེའི་ཁྲི་སྟན་ལ་སོགས་པ་རྒྱ་ཆེ་བའི་འབྱོར་པ་དང་ལྡན་པའི་བདེ་བ་ཅན་གྱི་ཞིང་གི་བཀོད་
པ་ལྟར་གྱུར་ཏེ། དེའི་དབུས་སུ་བྱང་ཆུབ་ཀྱི་ཤིང་གི་དབང་པོའི་དྲུང་དུ་དེ་བཞིན་གཤེགས་
པ་རྒྱལ་བ་རྣམས་དང་སངས་རྒྱས་ཀྱི་སྲས་བྱང་ཆུབ་སེམས་དཔས་རབ་ཏུ་གང་བར་ཤོག་
ཅིག་པ་སྟེ། འདི་ནི་གཙོ་བོར་སྣོད་ལ་གཏོང་བའི་ཚུལ་ལོ། །
གསུམ་པ་སེམས་ཅན་ཐམས་ཅད་བདེ་བའི་ལྷག་བའི་བསམ་པ་སྦྱོང་བ་ནི། ཕྱོགས་
བཅུའི་སེམས་ཅན་གང་རྣམས་ཇི་སྙེད་པ། །ཞེས་སོགས་ཚིགས་བཅད་གཅིག་གིས་བསྟན་
སྔར་ལྟར་རང་གི་ལུས་ལ་སོགས་པ་རྣམས་ཕྱོགས་བཅུའི་འཇིག་རྟེན་གྱི་ཁམས་ཀྱི་རིགས་
དྲུག་གིས་བསྡུས་པའི་སེམས་ཅན་གང་ཇི་སྙེད་ཅི་ཡོད་པ་རྣམས་ལ་བཏང་བས། དེ་དག་
ནང་མེད་པར་གྱུར་པ་སྟེ་འཁོར་བའི་སྡུག་བསྔལ་དང་དེའི་རྒྱུ་ལས་དང་ཉོན་མོངས་པ་
ཐམས་ཅད་ལ་ནད་དང་མྱ་ངན་དང་ཟུག་ངུའི་སྒྲས་བསྟན་པ་མདོ་ལས་མང་དུ་འབྱུང་བ་
བཞིན་ཡིན་པས། འཁོར་བའི་སྡུག་བསྔལ་རྒྱུ་དང་བཅས་པ་དང་བྲལ་ནས་ལུས་སེམས་
བདེ་བ་ཕུན་སུམ་ཚོགས་པ་དང་ལྡན་པར་འགྱུར་བ་དང་། འགྲོ་བ་དེ་དག་ཀུན་གྱི་མངོན་
པར་འདོད་པའི་ཆོས་མཐུན་གྱི་དོན་རྣམས་སྒྲུབ་པའི་མཐུན་རྐྱེན་རྣམས་ཡིད་བཞིན་དུ་
འགྲུབ་པར་འགྱུར་བ་དང་། སངས་རྒྱས་ཀྱི་གོ་འཕང་འཐོབ་པའི་བདེ་བའང་འགྲུབ་པར་
ཤོག་ཅིག་པ་སྟེ། འདི་ནི་གཙོ་བོར་ལམ་དུ་མ་ཞུགས་པའི་སེམས་ཅན་ལ་གཏོང་བའི་ཚུལ་
ཡིན་ལ། འདི་ཡན་ཆད་བྱམས་པ་དང་སྙིང་རྗེའི་དམིགས་རྣམས་སྦྱོང་བ་དང་གཞན་དོན་
དོན་གཉེར་གྱི་བསམ་པ་སྦྱོར་ཚུལ་ཡིན་ནོ། །
གཉིས་པ་བྱང་ཆུབ་ཀྱི་སེམས་མི་བརྗེད་བའི་ལམ་ལ་ལྔ་ལས། དང་པོ་སྐྱེ་བ་དྲན་ཞིང་
རབ་ཏུ་འབྱུང་བར་སྨོན་པ་ནི། བྱང་ཆུབ་སྤྱོད་པ་ཞེས་སོགས་ཚིགས་བཅད་གཅིག་གིས་སྟོན།
དེ་ལྟར་གཞན་གྱི་དོན་འགྲུབ་པ་ལ་རང་ཉིད་ཀྱིས་སངས་རྒྱས་ཀྱི་གོ་འཕང་ཐོབ་དགོས་པས།
+
ལ287



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེའི་རྒྱུའི་གཙོ་བོ་བྱང་ཆུབ་ཀྱི་སེམས་སྐྱེ་བ་དང་འཕེལ་བའི་སྤྱོད་པ་བཟང་པོ་དག་ནི་བདག་
གིས་སྤྱོད་པར་བྱེད་ཅིང་ལྷ་མི་ལ་སོགས་པའི་འགྲོ་བ་གང་དུ་སྐྱེ་བ་དེའི་ཚེ་སྔོན་གྱི་གནས་ཇི་
ལྟ་བ་བཞིན་དུ་དྲན་པའི་ཀུན་ཏུ་ཚེ་རབས་དྲན་པ་འཐོབ་པ་དང་། དེའི་མཐུས་ཚེ་རབས་ཀུན་
ཏུ་འཆི་འཕོ་བ་དང་སྐྱེ་བའི་རྒྱུ་མར་ཉམས་སུ་མྱོང་བའི་ཚེ་ཁྱིམ་ན་གནས་པའི་ཉེས་དམིགས་
དང༌། རབ་ཏུ་བྱུང་བའི་ཕན་ཡོན་དྲན་པའི་སྒོ་ནས་རྟག་ཏུ་རབ་ཏུ་འབྱུང་བར་གྱུར་ཅིག་ཅེས་
པ་སྟེ། འདི་ནི་དགེ་སློང་མི་འཁྲུགས་པས་བདག་བྱང་ཆུབ་སེམས་དཔའི་སྤྱད་པ་སྤྱོད་པའི་
ཚེ་ནམ་སངས་མ་རྒྱས་ཀྱི་བར་དུ་དགེ་སློང་གི་རྟེན་ཁོ་ན་འཐོབ་པར་གྱུར་ཅིག་ཅེས་སྨོན་
ལམ་བཏབ་པ་ལྟ་བུ་ཡང་ཡོད་མོད་ཀྱང་གཙོ་བོར་ས་མ་ཐོབ་བར་དུ་ཁྱིམ་གྱི་ཉེས་པས་བྱང་
ཚུབ་ཀྱི་སེམས་ལ་བར་དུ་གཅོད་པ་མང་བས། དེའི་བར་གྱི་ཚེ་རབས་ཐམས་ཅད་དུ་རབ་ཏུ་
འབྱུང་བར་སྨོན་པ་ཡིན་ནོ། །
གཉིས་པ་ཚུལ་ཁྲིམས་མི་ཉམས་པར་སྨོན་པ་ནི། རྒྱལ་བ་ཀུན་གྱི་རྗེས་སུ་ཞེས་
སོགས་ཚིག་རྐང་བཞིས་སྟོན་ཏེ། ཚེ་རབས་ཐམས་ཅད་དུ་སྨོན་པ་དང་འཇུག་པའི་སེམས་
བཟུང་ཏེ། དུས་གསུམ་གྱི་རྒྱལ་བ་ཀུན་གྱི་རྗེས་སུ་སློབ་ཅིང་ཀུན་ཏུ་བཟང་པོའི་སྤྱོད་པ་
ཡོངས་སུ་རྫོགས་པར་བྱེད་པའི་གཞིའམ་རྟེན་དུ་གྱུར་པ་ཚུལ་ཁྲིམས་རྣམ་པ་གསུམ་པོ་རང་
དོན་ཡིད་བྱེད་ཀྱིས་མ་ཉམས་ཤིང་། ཉོན་མོངས་པ་དང་བཅས་པའི་ལྟུང་བའི་སྐྱོན་གྱིས་
གོས་པ་མེད་པར་སྤྱོད་པར་གྱུར་ཅིག་ཅེས་པ་སྟེ། བྱང་སེམས་ཀྱི་འཇུག་སྡོམ་རྣམ་པར་དག་
པར་སྨོན་པ་དེ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་གཉིས་པ་ཡིན་ནོ། །
གསུམ་པ་སོ་སོའི་སྐད་ཀྱིས་ཆོས་སྟོན་པར་སྨོན་པ་ནི། ལྷ་ཡི་སྐད་དང་ཞེས་སོགས་
ཚིག་རྐང་བཞིས་སྟོན་ཏེ། ལྷ་ཀླུ་གནོད་སྦྱིན་གྲུབ་བུམ་མི་ལ་སོགས་པ་འགྲོ་བ་སོ་སོའི་རང་
རང་གི་སྐད་དུ་ཆོས་སྟོན་པར་སྨོན་པ་ཡིན་ལ། དེ་ཡང་རང་ཉིད་འགྲོ་བ་གང་དུ་སྐྱེ་བ་དེའི་
ལ288



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སྐད་ཀྱིས་སྟོན་པ་དང་ལྷ་མི་ལྟ་བུའི་རྟེན་གཅིག་ལ་ཡང་ཡུལ་གྲུ་སོ་སོ་དང་རིགས་སོ་སོའི་
སྐད་ཀྱིས་ཆོས་སྟོན་པ་གཉིས་ཀ་ཡོད་ལ། དེ་ཡང་ཐེག་པ་ཆེན་པོའི་ཆོས་སྟོན་པ་ཡིན་པས།
མདོར་ན་ཐེག་ཆེན་གྱི་ཆོས་དར་བར་བྱེད་པ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་གསུམ་
བའོ། །
བཞི་པ་རྒྱུད་འཇམ་ཞིང་ཕྱིན་དྲུག་ལ་བརྩོན་པར་སྨོན་པ་ནི། དེས་ཤིང་ཕ་རོལ་ཕྱིན་
ལ་ཞེས་སོགས་ཀྱི་ཚིགས་རྐང་གཉིས་ཀྱིས་སྟོན་ཏེ། དེས་པ་ནི་རྒྱུད་འཇམ་པ་ཡིན་ལ། དེ་
ཡང་རིགས་ཀྱི་ཡོན་ཏན་ལ་གནས་པར་སྨོན་པ་ཡིན་ཏེ། ཐེག་པ་ཆེན་པོའི་རིགས་ཀྱི་ཡོན་
ཏན་མང་དུ་བཤད་ཀྱང་གཙོ་བོ་ནི་བྱམས་བརྩེ་ཤས་ཆེ་བའི་ངང་རྒྱུད་འཇམ་པ་ལ་གསུང་
བར་སྣང་བའི་ཕྱིར་རོ། །ཕར་ཕྱིན་ལ་བརྩོན་པ་ནི། ཕྱིན་དྲུག་གི་སྤྱོད་པ་མ་ཤེས་པ་ཤེས་པར་
བྱ་བ་དང་ཤེས་པ་མི་ཉམས་པར་གོང་འཕེལ་དུ་བྱ་བའི་ཕྱིར་བརྩོན་པ་སྟེ། མདོར་ན་ཐེག་
ཆེན་གྱི་རིགས་ལ་གནས་ཤིང་སྤྱོད་པ་ལ་སློབ་པར་སྨོན་པ་འདི་ནི་བྱང་ཆུབ་ཀྱི་སེམས་མི་
བརྗེད་པའི་རྒྱུ་བཞི་པའོ། །དེ་ཡན་ཆད་ཚིགས་བཅད་ཕྱེད་དང་བཞིས་བྱང་ཆུབ་ཀྱི་སེམས་
སྐྱེ་བའི་མཐུན་རྐྱེན་གཉེན་པོའི་ཕྱོགས་འགྲུབ་པར་སྨོན་པའོ། །
ལྔ་པ་སྡིག་སྒྲིབ་སྤོང་བ་སྨོན་པ་ནི། སྡིག་པ་གང་རྣམས་ཞེས་སོགས་ཚིག་རྐང་གཉིས་
ཀྱིས་སྟོན་ལ། སྡིག་པ་ནི་ནག་པོའི་ཆོས་བཞི་ལ་སོགས་པའི་སྡིག་ལྟུང་དང་སྒྲིབ་པ་ནི་ཐེག་
པ་ཆེན་པོ་སྤང་བ་ལ་སོགས་པའི་ལས་སྒྲིབ་དང་ལོག་ལྟ་དང་ང་རྒྱལ་ལ་སོགས་པའི་ཉོན་
མོངས་པའི་སྒྲིབ་པ་སྟེ། མདོར་ན་ཐེག་པ་ཆེན་པོའི་ལམ་སྐྱེ་བ་ལ་བར་དུ་གཅོད་པའི་སྡིག་
སྒྲིབ་བྱང་བར་བྱེད་པ་ལ་བརྩོན་པར་སྨོན་འདི་ནི་བྱང་ཆུབ་ཀྱི་སེམས་སྐྱེ་བོའི་མི་མཐུན་
ཕྱོགས་སྤོང་བར་སྨོན་བའོ། །
གསུམ་པ་མ་གོས་པའི་སྦྱོར་བ་ནི། ལས་དང་ཉོན་མོངས་ཞེས་སོགས་ཚིགས་བཅད་
~289



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅིག་གིས་སྟོན། འཁོར་བར་སྐྱེ་བ་འཕེན་པའི་རྒྱུ་ཟག་བཅས་ཀྱི་དགེ་མི་དགེ་མི་གཡོ་བའི་
ལས་དང་སྲེད་པ་དང་ལེན་པ་ལ་སོགས་པའི་ཉོན་མོངས་པ་དང་འདོད་བའི་ཡོན་ཏན་ལྔའི་
རོ་ཉམས་སུ་མྱོང་བ་ལ་ཞེན་བ་ལྟ་བུའམ། གཞན་གྱིས་རང་ལ་ཕན་འདོགས་པ་ལྟ་བུའི་སྒོ་
ནས་ཆོས་ལ་བར་དུ་གཅོད་པ་ལ་བདུད་ཅེས་བྱ་ལ་རང་ཉིད་འཇིག་རྟེན་པའི་འགྲོ་བ་གང་དུ་
སྐྱེས་ན་ཡང་སྐྱོན་དེ་གསུམ་ལས་གྲོལ་བ་སྟེ། སྐྱོན་དེ་གསུམ་གྱི་ལམ་ལ་བར་ཆད་བྱེད་མི་
ནུས་པ་དང་། སྐྱོན་དེ་དག་གིས་ལམ་དེ་དག་ལ་བར་ཆད་བྱེད་མི་ནུས་པར་མ་ཟད་སེམས་
ཅན་གྱི་དོན་དུ་སྙིང་རྗེ་དང་སྨོན་ལམ་གྱི་དབང་གིས་ལན་ལ་རེ་མེད་པར་འཁོར་བར་ཡང་
དང་ཡང་དུ་སྐྱེ་བ་ལེན་པར་སྨོན་པ་གཉིས་ཡོད་ལ། སྔ་མའི་དཔེ་ནི་ཇི་ལྟར་པདྨ་ཆུ་ལས་
སྐྱེས་ཀྱང་ཆུས་མི་ཆགས་པ་སྟེ་མི་གོས་པ་དང༌། ཕྱི་མའི་དཔེ་ནི་ཉི་མ་དང་ཟླ་བ་འཇིག་རྟེན་
གྱི་མུན་པ་སེལ་བའི་ཕྱིར་དུ་སྐྱོ་ངལ་མེད་པར་ནམ་མཁའ་ལ་ཐོགས་མེད་དུ་རྒྱུ་བ་གཉིས་
ཡིན་ལ། འདི་མོས་སྤྱོད་ཀྱི་སྐབས་ཡིན་པས། སྐྱོན་དེ་གསུམ་རྩ་བ་ནས་སྤོང་མི་ནུས་ཀྱང་
འཁོར་བར་སྐྱེ་བའི་ཚེ་དེ་དག་གི་ལམ་ལ་བར་ཆད་བྱེད་མི་ནུས་པ་དང་། དེ་ཙམ་ཞིག་ཐེག་
དམན་འཕགས་པ་འགའ་ཞིག་ལ་ཡང་ཡོད་ཅིང་། འདིར་ནི་དེར་མ་ཟད་གཞན་དོན་དུ་
འཁོར་བར་སྐྱེ་བ་ལེན་པ་ལ་སྐྱོ་ངལ་མེད་པར་སྨོན་པ་ཡིན་ནོ། །
བཞི་པ་སེམས་ཅན་ལ་ཕན་འདོགས་པ་ནི། ཞིང་གི་ཁྱོན་དང་ཞེས་སོགས་ཚིགས་
བཅད་གཅིག་གིས་སྟོན། ནམ་མཁའི་མཐས་གཏུགས་པའི་ཞིང་གི་ཁྱོན་ཇི་ཙམ་ཡོད་པ་
དང༌། དེ་ཡང་ཕྱོགས་རེ་ཙམ་མ་ཡིན་པར་ཕྱོགས་བཅུ་དག་ན་ཇི་སྙེད་ཅིག་ཡོད་པ་དེ་ཐམས་
ཅད་ཀྱི་སེམས་ཅན་ཐམས་ཅད་ཀྱི་ངན་སོང་གི་སྡུག་བསྔལ་གྱིས་མཚན་ཏེ་འཁོར་བའི་སྡུག་
བསྔལ་ཐམས་ཅད་རབ་ཏུ་ཞི་བར་བྱེད་ཅིང་། ལྷ་མིའི་ཕུན་ཚོགས་ལ་སོགས་པ་མངོན་
མཐོའི་བདེ་བ་དག་ལ་འགྲོ་བ་ཐམས་ཅད་དགོད་པར་བྱེད་ཅིང་། དེར་མ་ཟད་རང་རང་གི་
~290



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སྐལ་བ་དང་འཚམས་པར་བྱང་ཆུབ་ཆེན་པོར་ཐབས་ཀྱིས་འཁྲིད་པའི་སྒོ་ནས་འགྲོ་བ་
ཐམས་ཅད་ལམ་མཐར་ཐུག་གི་ཕན་པ་བསྒྲུབ་པར་བགྱིད་པར་ཤོག་ཅིག་པ་སྟེ། འདི་ནི་
སྔར་གྱི་དེ་དང་མི་འདྲ་སྟེ། སྔར་གྱི་དེ་ནི་དེ་ལྟ་མོས་པ་དང་སྐྱེ་བ་གཞན་དུ་དེ་ལྟར་བྱེད་པར་
སྨོན་པ་ཙམ་ཡིན་ལ། འདི་ནི་ཚིགས་བཅད་སྔ་མའི་དོན་ལྟར་སྙིང་རྗེ་དང་སྨོན་ལམ་གྱི་
དབང་གི་བསམ་བཞིན་དུ་འགྲོ་བ་དུ་མར་སྐྱེ་བ་བླངས་ནས་སེམས་ཅན་གྱི་དོན་སྒྲུབ་པར་
སྨོན་པའོ། །དེ་ལྟར་ན་ཡང་འདི་མོས་པའི་སྤྱོད་པའི་སྐབས་ཡིན་པས་ས་ཐོབ་པའི་བྱང་ཆུབ་
སེམས་དཔའ་རྣམས་ཀྱིས་སྐྱེ་བ་ལ་དབང་ཐོབ་པའི་སྒོ་ནས་འཇིག་རྟེན་དུ་སྲིད་པ་སྣ་ཚོགས་
སྟོན་པ་དང་མི་འདྲའོ། །
ལྔ་པ་གོ་ཆ་བགོ་བ་ནི། བྱང་ཆུབ་སྤྱོད་པ་ཞེས་སོགས་ཚིགས་བཅད་གཅིག་གིས་སྟོན་
ཏེ། བླ་ན་མེད་པའི་བྱང་ཆུབ་འཐོབ་པའི་ཕྱིར་དུ་རང་གི་ཚོགས་གཉིས་ཀྱི་སྤྱོད་པ་ཡོངས་སུ་
རྫོགས་པར་བྱེད་ཅིང་སེམས་ཅན་ཐམས་ཅད་ཀྱིས་རང་རང་གི་དབང་པོ་དང་ཁམས་དང་
བག་ལ་ཉལ་དང་མཐུན་པར་སྤྱོད་པ་སྟོན་པའི་སྒོ་ནས་ཐེག་པ་ཆེན་པོར་འཇུག་པར་བྱེད་པ་
དང་། ཀུན་ཏུ་བཟང་པོའི་སྤྱོད་པའི་ཚུལ་སྟོན་པའི་ཐེག་པ་ཆེན་པོའི་དམ་ཆོས་རབ་ཏུ་སྟོན་པ་
སྟེ་འཆད་པར་བྱེད་པ་ཡིན་ལ། སྤྱོད་པ་དེ་གསུམ་པོ་དེ་མ་འོངས་པའི་བསྐལ་པ་ཐམས་ཅད་
དུ་སྐྱོ་ངལ་མེད་པར་རབ་ཏུ་སྤྱད་པར་བྱའོ་ཞེས་གོ་ཆ་བགོ་བའོ། །བྱང་ཆུབ་སྤྱོད་པ་དང་
བཟང་པོ་སྤྱོད་པ་ཞེས་པའི་ཚིགས་གཞུང་འདིར་ལན་དུ་མར་འབྱུང་བ་རྣམས་དོན་གཅིག་ཏུ་
མི་འཆད་པར་སྐབས་ཐོབ་ཀྱི་དོན་སོ་སོར་འཆད་པ་ནི། འཕགས་ཡུལ་མཁས་པའི་གཞུང་
ལ་བརྟེན་པ་སྟེ། མདོ་སྡེ་འཆད་པ་ལ་འདི་འདྲ་མང་དུ་འབྱུང་བ་ཤེས་དགོས་སོ། །
དྲུག་པ་སྐལ་བ་མཉམ་པའི་བྱང་ཆུབ་སེམས་དཔའ་དང་འཕྲད་པར་སྨོན་པ་ནི།
བདག་གིས་སྤྱོད་དང་ཞེས་སོགས་ཚིགས་བཅད་གཅིག་གིས་སྟོན། བདག་གིས་བྱང་ཆུབ་
ལ291



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའི་སྤྱད་པ་སྤྱོད་པ་དེ་དང་མཚུངས་པར་སྤྱོད་པའི་སྐལ་བ་མཉམ་པའི་བྱང་ཆུབ་
སེམས་དཔའ་རྣམས་དང་རྟག་ཏུ་སྟེ་བྱང་ཆུབ་ཀྱི་གོ་འཕང་འཐོབ་ཀྱི་བར་དུ་སྐྱེ་བ་ཐམས་
ཅད་དུ་འཕྲད་པར་འགྱུར་བ་དང་། ཕྲད་ནས་ཀྱང་ལུས་ངག་ཡིད་གསུམ་གྱི་སྒོ་ནས་རྣམ་
པར་དག་པ་སྟེ་ཕན་ཚུན་མཛའ་ཞིང་གཉེས་གཤིན་པ་དང་། ཀུན་ཏུ་བཟང་པོ་སྤྱོད་པའི་སྨོན་
ལམ་ལ་གཅིག་ཏུ་ནན་ཏན་ཆེན་པོས་སྤྱད་པར་ཤོག་ཅེས་པ་སྟེ། ཐེག་པ་ཆེན་པོའི་ལམ་སྒྲུབ་
པའི་གྲོགས་ཁྱད་པར་ཅན་དང་འཕྲད་པ་སྨོན་པའོ། །
བདུན་པ་དགེ་བའི་བཤེས་གཉེན་མཉེས་པར་བྱེད་པར་སྨོན་པ་ནི། བདག་ལ་ཕན་
པར་འདོད་པའི་ཞེས་སོགས་ཚིགས་བཅད་གཅིག་གིས་སྟོན་ཏེ། བདག་ལ་ཕན་པ་སྟེ་སྙིང་
རྗེའི་སྒོ་ནས་ཐེག་པ་ཆེན་པོའི་ལམ་སྟོན་པར་འདོད་པའི་གྲོགས་པོ་སྟེ། དགེ་བའི་བཤེས་
གཉེན་གང་དག་ཀུན་ཏུ་བཟང་པོའི་སྤྱོད་ཚུལ་རབ་ཏུ་སྟོན་པ་དང་། འཆད་པ་དང་།
འདོམས་པར་བྱེད་པ་དེ་དག་དང་ཡང་བྱང་ཆུབ་མ་ཐོབ་ཀྱི་བར་དུ་རྟག་ཏུ་འཕྲད་པར་འགྱུར་
བ་དང་། ཕྲད་ནས་ཀྱང་དེ་དག་གི་ཡིད་ནམ་ཡང་མི་དབྱུང་པ་སྟེ་ཐུགས་མི་མཉེས་པ་སྐད་
ཅིག་ཙམ་ཡང་མི་བསྒྲུབ་པར་བསམ་སྦྱོར་གཉིས་ཀྱིས་མཉེས་པ་ཁོ་ན་གྲུབ་པར་གྱུར་ཅིག་
ཅེས་པ་སྟེ། ཐེག་པ་ཆེན་པོའི་ཡོན་ཏན་ཐམས་ཅད་དགེ་བའི་བཤེས་གཉེན་དང་མི་འབྲལ་
ཞིང་ཚུལ་བཞིན་དུ་བསྟེན་པ་ལ་རག་ལས་པར་སྟོན་པ་ཡིན་ཏེ་འདི་གོ་བ་ཤིན་ཏུ་གལ་ཆེ་བ་
ཡིན་ནོ། །
བརྒྱད་པ་དེ་བཞིན་གཤེགས་པ་མངོན་དུ་འགྱུར་བར་སྨོན་པ་ནི། སངས་རྒྱས་སྲས་
ཀྱིས་བསྐོར་བའི་ཞེས་སོགས་ཚིག་བཅད་གཅིག་གིས་སྟོན། སངས་རྒྱས་ཀྱི་སྲས་བྱང་ཆུབ་
སེམས་དཔའི་ཚོགས་ཀྱི་བསྐོར་བའི་མགོན་པོ་ཕྱོགས་བཅུའི་རྒྱལ་བ་རྣམས་ཀྱི་མཆོག་གི་
སྤྲུལ་པའི་སྐུའི་བཀོད་པ་དེ་དག་ཐམས་ཅད་བདག་གི་རྣམ་པར་དག་པའི་མིག་གིས་མངོན་
~292ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སུམ་གྱི་སྤྱོད་ཡུལ་དུ་གྱུར་ནས་རྒྱལ་བ་དེ་དག་ལ་སེམས་དང་བས་བལྟ་བ་དང་། མ་འོངས་
བསྐལ་བ་ཀུན་ཏུ་སྟེ། བྱང་ཆུབ་ཀྱི་སྙིང་པོ་ལ་ཐུག་གི་བར་དུ་རྒྱལ་བ་དེ་དག་ཡང་བདག་
གིས་སྐྱོ་ངལ་མེད་པའི་བརྩོན་འགྲུས་ཀྱིས་མངོན་སུམ་གྱི་མཆོད་པ་དང་གཟུངས་དང་ཏིང་ངེ་
འཛིན་དང་རྫུ་འཕྲུལ་གྱི་སྟོབས་ལས་བྱུང་བའི་མངོན་སུམ་མ་ཡིན་པའི་མཆོད་པ་རྒྱ་ཆེན་
པོས་མཉེས་པ་བགྱིད་པར་ཤོག་ཅིག་ཅེས་པ་སྟེ། ཚིགས་བཅད་སྔ་མའི་དོན་ལྟར། ཐེག་ཆེན་
གྱི་ལམ་སྟོན་པའི་བཤེས་གཉེན་ཚུལ་བཞིན་དུ་བསྟན་པའི་རྒྱུ་མཐུན་གྱི་འབྲས་བུ་ལ་ཆོས་
རྒྱུན་གྱི་ཏིང་ངེ་འཛིན་ཐོབ་པ་དང་། མཆོག་གི་སྤྲུལ་སྐུ་དང་དངོས་སུ་མཇལ་ཏེ་གདམས་
ངག་གནོད་པ་སོགས་འབྱུང་བར་སྟོན་པ་ཡིན་པས་གནད་ཆེའོ། །
དགུ་པ་དམ་པའི་ཆོས་ཡོངས་སུ་འཛིན་པར་སྨོན་པ་ནི། རྒྱལ་བ་རྣམས་ཀྱི་དམ་པའི་
ཆོས་ཞེས་སོགས་ཚིགས་བཅད་གཅིག་གིས་སྟོན། རྒྱལ་བ་རྣམས་ཀྱི་གསུང་རབ་ཡན་ལག་
བཅུ་གཉིས་ལ་སོགས་པ་ཆོས་ཀྱི་ཕུང་པོ་ཇི་སྙེད་ཅིག་གསུངས་པ་རྣམས་ཀྱི་ཚིག་དང་དོན་
མི་བརྗེད་པའི་གཟུགས་ཐོབ་པའི་སྒོ་ནས་འཛིན་པར་བྱེད་ཅིང་བླ་ན་མེད་པའི་བྱང་ཆུབ་ཀྱི་
སྤྱོད་པས་ཐེག་པ་ཆེན་པོའི་ལུང་གི་ཆོས་གཞན་ལ་རབ་ཏུ་སྣང་བར་བྱེད་པ་སྟེ་སྟོན་པར་བྱེད་
པ་དང་། ཀུན་ཏུ་བཟང་པོའི་སྤྱོད་པ་ཐེག་པ་ཆེན་པོའི་རྟོགས་པའི་ཆོས་རང་གཞན་གྱི་རྒྱུད་
ལ་བསྐྱེད་ཅིང་། དེའི་མི་མཐུན་ཕྱོགས་སྦྱང་བ་སྟེ་དག་པར་བྱ་བ་ཡང་། མ་འོངས་པའི་
བསྐལ་བ་ཀུན་ཏུ་མི་སྐྱོ་བར་སྤྱད་པར་ཤོག་ཅིག་ཅེས་པ་སྟེ། འདིའི་ཚིག་དང་པོ་ཆོས་ཀྱི་ཚིག་
རང་གིས་འཛིན་པ་དང་། གཉིས་པ་ལུང་གི་ཆོས་གཞན་ལ་སྟོན་པ་དང་། གསུམ་པ་རྟོགས་
པའི་ཆོས་རྒྱུད་ལ་བསྐྱེད་པ་ལ་སྦྱོར་བར་ཕྱོགས་གླང་སོགས་ཀྱིས་བཤད་ལ། དེ་ཡང་སྦྱོར་
ལམ་གྱི་གནས་སྐབས་སུ་ཆོས་དང་དོན་དང་བཟོད་པ་དང་། སྔགས་ཀྱི་གཟུངས་བཞི་ཐོབ་
པས་ཆོས་ཀྱི་ཚིག་དོན་མི་བརྗེད་ཅིང་། རྒྱལ་བའི་ཆོས་འཛིན་པའི་ནུས་པ་མཐུ་ཅན་དུ་
-293ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྱུར་བ་ལ་དགོངས་སོ། །
བཅུ་པ་མི་ཟད་པའི་མཛོད་འཐོབ་པར་སྨོན་པ་ནི། སྲིད་པ་ཐམས་ཅད་དུ་ཡང་ཞེས་
སོགས་ཚིགས་བཅད་གཅིག་གིས་སྟོན། འདོད་པ་དང་གཟུགས་དང་གཟུགས་མེད་ཀྱི་སྲིད་
པ་ཐམས་ཅད་དུ་འཁོར་ཞིང་སྐྱེ་བ་ལ་ལེན་པ་བསོད་ནམས་ཡེ་ཤེས་ཀྱི་ཚོགས་མི་ཟད་པ་
ས་པ་རྙེད་པ་དང་། སེམས་ཅན་འདུལ་བའི་ཐབས་སྣ་ཚོགས་པ་དང་དེ་ཁོ་ན་ཉིད་
ལ་ཞུགས་པའི་ཤེས་རབ་སྣ་ཚོགས་པ་དང་། ཡོན་ཏན་གྱི་སྒོ་སྒྲུབ་པའི་ཏིང་ངེ་འཛིན་སྣ་
ཚོགས་དང་། སྒྱུ་མའི་རྣམ་པར་ཐར་པ་སྣ་ཚོགས་པ་ལ་རྩལ་སྦྱངས་པས་ཡོན་ཏན་ཀུན་ཏེ་
མཐའ་ཡས་པས་མི་ཟད་པའི་གཏེར་མཛོད་འཐོབ་པར་ཤོག་ཅིག་ཅེས་པ་སྟེ། སྦྱོར་ལམ་
ཆོས་མཆོག་ཚུན་ཆད་དུ་བསྐལ་ཆེན་གྲངས་མེད་པ་གཅིག་ལ་སོགས་པའི་ཚོགས་རྫོགས་པ་
དང་། ཐེག་པ་ཆེན་པོའི་ལམ་གྱི་རྣམ་པ་མ་ལུས་པ་ལ་ཡང་དང་ཡང་དུ་རྩོལ་སྦྱངས་པས་
གོམ་པ་ཀློང་དུ་གྱུར་ནས། རང་གི་མཇུག་ཐོགས་སུ་ཐེག་པ་ཆེན་པོའི་མཐོང་ལམ་ཐོབ་པ་ན་
དེ་ཁོ་ན་ཉིད་མངོན་སུམ་དུ་རྟོགས་པ་དང་
། སེང་གེ་རྣམ་པར་བསྒྱིངས་པ་ལ་སོགས་པའི་
ཏིང་ངེ་འཛིན་དང་། རྫུ་འཕྲུལ་གྱི་སྒོ་བསམ་གྱིས་མི་ཁྱབ་པ་འཐོབ་པའི་ནུས་པ་ཡོངས་སུ་
རྫོགས་པ་རྙེད་པ་ལ་དགོངས་པའོ། །འདས་པའི་སངས་རྒྱས་ཞེས་བྱ་བ་ལ་སོགས་པ་ནས་
འདིའི་བར་གྱི་གཞུང་རྣམས་ཤཱཀྱ་བཤེས་གཉེན་གྱིས་མོས་སྤྱོད་ཀྱི་ཕར་ཕྱིན་བཅུའི་ཉམས་
ལེན་དང་སྦྱར་ནས་བཤད་ལ། མངོན་རྟོགས་རྒྱན་ལས། སངས་རྒྱས་སོགས་དམིགས་དད་
པ་དང་། །ཞེས་སོགས་ཐེག་པ་ཆེན་པོའི་ཚོགས་ལམ་ཁྱད་པར་ཅན་གྱི་ལམ་ལྔར་བསྡུས་
ནས་གསུངས་པ་ཡང་འདི་དག་ཏུ་འདུ་ཞིང་། འཕགས་པ་ཀླུ་སྒྲུབ་ཡབ་སྲས་ཀྱིས་སྙིང་རྗེ་
ཆེན་པོ་དང་། བྱང་ཆུབ་ཀྱི་སེམས་དང་། དེ་ཁོ་ན་ཉིད་རྟོགས་པའི་ཡེ་ཤེས་ཏེ། མོས་སྤྱོད་ཀྱི་
སའི་ཉམས་ལེན་གསུམ་གསུངས་པ་དང་། འཕགས་པ་ཐོགས་མེད་ཀྱིས་བྱང་ས་ལས། དད་
294ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
པ་དང་། སྙིང་རྗེ་དང་། བྱམས་པ་དང་། གཏོང་བ་དང་། མི་སྐྱོ་བ་དང་། བསྟན་བཅོས་ཤེས་
པ་དང་། འཇིག་རྟེན་ཤེས་པ་དང་། ངོ་ཚ་ཤེས་པ་དང་། ཁྲེལ་ཡོད་པ་དང༌། བརྟན་པའི་
སྟོབས་དང་། དེ་བཞིན་གཤེགས་པ་ལ་མཆོད་པ་དང་རིམ་གྲོ་བྱེད་པ་སྟེ། མོས་པས་སྤྱོད་
པའི་ཡོངས་སུ་སྦྱོང་བ་རྣམ་པ་བཅུ་གསུངས་པ་རྣམས་ཀྱང་སྔར་བསྟན་པ་འདི་དག་ཏུ་འདུ་
ལ། ཚོགས་སྦྱོར་གྱི་གནས་སྐབས་སུ་སྐྱེས་བུ་ཆུང་འབྲིང་དང་ཐུན་མོང་བའི་ལམ་གྱི་རིམ་པ་
རྣམས་ཀྱང་ཡང་དང་ཡང་དུ་གོམས་པར་བྱེད་དགོས་པར་རྗེ་བཙུན་བྱམས་པས་གསུངས་པ་
ཡང་སྔར་བཤད་པའི་གཞུང་རྣམས་ལས་སྙིང་རྗེ་ཆེན་པོ་སྒོམ་ཚུལ་སྟོན་པ་དང་། འཁོར་
བའི་སྐྱོན་གསུམ་གྱིས་མ་གོས་པར་བྱེད་ཚུལ་བཤད་པ་སོགས་ཀྱི་སྐབས་སུ་སྟོན་པ་ཡིན་ཏེ།
རྣམ་དཔྱོད་ཅན་རྣམས་ཀྱིས་ལེགས་པར་བརྟགས་ནས་ཤེས་པར་བྱས་ན་མདོའི་དོན་ལ་ངེས་
པ་ཆེན་པོ་སྟེར་བར་སྣང་ངོ༌། །
གཉིས་པ་བྱང་སེམས་འཕགས་པའི་སའི་སྨོན་ལམ་གྱི་རིམ་པ་ཉམས་སུ་ལེན་པ་ལ་
དྲུག་ལས། དང་པོ་བྱང་ཆུབ་སེམས་དཔའི་རྣམ་ཐར་ལ་འཇུག་པ་ལ་བརྒྱད་ལས། དང་པོ་
ལ་གཉིས་ལས། རྡུལ་གཅིག་གི་སྟེང་དུ་ཕྱོགས་བཅུའི་རྡུལ་སྙེད་ཀྱི་དག་པའི་སྣོད་བཅུད་ཀྱི་
ཞིང་ཁམས་བཞུགས་པ་བལྟ་བར་སྨོན་པ་ནི། རྡུལ་གཅིག་སྟེང་ན་ཞེས་སོགས་ཚིགས་
བཅད་གཅིག་གིས་སྟོན་ཏེ། རྡུལ་ཕྲ་རབ་གཅིག་གི་སྟེང་དུ་ཕྱོགས་བཅུའི་ཞིང་ན་རྡུལ་ཕྲ་
རབ་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པའི་སངས་རྒྱས་ཀྱི་ཞིང་རྣམས་དང་ཞིང་
དེ་དག་ན་བསམ་གྱིས་མི་ཁྱབ་པའི་སངས་རྒྱས་རྣམས་སངས་རྒྱས་ཀྱི་སྲས་བྱང་ཆུབ་སེམས་
དཔའི་འཁོར་གྱིས་བསྐོར་བའི་དབུས་ན་བཞུགས་པ་རྣམས་བདག་གིས་བླ་ན་མེད་པའི་བྱང་
ཆུབ་འཐོབ་པའི་ཕྱིར་དུ་སྤྱད་པ་སྤྱོད་ཅིང་བལྟ་བར་བགྱི་བའོ། །
གཉིས་པ་དེ་བཞིན་དུ་ཕྱོགས་བཅུའི་ཞིང་ཐམས་ཅད་དུ་དེ་ལྟར་བལྟ་བར་སྨོན་པ་ནི།
༤295ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལྟར་མ་ལུས་ཞེས་སོགས་ཚིག་རྐང་བཞིས་སྟོན་ཏེ་སྔར་བཤད་མ་ཐག་པའི་ཚུལ་དེ་ལྟར་
དུ་མ་ལུས་པའི་འཇིག་རྟེན་གྱི་ཁམས་ཐམས་ཅད་ཀྱི་ཕྱོགས་ཐམས་ཅད་དུ་སྐྲའི་རྩེ་མོ་ཙམ་གྱི་
ཤིན་ཏུ་ཕྲ་བའི་སའི་ཁྱོན་ལ་ཡང་འདས་པ་དང་མ་འོངས་པ་དང་ད་ལྟར་བྱུང་བའི་དུས་
གསུམ་གྱི་ཚད་ཇི་སྙེད་ཡོད་པ་དེ་སྙེད་ཀྱི་སངས་རྒྱས་ཀྱི་སྐུའི་བཀོད་པ་རྒྱ་མཚོ་དང་།
དག་གི་ཞིང་གི་བཀོད་པ་རྒྱ་མཚོ་རྣམས་བལྟ་བ་ལ་བསྐལ་པོ་རྒྱ་མཚོའི་བར་དུ་བྱང་ཆུབ་ཀྱི་
སྤྱད་པ་སྤྱོད་ཅིང་སྐྱོ་ངལ་མེད་པའི་སེམས་ཀྱིས་བདག་རབ་ཏུ་འཇུག་པར་བགྱིའོ། །ཞེས་པ་
སྟེ་ཚིགས་བཅད་འདི་གཉིས་ཀྱི་སྐབས་སུ་བསྟན་པའི་དག་པའི་ཞིང་དང་བལྟ་ཚུལ་ནི། སྔར་
སངས་རྒྱས་སྲས་ཀྱིས་བསྐོར་བའི་ཞེས་སོགས་ཀྱི་སྐབས་སུ་བསྟན་པ་དང་མི་འདྲ་སྟེ། དེ་ནི་
བྱང་སེམས་སོ་སྐྱེ་མཆོག་གི་སྤྲུལ་སྐུའི་ཞིང་དང་སྐུའི་བཀོད་པ་ལ་བལྟ་ཚུལ་ཡིན་ལ། འདི་ནི་
བྱང་སེམས་འཕགས་པས་ལོངས་སྤྱོད་རྫོགས་པའི་སྐུ་དང་ཞིང་གི་བཀོད་པ་ལ་བལྟ་ཚུལ་
ཡིན་པས་ཁྱད་པར་ཆེའོ། ། བོད་འགྲེལ་ཁ་ཅིག་ལས་འདི་དག་དག་པའི་སའི་རྣམ་གཞག་
ཁོ་ན་ལ་སྦྱོར་བར་བཤད་མོད་ཀྱང་ས་དང་པོ་ནས་ལོངས་སྐུའི་ཞིང་གི་བཀོད་པ་རུ་མ་མཐོང་
བ་དང་། དེ་ཡང་སྐད་ཅིག་རེ་རེ་ལ་རྒྱ་ཆེན་པོ་མང་དུ་མཐོང་བ་སོགས་ས་བཅུ་བའི་མདོའི་
དགོངས་པ་ཀླུ་སྒྲུབ་ཡབ་སྲས་ཀྱིས་གསུངས་པ་ལྟར་ཡིན་པས་ས་དང་པོ་ལ་སོགས་པ་ལ་
ཡང་སྦྱར་ན་འཐད་དོ། །འོན་ཀྱང་བལྟ་བའི་ཡུལ་ལོངས་སྐུའི་ཞིང་གི་བཀོད་པ་གཅིག་ཡིན་
ཀྱང་བལྟ་བ་པོ་བྱང་སེམས་འཕགས་པ་དུ་མས་བལྟ་བའི་ཚེ་རྟོགས་པ་མཐོ་དམན་གྱི་ཁྱད་
ཀྱིས་མཐོང་ཚུལ་མི་འདྲ་བ་སྣ་ཚོགས་ཤིག་ཡོད་པར་སྣང་སྟེ་རྟོག་གེ་པའི་རིག་པ་ལྟར་སྣང་
གི་སྤྱོད་ཡུལ་མ་ཡིན་ནོ། །
གསུམ་པ་སངས་རྒྱས་ཀྱི་གསུང་ལ་འཇུག་པ་ནི། གསུང་གཅིག་ཡན་ལག་ཅེས་
སོགས་ཚིག་རྐང་བཞིས་སྟོན་ལ། ལོངས་སྐུའི་གསུང་གཅིག་ཀྱང་ཡིན་ལག་དྲུག་ཅུ་ལ་
~296



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སོགས་པ་དང་ལྡན་ཞིང་རྒྱ་མཚོ་ལྟ་བུའི་སྒྲ་སྐད་སྟེ། འཁོར་གྱི་དཀྱིལ་འཁོར་ན་ཡོད་པའི་
མཐོ་བ་རིགས་སོ་སོ་བ་དང་། བསམ་པ་སོ་སོ་བ་དང་། ཁམས་སོ་སོ་བ་ཐམས་ཅད་ལ་རང་
རང་གི་སྐད་ཀྱི་ཚུལ་གྱིས་འཇུག་པ་སྟེ་རང་རང་གི་སྐད་དུ་གོ་ཞིང་ཐེ་ཚོམ་གཅོད་པར་འགྱུར་
བའི་ཡོན་ཏན་དང་ལྡན་པའི་རྒྱལ་བ་ཀུན་གྱི་གསུང་དབྱངས་ཡན་ལག་རྣམ་པར་དག་པའི་
འགྲོ་བ་ཀུན་གྱི་བསམ་པ་རེ་བའི་འབྲས་བུ་ཇི་བཞིན་དུ་བསྐོར་བར་མཛད་པའི་སངས་རྒྱས་
ཀྱི་གསུང་དབྱངས་ལ་བདག་གིས་དད་པའི་སྒོ་ནས་ཉན་པ་ལ་འཇུག་པར་བགྱི་ཞིང་ཐོས་
པར་ཤོག་ཅིག་པའོ། །འདི་ནི་ལོངས་སྐུའི་གསུང་དབྱངས་ཀྱི་ཆ་ཤས་གཅིག་ཀྱང་འགྲོ་བ་
མཐའ་ཡས་པའི་རང་རང་གི་སྐད་དུ་གོ་བར་འགྱུར་བའི་གསུང་གི་གསང་བའི་ཚུལ་དེ་ཇི་ལྟ་
བ་བཞིན་དུ་ཐོབ་པ་ཡིན་ལ། འདི་ཡང་བྱང་སེམས་འཕགས་པས་རང་སྟོབས་ཀྱིས་ཐོས་པ་
དང་སངས་རྒྱས་ཀྱི་བྱིན་གྱིས་བརླབས་ཀྱིས་ཐོས་པ་གཉིས་ཡོད་པས་ས་དགུ་པ་ཁོ་ན་ལ་
སྦྱོར་མི་དགོས་སོ། །
བཞི་པ་དེ་བཞིན་གཤེགས་པའི་ཆོས་ཀྱི་འཁོར་ལོ་བསྐོར་བ་ལ་འཇུག་པ་ནི། དུས་
གསུམ་གཤེགས་པའི་ཞེས་སོགས་ཚིག་རྐང་བཞིས་སྟོན་ཏེ། དུས་གསུམ་དུ་གཤེགས་པའི་
རྒྱལ་བ་སངས་རྒྱས་བཅོམ་ལྡན་འདས་ཐམས་ཅད་ཀྱིས་ཟབ་པ་དང་རྒྱ་ཆེ་བའི་ཆོས་ཀྱི་
འཁོར་ལོའི་ཚུལ་རྒྱུན་མི་ཆད་པར་རབ་ཏུ་བསྐོར་བར་མཛད་པ་དེ་དག་གི་གསུང་དབྱངས་
ཟད་མི་ཤེས་པ་མཐའ་ཡས་པའི་དོན་རྣམས་ལ་བདག་གི་བློའི་སྟོབས་ཀྱིས་ཏེ། ཡེ་ཤེས་རྒྱ་
ཆེན་པོའི་སྟོབས་ཀྱིས་དོན་ལེགས་པར་རྟོགས་པའི་སྒོ་ནས་རབ་ཏུ་འཇུག་པར་བགྱི་སྟེ།
ཚིགས་བཅད་སྔ་མ་ནི་གསུང་དབྱངས་བསམ་གྱིས་མི་ཁྱབ་པའི་སྒྲ་སྐད་ཐོས་པ་ཙམ་ཡིན་
ལ། འདི་ནི་ཆོས་འཁོར་བསྐོར་པའི་དོན་གྱི་ཁྱད་པར་རྣམས་ཀྱང་མ་འདྲེས་པར་ཡེ་ཤེས་ཀྱི་
མཐོང་བ་ལ་བྱེད་དགོས་པས་ཁྱད་ཆེ་ཞིང་། དེ་ཡང་ཡུལ་གང་དུ་འགྲོ་བ་གང་ལ་དབྱངས་ཇི་
297



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟ་བུས་དོན་ཅི་འདྲ་ཞིག་བསྟན་པས་ཐེ་ཚོམ་ཇི་ལྟར་བཅད་པ་རྣམས་མ་འདྲེས་པར་སེམས་
ཀྱི་སྐད་ཅིག་སྐད་ཅིག་ལ་རྟོགས་པ་ཡིན་པས་ས་མཐོན་པོའི་གནས་སྐབས་ཀྱི་ཡོན་ཏན་
ཡིན་ནོ། །
ལྔ་པ་བསྐུལ་པའི་འཇུག་པ་ལ་འཇུག་པ་ནི། མ་འོངས་བསྐལ་བ་ཞེས་སོགས་ཚིག་
རྐང་བཞིས་སྟོན་ཏེ། མ་འོངས་པའི་བསྐལ་པ་ཐམས་ཅད་དུ་སངས་རྒྱས་ཀྱི་སྐུ་དང་གསུང་
གི་ཕྲིན་ལས་རྒྱ་ཆེན་པོ་ཇི་སྙེད་ཅིག་འབྱུང་བ་ལ་འཇུག་པ་ཐམས་ཅད་ཀྱང་འདིར་སེམས་ཀྱི་
སྐད་ཅིག་མ་གཅིག་གི་ཡུན་དུ་བསྡུས་ནས་འཇུག་པར་བགྱི་ལ། དེ་བཞིན་དུ་གང་ཡང་དུས་
གསུམ་གྱི་བསྐལ་པ་ཇི་སྙེད་ཅིག་ཡོད་པའི་ཚད་དེ་དག་འདིར་སེམས་ཀྱི་སྐད་ཅིག་མ་གཅིག་
ཆ་ཤས་སུ་བསྡུས་ནས་ཡེ་ཤེས་ཀྱི་སྟོབས་ཀྱིས་རབ་ཏུ་འཇུག་པར་བགྱིའོ། །ཞེས་པ་སྟེ། སྐད་
ཅིག་བསྐལ་པར་བྱིན་གྱིས་རློབ་པ་དང་། བསྐལ་པ་སྐད་ཅིག་ཏུ་བྱིན་གྱིས་རློབ་པ་སོགས་
དབང་ཐོབ་པའི་བྱང་ཆུབ་སེམས་དཔའ་ཆེན་པོའི་རྣམ་པར་ཐར་པ་ཡིན་ལ། འདིའི་འཇུག་
ཡུལ་ནི་སངས་རྒྱས་ཀྱི་ཕྲིན་ལས་ལ་སྦྱང་དགོས་ཏེ། འདི་ཡན་ཆད་གྱི་ཚིགས་བཅད་ལྔའི་
དང་པོ་གཉིས་ཀྱིས་སྐུའི་གསང་བ་དང་། གསུམ་པས་གསུང་གི་གསང་བ་དང་། བཞི་པས་
ཐུགས་ཀྱི་གསང་བ་ཇི་ལྟ་བ་བཞིན་དུ་རྟོགས་མི་ནུས་ཀྱང་ཆོས་འཁོར་གྱི་དོན་ལ་བརྟེན་ནས་
མཚོན་པ་དང་། ལྔ་པ་འདི་དུས་ཀྱི་སྒོ་ནས་སངས་རྒྱས་ཀྱི་འཕྲིན་ལས་འཇུག་ཚུལ་ལ་ཡེ་
ཤེས་ཀྱི་སྟོབས་ཀྱིས་འཇུག་པ་ཡིན་ནོ། །དྲུག་པ་དེ་བཞིན་གཤེགས་པ་ལ་བལྟ་བ་དང་།
དེའི་སྤྱོད་ཡུལ་ལ་འཇུག་པ་ནི། དུས་གསུམ་གཤེགས་པ་ཞེས་སོགས་ཚིགས་བཅད་གཅིག་
གིས་སྟོན་ཏེ། དུས་གསུམ་དུ་གཤེགས་པའི་མིའི་སེང་གེ་སྟེ། སངས་རྒྱས་བཅོམ་ལྡན་
འདས་རྣམས་ཀྱི་སྐུའི་བཀོད་པ་འཁོར་གྱི་ཚོགས་རྒྱ་མཚོ་དང་བཅས་པ་རྣམས་ལ་བདག་གི་
སེམས་ཀྱིས་སྐད་ཅིག་གཅིག་ལ་དུས་གཅིག་ཏུ་བལྟ་ཞིང་། རྟག་ཏུ་དེ་དག་གི་སྤྱོད་ཡུལ་ཏེ།
~298ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སངས་རྒྱས་དེ་དག་གི་ཏིང་ངེ་འཛིན་གྱི་རྣམ་པར་འཕྲུལ་བ་དང་བྱིན་གྱིས་བརླབས་དང་སྒྱུ་
མའི་རྣམ་པར་རོལ་བ་ལས་བྱུང་བའི་མཛད་པའི་སྒོ་བསམ་གྱིས་མི་ཁྱབ་པ་ལ་བདག་གིས་
སྒྱུ་མར་གྱུར་པ་སྟེ་སྒྱུ་མའི་རྣམ་པར་ཐར་པ་མངོན་དུ་གྱུར་པའི་སྟོབས་ཀྱིས་འཇུག་པར་
བགྱིའོ། །ཞེས་པ་སྟེ། འདི་ནི་སངས་རྒྱས་ཀྱི་མཛད་པ་བསམ་གྱིས་མི་ཁྱབ་པ་ལ་འཇུག་པ་
ཡིན་ལ། དེ་ཡང་རྫུ་འཕྲུལ་དང་ཏིང་ངེ་འཛིན་ལ་དབང་ཐོབ་པའི་སེམས་དཔའ་ཆེན་པོ་
རྣམས་ཀྱི་འཇུག་ཚུལ་ལོ། །བདུན་པ་སངས་རྒྱས་ཀྱི་ཞིང་མངོན་པར་བསྒྲུབ་པ་ནི། གང་
ཡང་དུས་གསུམ་དག་གི་ཞེས་སོགས་ཚིག་རྐང་བཞིས་སྟོན་ལ། གང་ཡང་དུས་གསུམ་དུ་
གནས་པ་དག་གི་ཞིང་གི་བཀོད་པ་རྒྱ་མཚོ་ལྟ་བུ་ཇི་སྙེད་པ་དེ་དག་ཐམས་ཅད་རྫུ་འཕྲུལ་
དང་ཏིང་ངེ་འཛིན་གྱི་མཐུས་རྡུལ་གཅིག་གི་སྟེང་དུ་ཡང་མངོན་པར་སྒྲུབ་པར་བྱ་ཞིང་། དེ་ལྟ་
བུའི་ཚུལ་གྱིས་མ་ལུས་པའི་ཕྱོགས་ཐམས་ཅད་དུ་ཡང་རྒྱལ་བ་དག་གི་ཞིང་གི་བཀོད་པ་
ཚད་མེད་པ་བསྒྲུབ་པ་ལ་འཇུག་པར་བྱའོ། །ཞེས་པ་སྟེ། སྔར་རྡུལ་གཅིག་སྟེང་ན་ཞེས་
སོགས་ཀྱི་སྐབས་སུ་བསྟན་པ་ནི། སངས་རྒྱས་གཞན་གྱི་ཞིང་གི་བཀོད་པ་ལ་བལྟ་བ་ཡིན་
ལ། འདི་ནི་རང་གི་རྫུ་འཕྲུལ་དང་ཏིང་ངེ་འཛིན་གྱི་མཐུས་ཞིང་གི་བཀོད་པ་བསྒྲུབ་པ་ཡིན་
པས་ཁྱད་ཆེ་ཞིང་། ཞིང་དག་པའི་སྦྱོར་བ་དངོས་ནི་ས་བརྒྱད་པ་ནས་འཐོབ་པ་ཡིན་ཀྱང་ད་
ལྟ་ནས་མོས་པ་ཡིད་བྱེད་དང་ས་དང་པོ་ནས་ཏིང་ངེ་འཛིན་གྱི་སྒོམ་ཚུལ་ཁྱད་པར་ཅན་གྱི་སྒོ་
ནས་ཉམས་སུ་ལེན་པ་ཡིན་ནོ། །བརྒྱད་པ་དེ་བཞིན་གཤེགས་པའི་ཐད་དུ་འགྲོ་བ་ལ་སྨོན་
པ་ནི། གང་ཡང་མ་བྱོན་འཇིག་རྟེན་སྒྲོན་མ་ཞེས་སོགས་ཚིག་རྐང་བཞིས་སྟོན་ལ། གང་
ཡང་མ་བྱོན་པ་སྟེ་དུས་ཕྱི་མའི་མཐའི་མུར་ཐུས་པའི་འཇིག་རྟེན་གྱི་སྒྲོན་མ་སངས་རྒྱས་
བཅོམ་ལྡན་འདས་ཕྱོགས་བཅུའི་འཇིག་རྟེན་གྱི་ཁམས་ན་འཚོ་ཞིང་གཞེས་པ་མཐའ་ཡས་
པ་ཇི་སྙེད་ཅིག་ཡོད་པ་དེ་དག་རྣམས་ཀྱིས་དུས་ཅིག་ཆར་ཞིང་སོ་སོར་རིམ་པ་ཇི་ལྟ་བ་
མ299



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་དུ་ཞིང་ལ་ལར་འཚང་རྒྱ་བའི་ཚུལ་དང་ལ་ལར་ཆོས་ཀྱི་འཁོར་ལོ་བསྐོར་བ་དང་ལ་
ལར་མྱ་ངན་ལས་འདས་པ་རབ་ཏུ་ཞི་བའི་མཐར་ཐུག་པའི་མཛད་པ་སྟོན་པ་དང༌། དེ་
གསུམ་གྱིས་མཚོན་ནས་ཞིང་མཐའ་ཡས་པས་ན་མཛད་པ་བཅུ་གཉིས་མཐའ་ཡས་པས་
སྟོན་པའི་མགོན་པོ་དེ་དག་ཐམས་ཅད་ཀྱི་དྲུང་དུ་བདག་གིས་རྫུ་འཕྲུལ་གྱི་སྟོབས་ཀྱིས་ཅིག་
ཅར་དུ་ལུས་དེ་སྙེད་ཅིག་སྤྲུལ་ཏེ་ཕྱག་བྱ་བ་དང་། བཀུར་སྟི་བྱ་བ་དང་མཆོད་པའི་སྤྲིན་རྒྱ་
མཚོ་ལྟ་བུས་མཆོད་པ་དང་། ཆོས་འཁོར་བསྐོར་བའི་དོན་དུ་གསོལ་བ་འདེབས་བ་སོགས་
མཆོད་པ་དང་། རིམ་གྲོ་བྱ་བའི་དོན་དུ་བདག་མཆི་བ་སྟེ་ལྷག་པར་བགྱིའོ་ཞེས་པ་སྟེ། བྱང་
ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་འབྱུང་བ་ལྟར། དེ་བཞིན་
གཤེགས་པ་ལ་མཆོད་པ་དང་རིམ་གྲོ་བགྱི་བའི་སྨོན་ལམ་ཚད་མེད་པ་མངོན་པར་བསྒྲུབ་
པའོ། །
གཉིས་པ་བྱང་ཆུབ་སེམས་དཔའི་སྟོབས་བཅུ་སྒྲུབ་པའི་སྨོན་ལམ་ནི། ཀུན་ཏུ་མྱུར་
བའི་ཞེས་སོགས་ཚིགས་བཅད་གཉིས་ཀྱིས་སྟོན་ཏེ། དང་པོ་ནི་ལམ་གྱི་བགྲོད་པ་ས་བདུན་
པ་མན་ཆད་ཤིན་ཏུ་མྱུར་བ་དང་། སངས་རྒྱས་ཀྱི་ཞིང་ཐམས་ཅད་དུ་སྐད་ཅིག་སྐད་ཅིག་ལ་
མཆོད་པ་སོགས་ཀྱི་ཆེད་དུ་རྫུ་འཕྲུལ་གྱིས་མྱུར་བར་སློབ་པ་དང་། སེམས་ཅན་སྨིན་གྲོལ་
ལ་དགོད་པའི་མཐུ་ཤིན་ཏུ་མྱུར་བ་སྟེ། དེ་ལྟར་ཀུན་ཏུ་མྱུར་བའི་རྫུ་འཕྲུལ་གྱི་སྟོབས་སོ། །
གཉིས་པ་ནི། ཡོངས་སུ་གྲགས་པའི་ཐེག་པ་གསུམ་དུ་མ་ཟད་ཞིང་ཁམས་རབ་འབྱམས་ཀྱི་
སེམས་ཅན་མཐའ་ཡས་པའི་ཁམས་དང་དབང་པོ་དང་བསམ་པས་ཐེག་པ་སྣ་ཚོགས་པ་རྒྱ་
མཚོ་ལྟ་བུ་ཇི་སྙེད་ཅིག་ཡོད་པ་ཀུན་ནས་དེ་ཐམས་ཅད་ཀྱི་སྒོ་ནས་སེམས་ཅན་རྣམས་ཐེག་
པ་ཆེན་པོར་འགོད་པའི་ཐེག་པའི་སྟོབས་དང་།
གསུམ་པ་ནི། སྤྱོད་ཡུལ་ཡོངས་སུ་དག་པའི་མདོ་ལས། བྱང་ཆུབ་སེམས་དཔའ་ཁྱིམ་
300



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
གྱི་ནང་དུ་འདུག་པའི་ཚེ་སེམས་ཅན་ཐམས་ཅད་རང་བཞིན་ཤེས་པ་དང་ལྡན་པའམ་ཁྱིམ་
གྱི་འཐིབས་པོས་ཟིལ་གྱིས་མི་ནོན་པར་གྱུར་ཅིག་ཅེས་སེམས་བསྐྱེད་དོ་ཞེས་སོགས་
གསུངས་པ་ལྟར། སྒོ་གསུམ་གྱི་བྱ་བྱེད་དང་གཡོ་བ་མཐའ་དག་སེམས་ཅན་ལ་ཕན་བར་
འགྱུར་བ་དང་། དེ་ཡང་རྫུ་འཕྲུལ་དང་ཏིང་ངེ་འཛིན་གྱི་སྟོབས་ཀྱི་དངོས་སུ་དེ་ལྟར་བསྒྲུབ་
པ་ནི། ཀུན་ཏུ་ཡོན་ཏན་སྤྱོད་པའི་སྟོབས་སོ། །
བཞི་པ་ནི། ཚ་བའི་དམྱལ་བར་བྱམས་པའི་ཏིང་ངེ་འཛིན་གྱི་སྤྲིན་ཆེན་པོས་སྤྲུལ་པ་
ལས་ཆར་གྱི་རྒྱུན་ཕབ་པས་བདེ་བ་ལ་འགོད་པ་ལྟ་བུ་ཕྱོགས་བཅུའི་འཇིག་རྟེན་གྱི་ཁམས་
ཀུན་ཁྱབ་པར་སྤྲོ་བའི་བྱམས་པའི་ཏིང་ངེ་འཛིན་གྱི་སྟོབས་དང་། །
ལྔ་པ་ནི། ཚངས་པ་དང་ལྷའི་དབང་པོ་ལ་སོགས་པའི་བསོད་ནམས་ཀྱི་བ་སྤུའི་ཁུང་
བུ་གཅིག་གི་བསོད་ནམས་ལ་ཡང་འགྲན་པར་མི་ནུས་པས། དེ་དག་ཐམས་ཅད་ཟིལ་གྱིས་
གནོན་ཅིང་སྐད་ཅིག་སྐད་ཅིག་ལ་བསོད་ནམས་ཀྱི་ཕུང་པོ་དཔག་ཏུ་མེད་པ་འཛིན་པའི་
ཀུན་ནས་དགེ་བའི་བསོད་ནམས་ཀྱི་སྟོབས་དང་།
དྲུག་པ་ནི། བཟོ་དང་སྒྱུ་རྩལ་དང་ལས་ཀྱི་གནས་དང་འཇིག་རྟེན་པའི་བསྟན་བཅོས་
དང་བྱང་ཆུབ་སེམས་དཔའི་བསླབ་པའི་གནས་རྣམས་ལ་སྐད་ཅིག་རེ་རེ་ཞིང་ཆགས་པ་སྟེ་
ཐོགས་པ་མེད་བར་འཇུག་པའི་ཡེ་ཤེས་ཀྱི་སྟོབས་དང་། །བདུན་པ་ནི། ཆོས་རྣམས་ཀྱི་
གནས་ལུགས་དེ་ཁོ་ན་ཉིད་ཀྱི་སྟེང་དུ་རྣམ་ཤེས་རགས་པ་གཞན་གྱི་རྒྱུ་བ་བཀག་ནས་
པ་ཡང་དག་པའི་མཐའ་ལ་སྐད་ཅིག་མ་གཅིག་ལ་ཡང་སྙོམས་པར་འཇུག་ལྡང་བྱེད་
ནུས་པ་ལྟ་བུའི་ཤེས་རབ་ཀྱི་སྟོབས་དང་། བརྒྱད་པ་ནི། ཤིན་ཏུ་རགས་པའི་འདོད་སེམས་
ལྟ་བུ་ཡང་ལམ་ཟག་མེད་ཀྱི་ངོ་བོར་བསྐྱེད་པར་ནུས་པ་དང་། ལུས་ངག་གི་མི་དགེ་བ་ཆེས་
ཆེ་བ་རྣམས་ཀྱང་ལམ་མཆོག་ཏུ་བསྒྱུར་བ་དང་། སེམས་ཅན་སྨིན་པའི་ཐབས་ཀྱི་རྣམ་
འགོག་
ག་པ་ཡ;
301ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྲངས་བསམ་གྱིས་མི་ཁྱབ་པ་ལ་མཁས་པའི་ཐབས་ཀྱི་སྟོབས་དང་། དགུ་པ་ནི། སྐད་ཅིག་
རེ་རེ་ལ་ཡང་ཤིན་ཏུ་ཞི་བ་དང་མ་ཞི་བའི་མཐར་ཐུག་པའི་སེམས་སྤེལ་བ་དང་ཟག་པ་དང་
བཅས་པ་དང་ཟག་པ་མེད་པའི་སེམས་སྐད་ཅིག་རེ་རེ་ཞིང་སྤེལ་བ་དང་དཔའ་བར་འགྲོ་བ་
དང་། ནམ་མཁའ་མཛོད་དང་དྲི་མ་མེད་པ་ལ་སོགས་པ་ལ་མངའ་བརྙེས་པའི་ཏིང་ངེ་འཛིན་
གྱི་སྟོབས་དང་། བཅུ་པ་ནི། སྔ་མ་དེ་དག་ལ་བརྟེན་ནས་བླ་ན་མེད་པའི་བྱང་ཆུབ་ཀྱི་སྟོབས་
ཏེ་སངས་རྒྱས་ཀྱི་ཡོན་ཏན་བསམ་གྱིས་མི་ཁྱབ་པ་རྣམས་རང་རྒྱུད་ལ་མྱུར་དུ་བསྒྲུབ་པར་
བྱེད་པའི་སྟོབས་སྟེ། སྟོབས་བཅུ་དེ་རྣམས་རང་རྒྱུད་ལ་ཡང་དག་པར་བསྒྲུབ་པར་བྱེད་ཅེས་
པའོ། །འདིའི་སྟོབས་རྣམས་ནི་རྫུ་འཕྲུལ་ལ་སོགས་པའི་ཡོན་ཏན་བཅུ་པོ་ས་གོང་མ་ཐོབ་པ་
ན་རིམ་གྱིས་ནུས་པ་མཐུ་ཅན་དུ་གྱུར་པས་མི་མཐུན་ཕྱོགས་ཀྱིས་བརྫི་བར་མི་ནུས་པས་ན་
སྟོབས་ཞེས་བྱའོ། །
གསུམ་པ་གཉེན་པོར་བསྒྲུབ་པ་ནི། ལས་ཀྱི་སྟོབས་རྣམས་ཞེས་སོགས་ཚིགས་
བཅད་གཅིག་གིས་སྟོན་ཏེ། འཁོར་བས་བསྡུས་པའི་ཟག་བཅས་ཀྱི་ལས་ཀྱི་སྟོབས་རྣམས་
ཡོངས་སུ་དག་པ་སྟེ་བྱང་བར་བྱེད་པ་དང་རྩ་བ་དང་ཉེ་བའི་ཉོན་མོངས་ལ་སོགས་པ་ཉོན་
མོངས་པའི་སྒྲིབ་པ་རྣམས་ཀུན་ཏུ་སྟེ་རྩ་བ་ནས་འཇོམས་པར་བྱེད་པ་དང་། ཕུང་པོའི་བདུད་
ལ་སོགས་པ་བདུད་བཞིའི་སྟོབས་རྣམས་སྟོབས་མེད་པ་སྟེ། ནུས་པ་དང་བྲལ་བར་བྱེད་པ་
སྟེ་མི་མཐུན་ཕྱོགས་ཀྱི་གཉེན་པོའི་སྟོབས་ཁྱད་པར་ཅན་དུ་སྒྲུབ་པའི་སྒོ་ནས་ཀུན་ཏུ་བཟང་
པོ་སྤྱོད་པའི་སྟོབས་རྣམས་རྫོགས་པར་བྱེད་ཅེས་པ་སྟེ། སངས་རྒྱས་བསྐྱངས་དང་དཔལ་
ལྡན་ཟླ་བའི་བཞེད་སྲོལ་ལྟར་ན་ས་བརྒྱད་པ་ཐོབ་པའི་ཚེ་ཉོན་སྒྲིབ་རྩ་བ་ནས་སྤངས་པར་
བཞེད་པས་སྐྱོན་སྔ་མ་གཉིས་སྤངས་པ་ནི། སྒྲ་སོར་བཞག་གིས་ཆོག་ལ། བདུད་བཞི་མ་
ལུས་པར་སྤངས་པ་ནི་སངས་རྒྱས་བཅོམ་ལྡན་འདས་ཉིད་ཡིན་མོད་ཀྱང་ཐེག་ཆེན་ཕྱིར་མི་
302



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ལྡོག་པའི་རྟགས་ཐོབ་པ་ནས་ལྷའི་བུའི་བདུད་ལས་འདའ་ཞིང་ས་བརྒྱད་པ་ཐོབ་པ་ན་
བདུད་གཞན་གསུམ་རགས་པ་སྤངས་པར་བཤད་པས་འདིའི་དོན་ཡང་དེ་ལྟར་དུ་གོ་བར་
བྱའོ། །
བཞི་པ་ནི། བྱང་ཆུབ་སེམས་དཔའི་ལས་ནི། ཞིང་རྣམས་རྒྱ་མཚོ་ཞེས་སོགས་ཚིགས་
བཅད་གཉིས་ཀྱིས་སྟོན་ལ། རྒྱ་མཚོ་ནི་མཐའ་ཡས་ཤིང་གྲངས་ཀྱི་མི་ལང་བའི་དོན་ཡིན་ལ།
རང་ཉིད་གང་དུ་འཚང་རྒྱ་བའི་སངས་རྒྱས་ཀྱི་ཞིང་ཁམས་རྒྱ་མཚོ་རྣམས་བདེ་བ་ཅན་ལ་
སོགས་པ་ལྟར་སྣོད་བཅུད་ཀྱི་སྐྱོན་ཡོངས་སུ་དག་པར་བསྒྲུབ་བར་བྱེད་པ་དང་། སེམས་
ཅན་རྒྱ་མཚོ་རྣམས་ཆོ་འཕྲུལ་གསུམ་གྱི་སྒོ་ནས་སྲིད་ཞིའི་འཇིགས་པ་ལས་སྒྲོལ་བར་བྱེད་
པ་དང་། ལུང་དང་རྟོགས་པས་བསྡུས་པའི་ཆོས་རྣམས་རྒྱ་མཚོ་ཤེས་རབ་ཀྱི་མིག་གིས་སོ་
སོར་མཐོང་ཞིང་རྟོགས་པར་བྱེད་པ་དང་། ཇི་སྙེད་པའི་རྣམ་པ་མཐའ་ཡས་པ་ལ་ཅིག་ཆར་
འཇུག་པའི་ཡེ་ཤེས་རྒྱ་མཚོ་རབ་ཏུ་རྟོགས་པ་སྟེ་མངོན་སུམ་དུ་བྱེད་པ་དང་། ཡེ་ཤེས་ཀྱི་
ཚོགས་བྱང་ཆུབ་སྤྱོད་པ་དང་བསོད་ནམས་ཀྱི་ཚོགས་བཟང་པོའི་སྤྱོད་པ་གཉིས་ཀྱིས་
བསྡུས་པའི་བྱང་ཆུབ་སེམས་དཔའི་སྤྱོད་པ་རྒྱ་མཚོ་རྣམས་རྣམ་པར་དག་པ་སྟེ་དྲི་མས་མ་
གོས་པར་སྦྱོང་བར་བྱེད་པ་དང་། སྨོན་ལམ་ཆེན་པོ་འབུམ་ཕྲག་གྲངས་མེད་པ་བཅུ་ལ་
སོགས་པ་བྱང་ཆུབ་སེམས་དཔའི་སྨོན་ལམ་རྒྱ་མཚོ་རབ་ཏུ་རྫོགས་པར་བྱེད་པ་དང་།
ཕྱོགས་བཅུའི་སངས་རྒྱས་རྒྱ་མཚོ་ལ་ཀུན་ཏུ་བཟང་པོའི་མཆོད་པའི་སྤྲིན་གྱི་རབ་ཏུ་སྟེ་རྟག་
ཏུ་མཆོད་པར་ཡོད་པ་དང༌། ལས་བདུན་པོ་དེ་དག་ཀྱང་བསྐལ་བ་རྒྱ་མཚོའི་བར་དུ་མི་སྐྱོ་
བར་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་སྤྱད་པར་བགྱིའོ་ཞེས་པ་སྟེ། རྒྱ་མཚོ་
ལྟ་བུའི་ལས་བརྒྱད་པོ་དེ་ཡང་སྐད་ཅིག་མ་རེ་རེའི་ནང་དུ་ཚངས་པར་སྤྱོད་པ་སྟེ། ས་བཅུ་
པའི་མདོ་ལས་གསུངས་པའི་བྱང་ཆུབ་སེམས་དཔའི་དབང་བཅུ་དང་སྟོབས་བཅུ་ལ་སོགས་
ལ303༤



་ལམ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཡོངས་སུ་རྫོགས་པའི་ས་བཅུ་པ་ཆོས་ཀྱི་སྤྲིན་ཐོབ་པའི་གནས་སྐབས་ཀྱི་མཛད་པ་གཙོ་
བོར་བྱས་པ་ཡིན་ལ། རྗེས་སུ་མཐུན་པ་ནི། དེའི་སྔ་རོལ་ནས་ཀྱང་ཡོད་པར་མངོན་ནོ། །
འདི་ཡན་ཆད་ཀྱི་འཕགས་པའི་སའི་སྨོན་ལམ་རྣམས་ནི་ད་ལྟ་ལས་དང་པོ་པའི་སྨོན་ལན་
གྱི་གཞུང་འདོན་པའི་ཚེ་བྱང་སེམས་འཕགས་པའི་མཛད་པ་དེ་རྣམས་ཀྱི་རྣམ་པ་ཡིད་ལ་
བྱས་ནས་མོས་པ་ཤུགས་དྲག་པོ་སྦྱོང་བའི་སྒོ་ནས་སྨོན་ལམ་བཏབ་ན་ས་མཐོན་པའི་ལམ་
ལ་ད་ལྟ་ནས་ཉམས་ལེན་བྱས་པར་འགྲོ་ཞིང་བག་ཆགས་འཇོག་ལུགས་ཁྱད་པར་ཅན་ཡིན་
པས། ཟབ་ཟབ་མོར་གྲགས་པའི་གདམས་ངག་གཞན་མང་པོས་ཆ་ཙམ་ཡང་བསྒྲུན་དུ་མེད་
པའི་གནས་འདི་ལ་འབད་པ་གལ་ཆེའོ། །
ལྔ་པ་རྗེས་སུ་སློབ་པ་ལ་གཉིས་ལས། དེ་བཞིན་གཤེགས་པའི་རྗེས་སུ་སློབ་པ་ནི།
གང་ཡང་དུས་གསུམ་གཤེགས་པའི་ཞེས་སོགས་ཚིགས་བཅད་གཅིག་གིས་སྟོན་ལ། གང་
ཡང་དུས་གསུམ་དུ་གཤེགས་པའི་རྒྱལ་བ་ཇི་སྙེད་ཅིག་མཆིས་པ་དེ་དག་གིས་བླ་མེད་བྱང་
ཆུབ་འཐོབ་པའི་ཕྱིར་དུ་སྤྱད་པ་སྤྱོད་པའི་ཚེ། སྨོན་ལམ་གྱི་བྱེ་བྲག་རྒྱ་མཚོ་ལྟ་བུ་བཏབ་བ་
དེ་རྣམས་བདག་གིས་ཀུན་ཏུ་བཟང་པོའི་སྤྱོད་པའི་སྨོན་ལམ་གྱི་སྟོབས་ཀྱིས་བྱང་ཆུབ་
མངོན་པར་སངས་རྒྱས་པའི་གོ་འཕང་འཐོབ་པའི་ཆེད་དུ། ད་ལྟ་ཉིད་ནས་དེ་ཀུན་མ་ལུས་
པ་ཡོངས་སུ་རྫོགས་པར་བགྱིའོ་ཞེས་པ་སྟེ། དུས་གསུམ་གྱི་སངས་རྒྱས་ཐམས་ཅད་ཀྱི་སྨོན་
ལམ་མ་ལུས་པ་བདག་ཉིད་གཅིག་པུས་ཡོས་སུ་རྫོགས་པར་བསྒྲུབ་པར་སྨོན་པའོ། །
གཉིས་པ་བྱང་ཆུབ་སེམས་དཔའི་རྗེས་སུ་སློབ་པ་ནི། རྒྱལ་བ་ཀུན་གྱི་སྲས་ཀྱི་ཞེས་
སོགས་ཚིགས་བཅད་གསུམ་གྱིས་སྟོན་ལ། རྒྱལ་བ་ཀུན་གྱི་སྲས་ཀྱི་ཐུ་བོར་གྱུར་པའི་བྱང་
ཆུབ་སེམས་དཔའ་གང་གི་མིང་ནི་ཕྱོགས་བཅུའི་སངས་རྒྱས་སྲས་དང་བཅས་པས་མགྲིན་
གཅིག་ཏུ་ཀུན་ཏུ་བཟང་པོ་ཞེས་ཞིང་ཐམས་ཅད་དུ་བསྒྲགས་པར་གསུངས་ལ། ཐབས་ལ་
304ལ



.
འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
མཁས་པའི་བྱང་ཆུབ་སེམས་དཔའ་ཆེན་པོ་དེ་དང་མཚུངས་པར་སྤྱོད་པ་རླབས་པོ་ཆེ་ལ་
སློབ་པའི་ཕྱིར་དུ་དགེ་བ་འདི་དག་ཐམས་ཅད་རབ་ཏུ་བསྔོའོ། །མཚུངས་ཚུལ་ཇི་ལྟར་ཡིན་
ཞེ་ན་ལུས་ངག་ཡིད་གསུམ་དང་སྤྱོད་པ་དང་ཞིང་ཁམས་རྣམ་པར་དག་པ་སྟེ་ལྔ་པོ་དེ་རྣམ་
པར་དག་ཚུལ་མཚུངས་པ་ཡིན་ལ། དེ་ཡང་ལུས་དག་པ་ནི་རང་གི་ལུས་གང་འདུལ་གྱི་
གཟུགས་སུ་སྟོན་པ་དང་། རྡུལ་ཕྲ་རབ་རེ་རེ་ལ་ཡང་སངས་རྒྱས་ཀྱི་ཞིང་གི་དེ་སྙེད་ཀྱི་ལུས་
སྟོན་པ་དང༌། ལུས་གཅིག་གིས་སངས་རྒྱས་ཀྱི་ཞིང་ཐམས་ཅད་འགེང་བར་སྟོན་པ་དང་།
སངས་རྒྱས་ཐམས་ཅད་ཀྱི་ཞབས་དྲུང་ནས་མི་གཡོ་བར་སྟོན་པ་ལ་སོགས་པ་དང་། ངག་
རྣམ་པར་དག་པ་ནི། དབྱངས་ཀྱི་དཀྱིལ་འཁོར་གཅིག་ལ་སྐད་ཐམས་ཅད་ཀྱི་སྟོན་པ་ལྟ་བུ་
དང་། ཡིད་རྣམ་པར་དག་པ་ནི། སྐད་ཅིག་སྐད་ཅིག་ལ་སྤྱོད་པ་རྒྱ་མཚོ་མངོན་སུམ་དུ་བྱེད་
པ་དང་། སྤྱོད་པ་རྣམ་པར་དག་པ་ནི། ཕ་རོལ་ཏུ་ཕྱིན་པ་དང་། བསམ་གཏན་དང་། ཏིང་ངེ་
འཛིན་གྱི་སྤྱོད་པ་སྐད་ཅིག་རེ་རེ་ཞིང་མ་ལུས་དག་པར་བྱེད་པ་དང་། ཞིང་ཁམས་རྣམ་པར་
དག་པ་ནི། དག་པ་སྔ་མ་བཞི་ལ་བརྟེན་ནས་སངས་རྒྱས་ཀྱི་ཞིང་གི་སྣོད་བཅུད་ཀྱི་འབྱོར་བ་
རླབས་པོ་ཆེ་རྣམས་སྐད་ཅིག་རེ་རེ་ལ་ཡང་རྣམ་པར་དག་པར་བྱེད་པ་ལ་ཤཱཀྱ་བཤེས་གཉེན་
གྱིས་བཤད་དོ། །དེ་ལྟ་བུའི་ཚུལ་གྱིས་བསྔོ་བ་བཟང་པོ་མཁས་པ་ཀུན་ཏུ་བཟང་པོའི་སྤྱོད་
ཚུལ་ཇི་འདྲ་བར་བདག་ཀྱང་རྣམ་པ་ལྔ་པོ་དེ་དང་མཚུངས་པར་ཤོག་ཅིག་པ་དང་། ཀུན་ནས་
མཛེས་ཤིང་ཐོག་མཐའ་བར་དུ་དགེ་བའི་ཟབ་པ་དང་རྒྱ་ཆེ་བའི་བཟང་པོའི་སྤྱོད་པ་ཡོངས་
སུ་སྤྱད་པར་བྱ་བའི་ཕྱིར། འཕགས་པ་འཇམ་དཔལ་གྱི་སྨོན་ལམ་སྤྱད་པར་བགྱི་སྟེ། དེ་
ཡང་འཕགས་པ་འཇམ་དཔལ་རྒྱལ་པོ་ནམ་མཁའ་ཞེས་བྱ་བར་གྱུར་པ་ན། འཁོར་བ་ཐོག་
མ་དང་མཐའ་མ་དང་བྲལ་བ་ཇི་སྲིད་པ་དེ་སྲིད་དུ་མཁའ་ཁྱབ་ཀྱི་སེམས་ཅན་ཐམས་ཅད་ལ་
ཚད་མེད་པའི་ཕན་པ་བསྒྲུབ་བར་དམ་བཅའ་ཞིང་སྨོན་ལམ་བཏབ་པ་ལྟ་བུ་དེ་ལྟར་ཀུན་ཏུ་
305



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟང་པོ་དང་འཇམ་པའི་དབྱངས་གཉིས་དང་སྤྱོད་པ་དང་བསྔོ་བ་དང་སྨོན་ལམ་མཚུངས་
པར་སྨོན་པ་དེ་ཡང་བར་མ་དོར་ལྡོག་པར་མི་འགྱུར་བར་མཐར་ཕྱིན་པའི་ཕྱིར་དུ་མ་འོངས་
པའི་བསྐལ་པ་ཀུན་ཏུ་ནམ་ཡང་མི་སྐྱོ་བར་བརྩོན་འགྲུས་ཤུགས་དྲག་པོས་དེའི་བྱ་བ་སྟེ།
སྤྱོད་པ་དེ་དག་ཐམས་ཅད་རྫོགས་པར་བགྱིའོ་ཞེས་དམ་བཅའ་ཞིང་སྨོན་པ་སྟེ། བྱང་ཆུབ་
སེམས་དཔའ་དེ་གཉིས་ནི་ཐབས་ལ་མཁས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པའི་
སྟོབས་བྱང་ཆུབ་སེམས་དཔའ་གཞན་ལས་ཁྱད་པར་དུ་འཕགས་པས་དེ་གཉིས་འདིར་
དངོས་སུ་བསྟན་པ་ཡིན་ནོ། །
དྲུག་པ་དེ་རྣམས་ཀྱི་དོན་བསྡུ་བ་ནི། སྤྱོད་པ་དག་ནི་ཚད་ཡོད་ཅེས་སོགས་ཚིགས་
བཅད་གཅིག་གིས་སྟོན་ལ། གོང་དུ་བཤད་པ་ལྟར་གྱི་བྱང་ཆུབ་སེམས་དཔའ་རྣམས་ཀྱི་
སྤྱོད་པ་རླབས་པོ་ཆེ་མཐའ་དག་མ་ཚང་བར་མེད་པར་ཁུར་དུ་བླངས་པས་ཚད་ཡོད་པར་མ་
གྱུར་ཅིག་སྟེ། གྲངས་དང་དུས་དང་དཔེའི་སྒོ་ནས་ཚད་བཟུང་བར་མི་ནུས་པས་རྒྱ་ཆེ་ཞིང་
མཐའ་ཡས་པ་དང་། དེ་བཞིན་དུ་ཡོན་ཏན་རྣམས་ཀྱང་ཚད་མེད་པ་སྟེ། བྱང་ཆུབ་སེམས་
དཔའི་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པའི་ཡོན་ཏན་རྣམས་འཐོབ་པ་
དང༌། དེ་ལྟ་བུའི་སྤྱོད་པ་ཚད་མེད་པ་ལ་གནས་ནས་ཀྱང་ཕྱོགས་བཅུའི་རྒྱལ་བ་སྲས་བཅས་
དེ་དག་གི་རྣམ་པར་འཕྲུལ་པ་གཞལ་དུ་མེད་པ་དག་འཚལ་བར་བགྱི་བ་སྟེ་མངོན་སུམ་དུ་
བྱེད་པར་བགྱིའོ་ཞེས་པ་ཡིན་ལ། འགྲེལ་བྱེད་ཁ་ཅིག་ལྟར་ཚིགས་བཅད་འདི་རྒྱལ་ཚབ་
ཆེན་པོའི་ས་ལ་སྦྱོར་ན་སྔར་བཤད་པའི་བྱང་ཆུབ་སེམས་དཔའི་སྤྱོད་པ་དང་ཡོན་ཏན་
ཐམས་ཅད་ས་འདིར་མཐར་ཐུག་པའི་ཚུལ་གྱིས་ཡོངས་སུ་རྫོགས་པ་དང་རིང་པོར་མི་
ཐོགས་པར་ཕྱོགས་བཅུའི་སངས་རྒྱས་ཐམས་ཅད་ལས་འོད་ཟེར་ཆེན་པོས་དབང་བསྐུར་བ་
ཐོབ་པ་སོགས་དེ་དག་འཕྲུལ་པ་ཐམས་ཅད་འཚལ་བར་བགྱི་ཞེས་པའི་དོན་དུ་བྱས་ན་
ལ306



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ལེགས་སོ། །
གསུམ་པ་སྨོན་ལམ་གྱི་འབྲས་བུ་གྲུབ་པའི་ཚད་ནི། ནམ་མཁའི་མཐར་ཐུག་གྱུར་པ་
ཞེས་སོགས་ཚིགས་བཅད་གཅིག་གིས་སྟོན་ལ། དེ་ཡང་ནམ་མཁའི་མཐས་གཏུགས་པ་སྟེ།
ནམ་མཁའ་ལ་ཕྱོགས་འདི་ཙམ་དུ་ཟད་དོ་ཞེས་དང་དུས་འདི་ཙམ་དུ་ཟད་དོ་ཞེས་པ་ལྟ་བུའི་
མཐའ་གཟུང་དུ་མེད་པ་དེ་བཞིན་དུ་སེམས་ཅ་མ་ལུས་པའི་མཐའ་ཡང་གཟུང་དུ་མེད་པ་
ཡིན་ལ། དེའི་ཕྱིར་སེམས་ཅན་རྣམས་ཀྱི་ལས་ཀྱི་ཁམས་དང་ཉོན་མོངས་པའི་ཁམས་ཀྱང་
གྲངས་དང་ཚད་གཟུང་དུ་མེད་པས་མཐའ་མེད་པ་ཁོ་ན་ཡིན་ནོ། །ཇི་ལྟར་སེམས་ཅན་དང་
དེ་དག་གིས་ལས་དང་ཉོན་མོངས་པ་ཡང་མཐའ་མེད་པ་དེ་བཞིན་དུ་བདག་གིས་སྔར་
བཏབ་པའི་སྨོན་ལམ་འདི་དག་ཐམས་ཅད་ཀྱང་རེ་རེ་ནས་དེ་ཙམ་དུ་མཐའ་མེད་པ་ཁོ་ན་
ཡིན་ཏེ། ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལས་གཅིག་ཙམ་ཡང་མ་
ལུས་པར་དེ་དག་ཀུན་གྱི་ལས་དང་ཉོན་མོངས་པ་ཐམས་ཅད་ཟད་པར་བྱེད་ཅིང་བླ་ན་མེད་
པའི་བྱང་ཆུབ་ཀྱི་བདེ་བ་ལ་དགོད་པའི་ཆེད་དུ་སྨོན་ལམ་བཏབ་པ་ཡིན་པའི་ཕྱིར་རོ། །
རྒྱུ་མཚན་དེའི་ཕྱིར་སྨོན་ལམ་དེ་དག་གི་འབྲས་བུ་གྲུབ་སྟེ། ཆོས་ཀྱི་རྒྱལ་པོ་སངས་
རྒྱས་བཅོམ་ལྡན་འདས་ཀྱི་གོ་འཕང་མངོན་དུ་བྱས་པའི་ཚེ་སྔར་གྱི་ཐུགས་བསྐྱེད་དང་སྨོན་
ལམ་གྱི་ཤུགས་ཀྱིས་ནམ་མཁའ་ཇི་སྲིད་གནས་ཀྱི་བར་དུ་བཞུགས་ཤིང་རྩོལ་བ་དང་རྣམ་
པར་རྟོག་པ་ཅུང་ཟད་ཀྱང་མི་མངའ་བཞིན་དུ་ནམ་མཁའི་མཐས་གཏུགས་པའི་སེམས་ཅན་
ཐམས་ཅད་སྐལ་བ་ཇི་ལྟ་བ་བཞིན་དུ་བླ་ན་མེད་པའི་བྱང་ཆུབ་ལ་འགོད་པའི་ཕྲིན་ལས་
རྒྱུན་མི་ཆད་པར་ལྷུན་གྱིས་གྲུབ་པ་འབྱུང་བ་ཡིན་ཏེ། རྗེ་བཙུན་བྱམས་པས། གང་ཞིག་
བརྒྱ་བྱིན་རྔ་དང་སྤྲིན་བཞིན་དང་། །ཚངས་ཉིད་རིན་ཆེན་ཡིད་བཞིན་ནོར་རྒྱས་བཞིན། །སྒྲ་
བརྙན་ནམ་མཁའ་ས་བཞིན་སྲིད་པའི་བར། །འབད་མེད་གཞན་དོན་མཛད་དེ་རྣལ་འབྱོར་
307ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིག །ཞེས་གསུངས་པ་ལྟར་རོ། །
འདི་ཡན་ཆད་ཀྱི་སྨོན་ལམ་གྱི་དངོས་གཞི་རྫོགས་པ་ཡིན་ལ། མགོན་པོ་ཞི་བ་ལྷས་
བྱང་ཆུབ་སེམས་དཔའི་སྨོན་ལམ་ཆེན་པོ་འབུམ་ཕྲག་གྲངས་མེད་པ་བཅུ་མདོ་ལས་འབྱུང་
བ་རྣམས་བཟང་པོ་སྤྱོད་པའི་སྨོན་ལམ་འདིར་འདུ་བར་གསུངས་པའི་སྨོན་ལམ་ཆེན་པོ་བཅུ་
ནི། སངས་རྒྱས་ཐམས་ཅད་ལ་མཆོད་པ་ཐམས་ཅད་ཀྱིས་མཆོད་པར་སྨོན་པ་དང་། དམ་
པའི་ཆོས་ཐམས་ཅད་ཡོངས་སུ་བཟུང་ཞིང་བསྲུང་བར་སྨོན་པ་དང་། ཕྱོགས་བཅུའི་སངས་
རྒྱས་རྣམས་མཛད་པ་ངོ་མཚར་ཅན་མཛད་པ་ཐམས་ཅད་ཀྱི་དྲུང་དུ་ཐོགས་པ་མེད་པའི་ལུས་
ཀྱིས་བདག་འགྲོ་ཞིང་བྱ་བ་ཁྱད་པར་ཅན་བྱེད་པར་སྨོན་པ་དང་། རྟག་ཏུ་བྱང་ཆུབ་སེམས་
དཔའི་སྤྱོད་པ་ཐམས་ཅད་སྤྱོད་པར་སྨོན་པ་དང་། བདག་གི་སེམས་ཅན་ཐམས་ཅད་ཡོངས་
སུ་སྨིན་པར་བྱེད་པར་སྨོན་པ་དང་འཚང་རྒྱ་བར་འགྱུར་བའི་ཞིང་འཇིག་རྟེན་གྱི་ཁམས་
མཐའ་ཡས་པས་བསྒྲུབ་པར་སྨོན་པ་དང་། མངོན་པར་བསྒྲུབས་པའི་ཞིང་ཁམས་རྣམས་
ཀྱང་མཐའ་ཡས་པ་བསམ་གྱིས་མི་ཁྱབ་པའི་སྤྱོད་ཡུལ་ཅན་ལས་བྱང་ཆུབ་སེམས་དཔའ་
མཆོག་གིས་གང་བ་སོགས་དག་པ་རབ་འབྱམས་འབའ་ཞིག་ཏུ་སྦྱོང་བར་སྨོན་པ་དང་། བྱང་
ཆུབ་སེམས་དཔའ་ཐམས་ཅད་དང་བདག་ཉིད་བསམ་སྦྱོར་གཅིག་པར་སྨོན་པ་དང་། སྤྱོད་
པ་དང་ཉམས་ལེན་ཐམས་ཅད་དོན་གྱི་མཆོག་ཁོ་ན་མཐ་
ན་མཐའ་ཡས་པ་འགྲུབ་པར་སྨོན་པ་དང་།
ནམ་མཁའི་མཐས་གཏུགས་པ་ཐམས་ཅད་དུ་མཛད་པ་མཐའ་ཡས་པ་སྟོན་པའི་ཚུལ་གྱིས་
མངོན་པར་རྫོགས་པར་འཚང་རྒྱ་བར་སྨོན་པ་དང་བཅུ་ཡིན་ཏེ། ས་བཅུ་པའི་མདོ་ལས།
འདི་ལྟ་སྟེ། སངས་རྒྱས་མ་ལུས་པ་ལ་མཆོད་པ་དང་། རིམ་གྲོ་ལྷག་མ་མེད་པ་མཐའ་དག་
བྱ་བའི་ཕྱིར། རྣམ་པ་ཐམས་ཅད་ཀྱི་མཆོག་དང་ལྡན་པ། མོས་པ་རྒྱ་ཆེན་པོས་རྣམ་པར་
དག་པ། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་ཁམས་ཀྱི་མཐས་གཏུགས་
ལ308ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
པ། ཕྱི་མའི་མཐའི་མུར་ཐུག་པའི་བསྐལ་པ་བགྲང་ཡས་པར་སངས་རྒྱས་འབྱུང་བ་བགྲང་
ཡས་པ་ཐམས་ཅད་ལ་མཆོད་པ་དང༌། རིམ་གྲོ་ཆེན་པོ་བྱ་བ་རྒྱུན་མི་ཆད་པའི་སྨོན་ལམ་
ཆེན་པོ་དང་པོ་མངོན་པར་བསྒྲུབ་བོ། །འདི་ལྟ་སྟེ། དེ་བཞིན་གཤེགས་པ་ཐམས་ཅད་ཀྱིས་
གསུངས་པའི་ཆོས་ཀྱི་ཚུལ་ཡང་དག་པར་བཟུང་བ་དང་། སངས་རྒྱས་ཐམས་ཅད་ཀྱི་བྱང་
ཆུབ་ཡང་དག་པར་ཡོངས་སུ་བཟུང་བ་དང་། ཡང་དག་པར་རྫོགས་པའི་སངས་རྒྱས་ཐམས་
ཅད་ཀྱི་བསྟན་པ་ཡོངས་སུ་བསྲུང་བའི་ཕྱིར། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ།
ནམ་མཁའི་ཁམས་ཀྱི་མཐས་གཏུགས་པ། ཕྱི་མའི་མཐའི་མུར་ཐུག་པའི་བསྐལ་པ་
བགྲངས་ཡས་པར་སངས་རྒྱས་འབྱུང་བ་བགྲང་ཡས་པ་ཐམས་ཅད་ཀྱི་དམ་པའི་ཆོས་
ཡོངས་སུ་བཟུང་བ་རྒྱུན་མི་ཆད་པའི་སྨོན་ལམ་ཆེན་པོ་གཉིས་པ་མངོན་པར་བསྒྲུབ་བོ། །
འདི་ལྟ་སྟེ། འཇིག་རྟེན་གྱི་ཁམས་རབ་འབྱམས་མ་ལུས་པ་ཐམས་ཅད་དུ་སངས་
རྒྱས་འབྱུང་བ་ཐམས་ཅད་ཀྱི་དགའ་ལྡན་གྱི་ཕོ་བྲང་ན་བཞུགས་པ་ཐོག་མར་མཛད་དོ། །
འཕོ་བ་དང་། གཤེགས་པ་དང་། ལྷུམས་ན་ཞུགས་པ་དང་། བལྟམས་པ་དང་། གཞོན་ནུ་
རོལ་བ་དང་། བཙུན་མོའི་འཁོར་གྱི་ནང་ན་བཞུགས་པ་དང༌། མངོན་པར་འབྱུང་བ་དང་།
དཀའ་བ་སྤྱད་པ་དང༌། བྱང་ཆུབ་ཀྱི་སྙིང་པོར་གཤེགས་པ་དང་། བདུད་འདུལ་བ་དང་།
མངོན་པར་རྫོགས་པར་བྱང་ཆུབ་པ་དང་།
ཆོས་ཀྱི་འཁོར་ལོ་བསྐོར་བར་བསྐུལ་བ་དང་།
ཡོངས་སུ་མྱ་ངན་ལས་འདའ་བ་ཆེན་པོ་སྟོན་པའི་དྲུང་དུ་འགྲོ་ཞིང་མཆོད་པ་དང་། ཆོས་ཀྱི་
ཡང་དག་པར་བསྡུ་བའི་སྦྱོར་བ་སྔོན་ཏུ་འགྲོ་བར་ཐམས་ཅད་དུས་གཅིག་ཏུ་སྒྲུབ་བའི་ཕྱིར།
ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་ཁམས་ཀྱི་མཐས་གཏུགས་པ་ཕྱི་མའི་
མཐའ་མུར་ཐུག་པའི་བསྐལ་པ་བགྲང་ཡས་པར། སངས་རྒྱས་འབྱུང་བ་བགྲང་ཡས་པ་
ཐམས་ཅད་ཀྱི་གན་དུ་འགྲོ་བ་རྒྱུན་མི་ཆད་པའི་སྨོན་ལམ་ཆེན་པོ་གསུམ་པ་མངོན་པར་
ལ309༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྒྲུབ་པའོ། །འདི་ལྟ་སྟེ། བྱང་ཆུབ་སེམས་དཔའི་སྤྱོད་པ་ཐམས་ཅད་ཤིན་ཏུ་རྒྱས་པ། ཆེ་བ་
ཚད་མེད་པ། ཐ་མི་དད་པ། ཕ་རོལ་ཏུ་ཕྱིན་པ་ཐམས་ཅད་ཀྱིས་བསྡུས་པ། ས་ཡོངས་སུ་
སྦྱོང་བ། ཡན་ལག་དང་ཉེ་བའི་ཡན་ལག་དུ་བཅས་པ་བསྒྲུབ་པ་དང༌། མཚན་ཉིད་འདྲ་བ་
དང་མཚན་ཉིད་མི་འདྲ་བ་དང་འདུ་བ་དང་རྒྱས་པ་དང་བཅས་པ་བྱང་ཆུབ་སེམས་དཔའི་
སྤྱོད་པར་གྱུར་པའི་སའི་ལམ་ཐམས་ཅད་ཇི་ལྟ་བ་བཞིན་དུ་སྟོན་པས་ཕ་རོལ་ཏུ་ཕྱིན་པ་
ཡོངས་སུ་སྦྱང་བ་བྱ་བའི་གདམས་ངག་དང་རྗེས་སུ་བསྟན་པ་རབ་ཏུ་སྦྱིན་པས་བརྟན་པའི་
སེམས་བསྐྱེད་པ་མངོན་པར་སྒྲུབ་པའི་ཕྱིར། ཆོས་ཀྱི་དབྱིངས་ཀྱིས་ཀླས་རྒྱ་བ་ཆེ་བ། ནམ་
མཁའི་ཁམས་ཀྱི་མཐའ་གཏུགས་པ། ཕྱི་མའི་མཐའི་མུར་ཐུག་པའི་བསྐལ་པ་བགྲང་ཡས་
བར། སྤྱོད་པ་བགྲང་ཡས་པ་ཐམས་ཅད་དུ་རྒྱུན་མི་ཆད་པ་མངོན་པར་སྒྲུབ་པའི་སྨོན་ལམ་
ཆེན་པོ་བཞི་པ་མངོན་པར་བསྒྲུབ་པའོ། །
འདི་ལྟ་སྟེ། སེམས་ཅན་གྱི་ཁམས་མ་ལུས་པ་ཐམས་ཅད་གཟུགས་ཅན་དང༌།
གཟུགས་མེད་པ་དང་། འདུ་ཤེས་དང་། འདུ་ཤེས་མེད་པ་དང་། འདུ་ཤེས་མེད་འདུ་ཤེས་
མེད་མིན་དང་། སྒོ་ང་ལས་སྐྱེས་པ་དང་། མངལ་ནས་སྐྱེས་པ་དང༌། དྲོད་གཤེར་ལས་སྐྱེས་
པ་དང་། རྫུས་ཏེ་སྐྱེས་པ་དང་། ཁམས་གསུམ་དུ་གཏོགས་པ། འགྲོ་བ་དྲུག་ཏུ་འདུས་སྐྱེས་
པ་ཐམས་ཅད་དུ་གཏོགས་པ། མིང་དང་གཟུགས་ཀྱིས་བསྡུས་པའི་སེམས་ཅན་མ་ལུས་པ་
ཐམས་ཅད་ཡོངས་སུ་སྨིན་པར་བྱ་བར་སངས་རྒྱས་ཀྱི་ཆོས་ལ་གཟུད་པ་དང་། འགྲོ་བ་
བགྲང་ཡས་པ་ཐམས་ཅད་རྣམ་པར་གཅད་པ་དང་། ཐམས་ཅད་མཁྱེན་པའི་ཡེ་ཤེས་ལ་
རབ་ཏུ་དགོད་པའི་ཕྱིར། ཆོས་ཀྱི་དབྱིངས་ཀྱིས་ཀླས་པར་རྒྱ་བ་ཆེ་བ། ནམ་མཁའི་ཁམས་
ཀྱི་མཐས་གཏུགས་པའི། ཕྱི་མའི་མཐའི་མུར་ཐུག་པའི་བསྐལ་པ་བགྲང་ཡས་པར།
སེམས་
ཅན་གྱི་ཁམས་བགྲང་ཡས་པ་ཐམས་ཅད་ཡོངས་སུ་སྨིན་པར་བྱ་བ་རྒྱུན་མི་ཆད་པའི་སྨོན་
310



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
ལམ་ཆེན་པོ་ལྔ་པ་མངོན་པར་བསྒྲུབ་བོ། །འདི་ལྟ་སྟེ། འཇིག་རྟེན་གྱི་ཁམས་ཤིན་ཏུ་རྒྱས་
པ། མཐའ་གྲུ་ཆེ་བ་དང་། ཚད་མེད་པ་དང་། ཕྲ་བ་དང་། རགས་པ་དང་། སྣེལ་ཞི་དང་།
སྤྱིའུ་ཚུགས་དང་། ངོས་ཕྱལ་བ་དང་། ཆོལ་བ་དང་། སྟེང་གཡོགས་མེད་པ་དང་། གཞི་ཕྱལ་
བ་དང་། འཇུག་པའི་ཁྱིམ་ཅན་དང་། མིག་འཕྲུལ་ལྟར་རྣམ་པར་འབྱེད་པ་དང་། ཕྱོགས་
བཅུ་རྣམ་པ་ཐ་དད་པ་རྣམས་པར་འབྱེད་པ་ལ་འཇུག་པ་མ་ལུས་པ་ཡེ་ཤེས་ཀྱིས་ཁོང་དུ་ཆུད་
པར་མངོན་སུམ་དུ་གྱུར་པར་བྱ་བའི་ཕྱིར། ཆོས་ཀྱི་དབྱིངས་ཀྱིས་ཀླས་རྒྱ་ཆེ་བ། ནམ་
མཁའི་ཁམས་ཀྱིས་མཐའ་གཏུགས་པ། ཕྱི་མའི་མཐའི་མུར་ཐུག་པའི་བསྐལ་པ་བགྲང་
ཡས་པར། འཇིག་རྟེན་གྱི་ཁམས་བགྲང་ཡས་པ་ཐམས་ཅད་དུ་འཇུག་པ་རྒྱུན་མི་ཆད་པའི་
སྨོན་ལམ་ཆེན་པོ་དྲུག་པོ་མངོན་པར་བསྒྲུབ་པོ། །
འདི་ལྟ་སྟེ། ཞིང་ཐམས་ཅད་ཞིང་གཅིག་དང་། ཞིང་ཐམས་ཅད་དུ་ཡང་དག་པར་
གཞོལ་བར་བྱ་བ་ཡོངས་སུ་སྦྱོང་བ་དང་། སངས་རྒྱས་ཀྱི་ཞིང་ཚད་མེད་པ་དག་འོད་རྣམ་
པར་བཀོད་པའི་རྒྱན་གྱིས་རབ་ཏུ་བརྒྱན་པ་དང་། ཡོངས་སུ་དག་པའི་ལམ་དང་ལྡན་པས་
ཉོན་མོངས་པ་ཐམས་ཅད་བསལ་བ་དང་། སེམས་ཅན་ཡེ་ཤེས་ཀྱི་འབྱུང་གནས་ཚད་མེད་
པས་རབ་ཏུ་དགང་བ་དང་། སངས་རྒྱས་ཀྱི་ཡུལ་རྒྱ་ཆེན་པོ་ལ་ཡང་དག་པར་གཞོལ་བ་
དང་། སེམས་ཅན་གྱི་བསམ་པ་ཇི་ལྟ་བ་བཞིན་དུ་ཡང་དག་པར་བསྟན་ཅིང་ཤིན་ཏུ་ཚིམ་
པར་བྱ་བའི་ཕྱིར་ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ། ནམ་མཁའི་ཁམས་ཀྱིས་མཐའ་
གཏུགས་པ། ཕྱི་མའི་མུར་ཐུག་པའི་བསྐལ་པ་བགྲང་ཡས་པ་དང་། སངས་རྒྱས་ཀྱི་ཞིང་
བགྲང་ཡས་པ་ཐམས་ཅད་དུ་ཡོངས་སུ་སྦྱོང་བ་རྒྱུན་མི་ཆད་པའི་སྨོན་ལམ་ཆེན་པོར་བདུན་
པ་མངོན་པར་བསྒྲུབ་བོ། །
འདི་ལྟ་སྟེ། བྱང་ཆུབ་སེམས་དཔའ་ཐམས་ཅད་བསམ་པ་དང་སྦྱོར་བ་གཅིག་བར་བྱ་
ལ311ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་དང་། འགྲན་ཟླ་མེད་པའི་དགེ་བའི་རྩ་བ་གསོག་པར་བྱ་བ་དང་། བྱང་ཆུབ་སེམས་
དཔའ་ཐམས་ཅད་དང་དམིགས་པ་གཅིག་པས་མཉམ་པ་ཉིད་དུ་བྱ་བ་དང་། རྟག་ཏུ་རྒྱུན་མི་
ཆད་པར་བྱང་ཆུབ་སེམས་དཔའ་དང་འགྲོགས་ཤིང་མི་འབྲལ་བར་བྱ་བ་དང་། སངས་རྒྱས་
འབྱུང་བ་ཅི་དགར་བསྟེན་པར་བྱ་བ་དང་། རང་གི་སེམས་བསྐྱེད་པས་དེ་བཞིན་གཤེགས་
པའི་མཐུས་ཡེ་ཤེས་ཀྱིས་ཁོང་དུ་ཆུད་པར་བྱ་བ་དང་། མ་ཉམས་ཤིང་རྗེས་སུ་འགྲོ་བའི་
མངོན་པར་ཤེས་པ་རབ་ཏུ་ཐོབ་པར་བྱ་བ་དང་། འཇིག་རྟེན་གྱི་ཁམས་ཐམས་ཅད་རྣམ་པར་
རྒྱུ་བར་བྱ་བ་དང༌། འཁོར་གྱི་དཀྱིལ་འཁོར་ཐམས་ཅད་དུ་སྣང་བ་འཐོབ་པར་བྱ་བ་དང་།
སྐྱེ་བ་ཐམས་ཅད་དུ་རང་གི་ལུས་རྗེས་སུ་སྣང་བར་བྱ་བ་དང་། སྐྱེ་བ་ཐམས་ཅད་དུ་རང་གི་
ལུས་སུ་འགྲོ་བར་བྱ་བ་དང་། ཐེག་པ་ཆེན་པོ་བསམ་གྱིས་མི་ཁྱབ་པ་དང་ལྡན་པར་བྱ་བ་
དང༌། བྱང་ཆུབ་སེམས་དཔའི་སྤྱད་པ་སྤྱོད་པར་བྱ་བའི་ཕྱིར། ཆོས་ཀྱི་དབྱིངས་ཀྱིས་ཀླས་
པར་རྒྱ་ཆེ་བ། ནམ་མཁའི་ཁམས་ཀྱིས་མཐས་གཏུགས་པ། ཕྱི་མའི་མཐའི་མུར་པའི་
བསྐལ་པ་བགྲང་ཡས་པར། སྤྱོད་པ་བགྲང་ཡས་པ་ཐམས་ཅད་དུ་ཐེག་པ་ཆེན་པོ་ལ་འཛུད་
པ་རྒྱུན་མི་ཆད་པའི་སྨོན་ལམ་ཆེན་པོ་བརྒྱད་པར་བསྒྲུབ་པོ། །
འདི་ལྟ་སྟེ། ཕྱིར་མི་ལྡོག་པའི་འཁོར་ལོ་ལ་ཡང་དག་པར་གནས་པའི་བྱང་ཆུབ་
སེམས་དཔའི་སྤྱོད་པར་སྤྱད་པར་བྱ་བ་དང་། ལུས་དང་ངག་དང་ཡིད་ཀྱི་ལས་དོན་ཡོད་
པར་བྱ་བ་དང་། མཐོང་མ་ཐག་ཏུ་སངས་རྒྱས་ཀྱི་ཆོས་ངེས་བར་ཐོབ་པར་བྱ་བ་དང་།
དབྱངས་བརྗོད་མ་ཐག་ཏུ་ཡེ་ཤེས་ཁོང་དུ་ཆུད་པར་བྱ་བ་དང་། དད་པར་གྱུར་མ་ཐག་ཏུ་
ཉོན་མོངས་པ་ལྡོག་པར་བྱ་བ་དང་། སྨན་གྱི་རྒྱལ་པོ་ཆེན་པོ་ལྟ་བུའི་ཐོབ་པར་བྱ་བ་དང་།
ཡིད་བཞིན་གྱི་ནོར་བུ་ལྟ་བུའི་ལུས་ཐོབ་པར་བྱ་བ་དང༌། བྱང་ཆུབ་སེམས་དཔའ་ཆེན་པོའི་
སྤྱོད་པ་སྤྱད་པའི་ཕྱིར། ཆོས་ཀྱི་དབྱིངས་ཀྱི་ཀླས་པར་རྒྱ་ཆེ་བ། ནམ་མཁའི་ཁམས་ཀྱི་
312



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
མཐས་གཏུགས་པ། ཕྱི་མའི་མཐའི་མུར་ཐུག་པའི་བསྐལ་པ་བགྲང་ཡས་པར། སྤྱོད་པ་
བགྲང་ཡས་པ་ཐམས་ཅད་དུ་དོན་ཡོད་པ་རྒྱུན་མི་ཆད་པའི་སྨོན་ལམ་ཆེན་པོ་དགུ་པ་མངོན་
པར་བསྒྲུབ་པོ། །
འདི་ལྟ་སྟེ། འཇིག་རྟེན་གྱི་ཁམས་ཐམས་ཅད་དུ་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱ་བ་དང་། བྱིས་པའི་གནས་གཅིག་
དང་ཐ་མི་དད་པར་བྱིས་པའི་གནས་ཐམས་ཅད་དུ་ཚེ་འཕོ་བ་དང་སྐྱེ་བ་དང་། བྱང་ཆུབ་ཀྱི་
སྙིང་པོར་གཤེགས་པ་དང་། ཆོས་ཀྱི་འཁོར་ལོ་བསྐོར་བ་དང་། ཡོངས་སུ་མྱ་ངན་ལས་
འདའ་བ་ཆེན་པོ་བསྟན་པར་བྱ་བ་དང་། སངས་རྒྱས་ཀྱི་ཡུལ་ཆེན་པོ་མཐུ་དང་ཡེ་ཤེས་ཀྱི་
རྗེས་སུ་འགྲོ་བས་སེམས་ཅན་གྱི་ཁམས་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་སངས་
རྒྱས་འབྱུང་བར་དལ་བ་དམ་པ་ལ་རྟོག་པར་བྱེད། ཞི་བར་བྱེད་འཐོབ་པར་བྱེད་ཅིང་བསྟན་
པར་བྱ་བ་དང་། གཅིག་མངོན་དུ་ཡང་དག་པར་རྟོགས་པས་ཆོས་ཀྱི་དབྱིངས་མྱ་ངན་ལས་
འདའ་བས་རྒྱས་པར་བྱ་བ་དང་། དབྱངས་གཅིག་བརྗོད་པས་སེམས་ཅན་ཐམས་ཅད་ཀྱི་
སེམས་ཚིམ་པར་བྱ་བ་དང་། ཡོངས་སུ་མྱ་ངན་ལས་འདས་པ་ཆེན་པོ་བསྟན་ཀྱང་སྤྱོད་པའི་
སྟོབས་རྒྱུན་མི་ཆད་པ་དང་། ཡེ་ཤེས་ཆེན་པོས་ཆོས་ཐམས་ཅད་འབྱུང་བར་བྱེད་བ་བསྟན་
པར་བྱ་བ་དང་ཆོས་ཤེས་པ་དང་། རྫུ་འཕྲུལ་དང་། སྒྱུ་མའི་མངོན་པར་ཤེས་པས་འཇིག་
རྟེན་གྱི་ཁམས་ཐམས་ཅད་རྒྱས་པར་བྱ་བའི་ཕྱིར། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ།
ནམ་མཁའི་ཁམས་ཀྱི་མཐས་གཏུགས་པ། ཕྱི་མའི་མཐའི་མུར་ཐུག་པའི་བསྐལ་པ་བགྲང་
ཡས་པར། མངོན་པར་རྫོགས་པར་བྱང་ཆུབ་པ་བགྲང་ཡས་པ་ཐམས་ཅད་དུ་ཐེག་པ་ཆེན་
པོ་མངོན་པར་བསྒྲུབ་པ་རྒྱུན་མི་ཆད་པའི་སྨོན་ལམ་ཆེན་པོ་བཅུ་པོ་མངོན་པར་བསྒྲུབ་སྟེ།
སྨོན་ལམ་བཅུ་པོ་འདི་དག་མངོན་པར་བསྒྲུབ་བོ། །ཞེས་གསུངས་སོ། །དེའི་དང་པོ་ནི།
ལ313༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་པའི་སངས་རྒྱས་ཞེས་ཚིགས་བཅད་གཅིག་དང་། སངས་རྒྱས་རྒྱ་མཚོ་རབ་ཏུ་མཆོད་
བྱེད་ཅིང་། །ཞེས་པ་ལྟ་བུ་དང་།
གཉིས་པ་ནི། རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །ཞེས་སོགས་དང་།
ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང་། །ཞེས་པ་ལྟ་བུ་དང་། གསུམ་པ་ནི། གང་ཡང་
མ་བྱོན་ཞེས་པ་ནས། མགོན་པོ་ཀུན་གྱི་དྲུང་དུ་བདག་མཆིའོ། །ཞེས་པའི་བར་ལྟ་བུ་དང་།
བཞི་པ་ནི། སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །ཞེས་པ་ལྟ་བུ་དང༌། ལྔ་པ་ནི། སེམས་
ཅན་རྒྱ་མཚོ་དག་ནི་རྣམ་པར་སྒྲོལ། །ཞེས་པ་ལྟ་བུ་དང་། དྲུག་པ་ནི། ཞིང་ཁམས་རྒྱ་མཚོ་
རྣམ་པར་དག་བྱེད་ཅིང་། །ཞེས་པ་ལྟ་བུ་དང་། བདུན་པ་ནི། དེ་ལྟར་མ་ལུས་ཕྱོགས་རྣས་
ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག །ཅེས་པ་ལྟ་བུ་དང་། བརྒྱད་
པ་ནི། མཁས་པ་དེ་དང་མཚུངས་པའི་ཕྱིར། །ཞེས་སོགས་ལྟ་བུ་དང་། དགུ་པ་ནི། ཀུན་ཏུ་
ཡོན་ཏན་སྤྱོད་པའི་སྟོབས་རྣམས་དང་། །ཞེས་སོགས་དང་། གང་ཡང་དུས་གསུམ་
གཤེགས་པ་རྒྱལ་བ་ཡི། །ཞེས་སོགས་ལྟ་བུ་དང་། བཅུ་པ་ནི། ནམ་མཁའི་མཐར་ཐུག་གྱུར་
པ་ཇི་ཙམ་པ། །ཞེས་སོགས་ལྟ་བུ་ཡིན་ལ། དེས་མཚོན་ནས་གོང་འོག་གི་ཚིག་དོན་རྣམས་
ལ་བརྟགས་ཏེ་སྦྱོར་ཚུལ་ཞིབ་པར་ཤེས་པར་བྱའོ། །
གསུམ་པ་སྨོན་ལམ་ཡིད་ལ་བྱས་པའི་ཕན་ཡོན་ལ་གཉིས། མཐོང་བའི་ཆོས་ཀྱི་ཕན་
ཡོན་དང་། ཚེ་རབས་ཕྱི་མ་རྣམས་ཀྱི་ཕན་ཡོན་ནོ། །དང་པོ་ལ་བཞི་ལས། དང་པོ་བསོད་
ནམས་ཁྱད་པར་ཅན་ཡོངས་སུ་འཛིན་པ་ནི། གང་ཡང་ཕྱོགས་བཅུའི་ཞིང་རྣམས་ཞེས་
སོགས་ཚིགས་བཅད་གཉིས་ཀྱིས་སྟོན། གང་ཡང་སྐྱེ་བོ་ལ་ལ་ཞིག་གིས་ཕྱོགས་བཅུའི་ཞིང་
ཁམས་མུ་མེད་པ་རྣམས་ཐམས་ཅད་མ་ལུས་པར་རིན་པོ་ཆེ་སྣ་བདུན་གྱིས་བརྒྱན་ཏེ་བཀོད་
པ་ཡོངས་སུ་འཛིས་པས་གང་བར་བྱས་ནས། ཕྱོགས་བཅུའི་རྒྱལ་བ་རྣམས་ལ་དང་བའི་
314ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
སེམས་ཀྱིས་ཕུལ་བ་དང་། གཞན་ཡང་ལྷ་དང་མིའི་ཡོ་བྱད་ཀྱི་དམ་པ་མཐུན་པའི་འཚོག་
ཆས་རྨད་དུ་བྱུང་བས་བདེ་བ་མཆོག་བསྐྱེད་པར་བྱེད་པའི་སྲི་ཞུར་བགྱི་བ་རྣམས་ཀྱིས་དུས་
ཀྱང་བསྐལ་པ་མཐའ་ཡས་པ་ཞིང་གི་རྡུལ་སྙེད་ཀྱིས་བགྲང་བར་བྱ་བའི་བར་དུ་ཕུལ་བ་སྟེ།
མཆོད་པ་ནི་བསོད་ནམས་བསམ་གྱིས་མི་ཁྱབ་པ་ཡིན་ལ། དེ་ནས་སྐྱེ་བོ་གང་གི་ཀུན་ཏུ་
བཟང་པོའི་བསྔོ་བའི་རྒྱལ་པོ་འདི་ཐོས་ནས་ཡི་རང་བའི་སྒོ་ནས་ཚིག་དོན་ཡིད་ལ་དྲན་
བཞིན་པས་བླ་མེད་བྱང་ཆུབ་མཆོག་གི་རྒྱུ་དང་འབྲས་བུའི་ཚུལ་ལ་རྗེས་སུ་ཡི་རང་བས་རབ་
ཏུ་མོས་ཤིང་། ལན་ཅིག་ཙམ་ཡང་དད་པ་རབ་ཏུ་བསྐྱེད་པར་བྱེད་པ་ནི་བསོད་ནམས་དམ་
པའི་མཆོག་སྟེ་བསོད་ནམས་སྔ་མ་དེ་ལས་ཆེས་ལྷག་པའི་བསོད་ནམས་གསོག་པར་འདི་
འགྱུར་རོ་ཞེས་པ་སྟེ། དངོས་པོ་ཤིན་ཏུ་རྒྱ་ཆེ་བའི་དུས་ཡུན་རིང་པོར་ཡུལ་ཞིང་གི་མཐར་
ཐུག་པ་ལ། མཆོད་ཚུལ་ཤིན་ཏུ་གུས་པས་མཆོད་པའི་བསོད་ནམས་ལས་ཀྱང་སྨོན་ལམ་
འདི་དོན་དྲན་བཞིན་པའི་སྒོ་ནས། ལན་ཅིག་ཙམ་ཡིད་ལ་སྒོམ་པར་བྱས་པ་ཡང་བསོད་
ནམས་ཤིན་ཏུ་ཆེར་བར་གསུངས་པའོ། །
གཉིས་པ་ངན་སོང་དང་སྡིག་གྲོགས་སྤངས་ཏེ་དེ་བཞིན་གཤེགས་པའི་ཞལ་མཐོང་
བ་ནི། གང་གིས་བཟང་སྤྱོད་སྨོན་ལམ་ཞེས་སོགས་ཚིགས་བཅད་གཅིག་གིས་སྟོན། དད་པ་
དང་ལྡན་པའི་སྐྱེ་བོ་གང་གིས་དོན་ཡིད་ལ་བྱེད་པའི་སྒོ་ནས་བཟང་པོ་སྤྱོད་པའི་སྨོན་ལམ་
འདི་བཏབ་པ་སྟེ་གཤར་སྒོམ་ཚུལ་བཞིན་དུ་བྱས་པ་དེས་ཀྱང་ངན་སོང་དུ་སྐྱེ་བོའི་རྒྱུ་ཆོས་
སྤོང་བ་དང་། དགེ་བའི་བཤེས་གཉེན་དང་འགལ་བར་བྱེད་པ་དང་། ཞིང་དམ་པ་ལ་གནོད་
པ་བྱེད་པ་ལ་སོགས་པ་རྣམས་སྤོང་བར་འགྱུར་བས་ངན་སོང་ཐམས་ཅད་སྤངས་པར་འགྱུར་
ལ། དེ་བཞིན་དུ་གང་ཟག་དེས་ནི་གྲོགས་པོ་ངན་པ་སྟེ། དཀོན་མཆོག་གསུམ་ལ་མི་དད་
ཅིང་ལོག་པར་ལྟ་བ་སོགས་དང་ལྡན་པའི་སྡིག་པའི་གྲོགས་པོ་དང་ཐེག་པ་ཆེན་པོ་ལས་
315ལ



ཐར་ལམ་གསལ་སྒྲོན་ལསརྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟློག་ཅིང་ཐེག་པ་དམན་པར་འཇུག་པར་བྱེད་པའི་གྲོགས་པོ་ངན་པ་རྣམས་ཀྱང་ཡོས་སུ་
སྤངས་པར་འགྱུར་བ་ཡིན་ལ། བཅོམ་ལྡན་འདས་སྣང་བ་མཐའ་ཡས་ཀྱི་སྐུ་མཚན་དཔེས་
བརྒྱན་པ་དེ་ཡང་གང་ཟག་དེས་མྱུར་དུ་སྟེ་རིང་པོར་མི་ཐོགས་པར་ཚེ་འདི་ཉིད་ལ་དངོས་སུ་
མཐོང་བར་འགྱུར་རོ་ཞེས་པ་སྟེ། ངན་སོང་དུ་སྐྱེ་བོའི་རྒྱུ་ལས་ངན་རང་རྐྱེན་སྡིག་གྲོགས་
ལས་རིང་དུ་འགྱུར་བར་མ་ཟད་འཆི་བའི་ཚེ་སངས་རྒྱས་འོད་དཔག་མེད་ཀྱི་ཞལ་མཐོང་
བས་སྐྱེ་བ་སྔ་མ་རྣམས་སུ་བསགས་པའི་ངན་སོང་དུ་སྐྱེ་བའི་རྒྱུ་ལས་ངན་རང་རྒྱུད་ལ་ཡོད་
པ་རྣམས་ཀྱིས་ཀྱང་། འབྲས་བུ་འབྱིན་པའི་གོ་སྐབས་བཅོམ་ནས་དག་པའི་ཞིང་དུ་འགྲོ་
བར་སྟོན་ཏོ། །
གསུམ་པ་རྙེད་པ་ལེགས་པར་རྙེད་ཅིང་བྱང་ཆུབ་སེམས་དཔའ་རྣམས་དང་སྐལ་བ་
མཉམ་པ་འཐོབ་པ་ནི། དེ་དག་རྙེད་པ་རབ་རྙེད་ཅེས་སོགས་ཚིགས་བཅད་གཅིག་གིས་
སྟོན། གཞན་ཡང་གང་ཟག་དེ་དག་གིས། ཐེག་པ་ཆེན་པོའི་ཆོས་ལ་ལོངས་སྤྱོད་བའི་
བཤེས་གཉེན་དང་། གྲོགས་དང་གནས་དང་ཡོ་བྱད་ལ་སོགས་པ་མཐུན་པའི་རྐྱེན་ཐམས་
ཅད་རང་གི་ངང་གིས་འདུ་བར་འགྱུར་བས་རྙེད་པ་རབ་ཏུ་རྙེད་ཅིང་། གཞན་ལ་སྡུག་བསྔལ་
དུ་འགྱུར་བའི་ནད་ལ་སོགས་པའི་རྐྱེན་ངན་པ་རྣམས་ཀྱང་འདི་ལ་བྱང་ཆུབ་ཀྱི་སེམས་དང་
སྤྱོད་པའི་གྲོགས་སུ་འགྱུར་བས་ལུས་སེམས་བདེ་བར་འཚོ་ལ་མི་ཚེ་འདིར་ཡང་། རྒྱལ་བ་
སྲས་དང་བཅས་པའི་བྱིན་རླབས་ཀྱིས་དེ་དག་གི་འདི་ཕྱིའི་དོན་ཐམས་ཅད་ལེགས་པར་
འོང་བ་སྟེ་འགྲུབ་པར་འགྱུར་བ་ལ། བྱང་ཆུབ་སེམས་དཔའ་ཀུན་ཏུ་བཟང་པོ་དེ་ཡང་སེམས་
དང་སྤྱོད་པ་དང་ཡོན་ཏན་བསོད་ནམས་ཅི་འདྲ་བ་དེ་ཇི་ལྟ་བ་བཞིན་དུ་གང་ཟག་དེ་དག་
ཀྱང་རིང་པོར་མི་ཐོགས་པ་སྟེ་མྱུར་བར་དེ་བཞིན་དུ་འགྱུར་རོ་ཞེས་པ་སྟེ། མདོར་ན་ཚེ་འདི་
ཉིད་ལ་ཐེག་པ་ཆེན་པོའི་ཆོས་ལ་ལོངས་སྤྱོད་པའི་མཐུན་རྐྱེན་དང་བསམ་པ་དང་སྦྱོར་བ་
316



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
རྣམས་གོང་ནས་གོང་དུ་ཁྱད་ཞུགས་པར་འགྱུར་བ་དང་། སངས་རྒྱས་བྱང་སེམས་ཀྱི་བྱིན་
རླབས་འཇུག་པས་འདི་ཕྱིའི་དོན་ཐམས་ཅད་བདེ་བླག་ཏུ་འགྲུབ་པ་དང་མྱུར་དུ་ས་ལམ་གྱི་
རྟོགས་པ་མཆོག་འཐོབ་པར་བསྟན་ཏོ། །
བཞི་པ་ལས་ཀྱི་སྒྲིབ་པ་ཟད་པར་འགྱུར་བའི་ཕན་ཡོན་ནི། མཚམས་མེད་པ་ལྔ་པོ་
ཞེས་སོགས་ཚིགས་བཅད་གཅིག་གིས་སྟོན། ཕ་བསད་པ་དང་། མ་བསད་པ་དང་། དགྲ་
བཅོམ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་ངན་
སེམས་ཀྱིས་ཁྲག་ཕྱུང་བ་སྟེ། མཚམས་མེད་པ་ལྔ་པོ་དག་གི་སྡིག་པ་རྣམས་གང་ཟག་གི་མི་
ཤེས་པ་སྟེ་བླང་དོར་འབྱེད་པའི་བློའི་མཐུ་མེད་པའི་རྨོངས་པའི་དབང་གིས་བྱས་པ་དེ་དག་
གིས་ཀྱང་བཟང་པོ་སྤྱོད་པའི་སྨོན་ལམ་འདི་ཉིད་ཀྱི་དོན་ཡིད་ལ་དྲན་པའི་སྒོ་ནས་མོས་པ་
དང་བཅས་པས་རབ་ཏུ་བརྗོད་པར་བྱས་ན་མྱུར་དུ་སྟེ། ཚེ་འདི་ཉིད་ལ་མཚམས་མེད་པའི་
ལས་ཀྱི་སྒྲིབ་པ་དེ་རྣམས་མ་ལུས་པ་སྟེ། འབྲས་བུ་མྱོང་བར་བྱེད་པའི་ལྷག་མ་ཅུང་ཟད་ཀྱང་
མེད་པར་བྱས་སྟེ། ཡོངས་སུ་བྱང་བ་སྟེ་བསྲབས་ཤིང་ཟད་པར་འགྱུར་རོ་ཞེས་པ་སྟེ།
མཚམས་མེད་ལྔ་ནི། མི་དགེ་བའི་ལས་ཀྱི་ནང་ན་ཤིན་ཏུ་ལྕི་ཤོས་ཡིན་པས། དེ་ཡང་ཚེ་འདི་
ཉིད་ལ་དག་པར་བྱེད་ནུས་ན། གཞན་རྣམས་ལྟ་ཅི་སྨོས་ཞེས་ལས་སྒྲིབ་སྦྱོང་བ་མཐུ་ཤིན་ཏུ་
ཆེ་བའི་ཁྱད་པར་སྟོན་པ་ཡིན་ནོ། །
གཉིས་པ་ཚེ་རབས་ཕྱི་མ་རྣམས་ཀྱི་ཕན་ཡོན་ལ་གཉིས། རྒྱུས་བསྡུས་པ་དང་།
འབྲས་བུས་བསྡུས་པའོ། །དང་པོ་ནི། ཡེ་ཤེས་དང་ནི་གཟུགས་དང་། ཞེས་སོགས་ཚིགས་
བཅད་གཅིག་གིས་སྟོན། བཟང་པོ་སྤྱོད་པའི་སྨོན་ལམ་འདི་དག་ཡི་དམ་དུ་བྱེད་པའི་གང་
ཟག་རྣམས་ནི། ཚེ་རབས་ཕྱི་མ་རྣམས་སུ་ཡང་ལྷ་དང་མིའི་འགྲོ་བ་གང་དུ་སྐྱེས་ཀྱང་རིག་
པའི་གནས་རྣམས་ལ་ཤེས་པ་ཐོགས་མེད་དུ་འཇུག་པའི་ཡེ་ཤེས་ཕུན་སུམ་ཚོགས་པ་དང་།
ལ317ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས་
མཆུ་ཞེང་གབ་པ་ལ་སོགས་པ་གཟུགས་བཟང་པོ་དང་། མགོ་བོ་གདུགས་ལྟར་རྒྱས་པ་ལ་
སོགས་པའི་མཚན་བཟང་པོ་རྣམས་དང་། རྒྱལ་རིགས་ལྟ་བུའི་རིགས་མཐོན་པོ་དང་གསེར་
མདོག་སོགས་ཁ་དོག་ཕུན་སུམ་ཚོགས་པ་དང་ལྡན་པར་འགྱུར་ལ། བྱང་ཆུབ་ཀྱི་ལམ་ལ་
བར་དུ་གཅོད་པའི་བདུད་དང་། གྲུབ་མཐའ་ངན་པ་དང་ལམ་ལོག་པར་ཞུགས་པའི་མུ་
སྟེགས་བྱེད་མང་པོ་རྣམས་ཀྱིས་ཀྱང་གང་ཟག་འདིའི་ལམ་ལ་བར་ཆད་བྱེད་མི་ཐུབ་པ་སྟེ་མི་
ནུས་པར་མ་ཟད་བསོད་ནམས་དང་ཡེ་ཤེས་ཀྱི་སྟོབས་ཀྱིས་ཕར་དེ་དག་ཟིལ་གྱིས་གནོན་པ་
དང་། འཇིག་རྟེན་གསུམ་པོ་ཀུན་ན་ལྷ་དང་བཅས་པའི་འགྲོ་བ་ཐམས་ཅད་ཀྱིས་མཆོད་ཅིང་
ཕྱག་བྱ་བའི་གནས་སུ་འགྱུར་བའོ། །
གཉིས་པ་འབྲས་བུས་བསྡུས་པ་ནི། བྱང་ཆུབ་ཤིང་དབང་ཞེས་སོགས་ཚིགས་བཅད་
གཅིག་གིས་སྟོན། སྨོན་ལམ་འདི་ཡི་དམ་དུ་བྱེད་པའི་གང་ཟག་དེ་དག་མྱུར་བར་ལམ་གྱི་
བགྲོད་པ་མཐར་ཐུག་ནས། བྱང་ཆུབ་ཀྱི་ཤིང་གི་དབང་པོའི་དྲུང་དུ་དེ་མྱུར་དུ་འགྲོ་ཞིང་དེར་
སོང་ནས་ཀྱང་སེམས་ཅན་ཐམས་ཅད་ལ་བླ་ན་མེད་བའི་བྱང་ཆུབ་ཀྱི་ཕན་པ་སྒྲུབ་པའི་ཕྱིར་
དུ་རྡོ་རྗེའི་སྐྱིལ་ཀྲུང་གིས་འདུག་སྟེ། རྡོ་རྗེ་ལྟ་བུའི་ཏིང་ངེ་འཛིན་གྱི་སྒོ་ནས་བདུད་ཀྱི་དམག་
བྱེ་བ་ཕྲག་བརྒྱ་རྣམས་སྡེ་དང་བཅས་པ་བཏུལ་ནས་བླ་ན་མེད་པའི་བྱང་ཆུབ་སངས་རྒྱས་ཀྱི་
གོ་འཕང་མངོན་དུ་བྱས་ཏེ། ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རབ་ཏུ་བསྐོར་བར་
བྱེད་དོ། །བཞི་པ་གཞུང་འདོན་པ་སོགས་ཀྱི་ཕན་ཡོན་སྟོན་པ་ལ་ལྔ་ལས། དང་པོ་མདོར་
བསྡུས་ཏེ་སྟོན་པ་ནི། གང་ཡང་བཟང་པོ་སྤྱོད་པ་སོགས་ཚིགས་བཅད་གཅིག་གིས་སྟོན།
གང་ཡང་དད་པ་དང་ལྡན་པའི་སྐྱེ་བོ་ལ་ལ་ཞིག །བཟང་པོ་སྤྱོད་པའི་སྨོན་ལམ་གྱི་གཞུང་
འདིའི་ཚིག་ཙམ་ཁ་ཏོན་དུ་བྱེད་པས་འཆང་བ་དང་གཞན་ལ་སྟོན་པ་དང་གླེགས་བམ་ཀློག་
པོ་དང་ཤུགས་ཀྱིས་བསྟན་པའི་འདྲི་བ་སོགས་བྱས་ན་ཡང་། དེའི་རྣམ་པར་སྨིན་པ་འཇིག་
318



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
རྟེན་ལས་འདས་པའི་ཕུན་སུམ་ཚོགས་པ་བསམ་གྱིས་མི་ཁྱབ་པ་འཐོབ་པ་ནི། སངས་རྒྱས་
བཅོམ་ལྡན་འདས་ཁོ་ནའི་མཁྱེན་པའི་སྤྱོད་ཡུལ་ཡིན་གྱི། ཉན་ཐོས་དང་རང་སངས་རྒྱས་
ཀྱིས་ཀྱང་འདིའི་བསོད་ནམས་ཀྱིས་མཐའ་རྟོགས་པར་མི་ནུས་ལ། བླ་ན་མེད་པའི་བྱང་
ཆུབ་མཆོག་གི་ཐབས་འདི་ལས་སོམ་ཉི་སྟེ་ཐེ་ཚོམ་མ་བྱེད་ཅིག་ཅེས་པ་ཡིན་ལ། གོང་འོག་
ཀུན་ཏུ་བསྟན་པའི་ཕན་ཡོན་འདི་དག་མངོན་དུ་བྱེད་པ་ལ། རྒྱུའི་གཙོ་བོ་ནི། སངས་རྒྱས་
ཀྱི་བཀའ་ལ་ཐེ་ཚོམ་སྤངས་པའི་ཡིད་ཆེས་ཀྱི་དད་པ་ཉིད་ཤིན་ཏུ་གལ་ཆེ་བས་ཚིག་རྐང་
མཐའ་མ་འདི་གོང་འོག་ཐམས་ཅད་ལ་སྦྱར་བར་བྱའོ། །
གཉིས་པ་བཟང་སྤྱོད་འདོན་པའི་དགེ་བའི་རྩ་བ་བྱང་ཆུབ་སེམས་དཔའི་རྗེས་སུ་
བསྔོ་བ་ནི། འཇམ་དཔལ་དཔའ་བོ་ཞེས་སོགས་ཚིགས་བཅད་གཅིག་གིས་སྟོན། ཚིག་རྐང་
དང་པོ་འདི་ལ་འགྱུར་གཞན་ལས་འཇམ་དཔལ་ཇི་ལྟར་མཁྱེན་ཅིང་དཔའ་བ་དང་ཞེས་ཀྱང་
མང་དུ་འབྱུང་། འཕགས་པ་འཇམ་དཔལ་ནི་ཤེས་རབ་ཀྱི་རལ་གྲིས་བདག་ཏུ་འཛིན་པ་མ་
རིག་པའི་གཡུལ་སྡེ་དང་བཅས་པའི་སྲོག་རྩ་བ་ནས་གཅོད་པའི་ཚུལ་ལ་མཁས་པས་ན་
དཔའ་བ་ཡིན་ཞིང་། དེའི་འཁོར་གསུམ་རྣམ་པར་མི་རྟོག་པའི་ཤེས་རབ་ཀྱིས་ཟིན་པའི་སྒོ་
ནས་དགེ་རྩ་རྣམས་བྱང་ཆུབ་ཆེན་པོར་བསྔོ་བའི་ཚུལ་ཇི་ལྟར་མཁྱེན་པ་དང་། འཕགས་པ་
ཀུན་ཏུ་བཟང་པོ་དེ་ཡང་དེ་བཞིན་དུ་ཐབས་ཚུལ་བླ་ན་མེད་པའི་སྒོ་ནས་དགེ་བ་བསྔོ་བ་ལ་
རབ་ཏུ་མཁས་པ་ཡིན་ཏེ། གཞན་ཡང་འཕགས་པ་སྤྱན་རས་གཟིགས་དང་སྒྲིབ་པ་རྣམ་པར་
སེལ་བ་ལ་སོགས་པ་རྒྱལ་སྲས་མཁས་པ་ཆེན་པོ་དེ་དག་ཀུན་གྱིས་ཇི་ལྟར་བསླབ་པའི་རྗེས་
སུ་བདག་གིས་ཀྱང་སློབ་པར་བྱེད་ཅིང་། བཟང་པོ་སྤྱོད་པ་འདོན་པ་ལ་སོགས་པའི་དགེ་
བའི་རྩ་བ་འདི་དག་ཐམས་ཅད་རབ་ཏུ་བསྔོ་བར་བགྱི་ཞེས་པའོ། །
གསུམ་པ་དེ་བཞིན་གཤེགས་པའི་རྗེས་སུ་བསྔོ་བ་ནི། དུས་གསུམ་གཤེགས་པའི་
ལ319ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱལ་བ་ཞེས་སོགས་ཚིགས་བཅད་གཅིག་གིས་སྟོན། དུས་གསུམ་དུ་གཤེགས་པའི་རྒྱལ་བ་
སངས་རྒྱས་བཅོམ་ལྡན་འདས་ཐམས་ཅད་ཀྱིས་བསྔོ་བའི་ཚུལ་གང་ལ་མཆོག་ཏུ་བསྔགས་
པ་ནི། དགེ་བའི་རྩ་བ་རྣམས་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལ་
སྲིད་པ་ཇི་སྲིད་གནས་ཀྱི་བར་དུ་བླ་ན་མེད་པའི་ཕན་པ་དང་བདེ་བའི་དགའ་སྟོན་སྤེལ་བར་
བྱ་བའི་ཕྱིར་དུ་བྱང་ཆུབ་མཆོག་གི་གོ་འཕང་འཐོབ་པའི་རྒྱུར་བསྔོ་བ་ཡིན་ལ། ཚུལ་དེ་ལྟར་
དུ་བདག་གིས་ཀྱང་བཟང་པོ་སྤྱོད་པའི་སྨོན་ལམ་བདེན་པ་ལ་སོགས་པའི་དགེ་བའི་རྩ་བ་
འདི་དག་ཀུན་ཀྱང་ཀུན་ཏུ་བཟང་པོའི་སྤྱོད་པའི་སྒོ་ནས་བྱང་ཆུབ་ཆེན་པོ་འཐོབ་པའི་རྒྱུ་
རབ་ཏུ་བསྔོ་བར་བགྱིའོ་ཞེས་པ་སྟེ། ཤཱཀྱ་བཤེས་གཉེན་གྱིས་བསྔོ་བ་གང་ལ་ཞེས་པའི་དོན་
འཁོར་གསུམ་མི་དམིགས་པའི་ཚུལ་གྱིས་བསྔོ་བ་ལ་བཤད་ཅིང་། འཇམ་དཔལ་དཔའ་བོ་
ཞེས་སོགས་ཚིགས་བཅད་འདི་གཉིས་ཀྱི་ནང་དུ་སྔར་བཤད་པའི་སྨོན་ལམ་ཐམས་ཅད་
འདུ་བར་མགོན་པོ་ཞི་བ་ལྷས་གསུངས་པའོ། །
བཞི་པ་སྒྲིབ་པ་སྤངས་ཤིང་དག་པའི་ལུས་རྟེན་ཁྱད་པར་ཅན་གཟུང་བ་ནི། བདག་ནི་
འཆི་བའི་ཞེས་སོགས་ཚིགས་བཅད་གཉིས་ཀྱིས་སྟོན། དགེ་བའི་རྩ་བ་འདི་དག་ལ་བརྟེན་
ནས་བདག་འཆི་བའི་དུས་བྱེད་བར་འགྱུར་བ་སྟེ། རྟེན་འདི་འདོར་བ་ལ་མངོན་དུ་ཕྱོགས་
པའི་ཚེ་མཚམས་མེད་པ་ལ་སོགས་པའི་ལས་ཀྱི་སྒྲིབ་པ་དང་ལོག་པར་ལྟ་བ་ལ་སོགས་པའི་
ཉོན་མོངས་པའི་སྒྲིབ་པ་དང་། རྟེན་དེ་ལ་བདེན་པ་མཐོང་བའི་སྐལ་བ་མེད་པའི་རྣམ་སྨིན་
གྱི་སྒྲིབ་པ་སྟེ། སྒྲིབ་པ་རྣམ་པ་གསུམ་པོ་ཐམས་ཅད་ཕྱིར་བསལ་བ་སྟེ་རྒྱང་རིང་དུ་དོར་ནས།
འཆི་བའི་ཚེ་བདག་གི་མིང་གི་དབང་པོའི་མངོན་སུམ་གྱི་སྤྱོད་ཡུལ་དུ་རྒྱལ་བ་སྣང་བ་མཐའ་
ཡས་ཏེ་འོད་དཔག་ཏུ་མེད་པ་སྲས་ཀྱི་ཐུ་བོ་གཉིས་ལ་སོགས་པའི་འཁོར་གྱིས་བསྐོར་བ་
ལེགས་པར་མཐོང་ཞིང་དེ་ཉིད་ཀྱི་ཐུགས་རྗེ་དང་བདག་གི་སྨོན་ལམ་གྱི་མཐུ་ལས་ཤིང་
ལ320ལ་



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
འཕོས་མ་ཐག་བདེ་བ་ཅན་གྱི་ཞིང་དུ་རབ་ཏུ་སྟེ་ཐོགས་པ་མེད་པར་འགྲོ་ཞིང་། དེར་སོང་
ནས་ཀྱང་སྨོན་ལམ་གྱི་དབང་གིས་ཡིད་ཀྱི་རང་བཞིན་གྱི་ལུས་ཡོངས་སུ་དག་པ་བླངས་
ནས། གོང་དུ་བཤད་པའི་སྨོན་ལམ་ཆེན་པོ་བཅུ་ལ་སོགས་པ་འདི་དག་ཐམས་ཅད་ཀྱི་དོན་
མངོན་དུ་འགྱུར་བར་ཤོག་ཅིག །དེ་ལྟར་མངོན་དུ་གྱུར་ནས་ཀྱང་སྨོན་ལམ་དེ་དག་གི་དོན་
མ་ལུས་པ་བདག་གིས་ཡོངས་སུ་བཀང་བ་སྟེ་རྫོགས་པར་བྱས་ནས་འཇིག་རྟེན་ཏེ་འཁོར་བ་
ཇི་སྲིད་མ་སྟོང་གི་བར་དུ་སེམས་ཅན་ཐམས་ཅད་པ་གནས་སྐབས་དང་མཐར་ཐུག་གི་ཕན་
པ་སྒྲུབ་པར་བགྱིའོ་ཞེས་པའོ། །
ལྔ་པ་ལུང་བསྟན་འཐོབ་པ་དང་སེམས་ཅན་གྱི་དོན་བསྒྲུབ་པ་ནི། རྒྱལ་བའི་དཀྱིལ་
འཁོར་ཞེས་སོགས་ཚིགས་བཅད་གཉིས་ཀྱིས་སྟོན། རྒྱལ་བ་འོད་པདག་མེད་ཀྱི་དཀྱིལ་
འཁོར་ཏེ་དག་པའི་ཞིང་ཁམས་དང་འཁོར་གྱི་དཀྱིལ་འཁོར་ཡོངས་སུ་རྫོགས་པའི་གནས་
སྨོན་ལམ་གྱི་མཐུ་ལས་གྲུ་པའི་བཟང་ཞིང་ཚོགས་གཉིས་དང་ཐེག་པ་ཆེན་པོའི་ཆོས་ཀྱི་
འབྱོར་པ་རླབས་ཆེ་བའི་ཉམས་དགའ་བ་དེར་རིན་ཆེན་སྣ་བདུན་གྱི་པདྨོ་དམ་པ་འོད་ཟེར་
སྣ་ཚོགས་ཀྱི་ཕྲེང་བས་མཛེས་པར་བྱས་པའི་སྦུབས་ལས་ཐོགས་པ་མེད་པར་རྫུས་ཏེ་སྐྱེས་
ཤིང་སྣང་བ་མཐའ་ཡས་ཏེ་རྒྱལ་བ་འོད་དཔག་མེད་ཀྱིས་ཞལ་མངོན་སུམ་དུ་བསྟན་ནས་
ཕྱག་གཡས་པ་བདག་གི་མགོ་ལ་བཞག་སྟེ། རིགས་ཀྱི་བུ་ཁྱོད་འཇིག་རྟེན་གྱི་ཁམས་འདི་
འདྲ་ཞིག་ཏུ་འཚང་རྒྱ་བར་འགྱུར་རོ་ཞེས་བླ་མེད་བྱང་ཆུབ་མཆོག་ཏུ་ལུང་བསྟན་པ་ཡང་
བདག་གིས་དེར་ཐོབ་པར་ཤོག་ཅིག་ཅེས་པ་དང་། གནས་དེར་ནི་དེ་ལྟ་བུའི་ཚུལ་གྱིས།
བདག་གི་ལུང་སྟོན་པ་རབ་ཏུ་ཐོབ་ནས་ཀྱང་སྐད་ཅིག་དེ་ཉིད་ལ་རྫུ་འཕྲུལ་གྱིས་སྤྲུལ་པའི་
ལུས་རབ་ཏུ་མང་པོ་སྟེ་བྱེ་བ་ཕྲག་བརྒྱ་ལ་སོགས་པ་འགྱེད་པར་བྱེད་ཅིང་། དེ་ལྟ་བུའི་སྤྲུལ་
པའི་ལུས་དེ་དག་གིས་ཀྱང་ཐབས་དང་ཤེས་རབ་ཀྱི་ཕ་རོལ་ཏུ་ཕྱིན་པའི་བློ་གྲོས་ཀྱི་སྟོབས་
ལ321



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱིས་ཕྱོགས་བཅུ་རྣམས་སུ་ཡང་མཐའ་ལས་པའི་སེམས་ཅན་རྣམས་ལ་བླ་མེད་བྱང་ཆུབ་
མཆོག་ལ་དགོད་པའི་ཕན་པ་བསྒྲུབ་པ་རྣམ་པར་ཐར་པའི་སྒོ་མང་པོས་བགྱིད་པར་ཤོག་
ཅིག་ཅེས་པའོ། །བཟང་པོ་སྤྱོད་པའི་སྨོན་ལམ་བཏབ་པ་ཡི། །ཞེས་སོགས་ཚིགས་བཅད་
གཉིས་ནི། ཕྱོགས་གླང་སོགས་ཀྱི་འབྲེལ་པར་མི་འབྱུང་ལ། ཤཱཀྱ་བཤེས་གཉེན་གྱི་འགྲེལ་
བར་འབྱུང་ཡང་འགྱུར་ཅུང་ཟད་མི་འདྲ་བར་སྣང་ངོ་། །དོན་ནི་བཟང་པོ་སྤྱོད་པའི་སྨོན་ལམ་
འདི་བཏབ་པའི་སྟེ། གཞུང་བཏོན་པ་དང་དོན་སེམས་པ་སོགས་ལ་བརྟེན་ནས་སྒོ་གསུམ་
གྱི་དགེ་བ་བདག་གིས་ཅུང་ཟད་བསགས་པ་ཇི་སྙེད་ཅིག་ཡོད་པ་དེའི་མཐུ་ལས། ཕྱོགས་
བཅུའི་འགྲོ་བ་རྣམས་ཀྱིས་དཀར་པོའི་ཕྱོགས་དང་མཐུན་པའི་སྨོན་ལམ་དགེ་བ་འདེབས་
པར་བྱེད་པ་ཇི་སྙེད་ཅིག་ཡོད་པ་དེ་རྣམས་སྐད་ཅིག་གཅིག་གིས་ཐམས་ཅད་འབྱོར་བ་སྟེ།
ཆོས་མཐུན་གྱི་རེ་བའི་དོན་རྣམས་ད་ལྟ་ཉིད་དུ་འགྲུབ་པར་ཤོག་ཅིག་ཅེས་པ་དང་། ཀུན་ཏུ་
བཟང་པོ་སྤྱོད་པའི་སྨོན་ལམ་འདོན་པ་དང་སེམས་པའི་དགེ་རྩ་བླ་མེད་བྱང་ཆུབ་ཏུ་བསྔོ་བ་
འདི་ཡིས་བདག་གིས་བསོད་ནམས་དམ་པ་སྟེ། འཇིག་རྟེན་པའི་དགེ་བ་གཞན་ལས་
མཆོག་ཏུ་གྱུར་པ་དང་མཐའ་ཡས་པ་སྟེ། ནམ་མཁའ་ཇི་སྲིད་གནས་ཀྱི་བར་དུ་ཟད་མི་ཤེས་
པའི་བསོད་ནམས་གྱི་ཚོགས་གང་ཞིག་ཐོབ་པ་དེའི་མཐུས། ལས་ཉོན་གྱི་དབང་གིས་
འཁོར་བ་སྡུག་བསྔལ་གྱི་ཆུ་བོ་ཆེན་པོར་རབ་ཏུ་བྱིང་སྟེ། ནུབ་པར་གྱུར་ནས་རྒུད་པ་ཀུན་
གྱིས་ཉམ་ཐག་པར་གྱུར་པའི་འགྲོ་བ་འདི་རྣམས། སྡུག་བསྔལ་གྱི་རྒྱ་མཚོ་དེ་ལས་མྱུར་བ་
ཉིད་དུ་ཐར་ནས། མགོན་པོ་འོད་དཔག་མེད་ཀྱི་ཐུགས་རྗེ་དང་སྨོན་ལམ་ལས་གྲུབ་པའི་
གནས་རབ་སྟེ། ཞིང་ཁམས་མཆོག་ཏུ་སྐྱེ་བ་འཛིན་པ་ལ་སོགས་པའི་ཡོན་ཏན་གྱི་ཚོགས་རྒྱ་
མཚོ་ལྟ་བུ་འཐོབ་པར་ཤོག་ཅིག་ཅེས་པའོ། །སྨོན་ལམ་རྒྱལ་པོ་འདི་དག་མཆོག་གི་གཙོ། །
ཞེས་པའི་ཚིགས་བཅད་འདི་ལོ་ཆེན་བེ་རོ་ཙ་ནའི་འགྱུར་གྱི་སྨོན་ལམ་དུ་མཛད་པ་ཡིན་གྱིས།
༤322ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་པོའི་དགོངས་པ་གསལ་བར་བྱེད་པའི་རྒྱན།
མདོ་ཚིག་དངོས་མིན་ཞིང་དོན་ནི་བཟང་པོ་སྤྱོད་པའི་སྨོན་ལམ་གྱི་རྒྱལ་པོའི་གཞུང་འདི་
དག་ནི་བཅོམ་ལྡན་འདས་གཉིས་ཀྱིས་གསུངས་པས་བྱིན་རླབས་ཆེ་བ་དང་། བྱང་ཆུབ་
སེམས་དཔའི་སྨོན་ལམ་ཐམས་ཅད་དུ་འདུ་བས་དོན་ཤིན་ཏུ་ཆེ་བས་ན་སྨོན་ལམ་ཐམས་
ཅད་ཀྱི་ནང་ནས་མཆོག་སྟེ་གཙོ་བོར་གྱུར་པ་ཡིན་ལ། གཞུང་འདི་འདོན་པ་དང་སེམས་པ་
དང༌། འཆད་པ་ལ་སོགས་པའི་སྒོ་ནས་མཐའ་ཡས་པའི་འགྲོ་བ་ཀུན་ལ་ཕན་པར་བྱེད་ཅིང་།
ཀུན་ཏུ་བཟང་པོའི་སྤྱོད་པས་ཡོངས་སུ་བརྒྱན་པའི་གཞུང་སྟེ་ཚུལ་ཡོངས་སུ་གྲུབ་པ་སྟེ་རྒྱས་
པར་བྱས་ནས་ངན་སོང་གིས་མཚོན་པའི་འཁོར་བའི་རྒྱུད་རྣམས་ཡོངས་སུ་སྟོང་པར་གྱུར་
ཏེ། བླ་ན་མེད་པའི་བྱང་ཆུབ་ཀྱི་བདེ་བས་སེམས་ཅན་ཐམས་ཅད་ཀྱི་རེ་བ་མྱུར་དུ་སྐོང་བར་
ཤོག་ཅིག་ཅེས་པའོ། །
དེ་ལྟར་བཟང་པོ་སྤྱོད་པའི་སྨོན་ལམ་འདི་ནི་དོན་ཤིན་ཏུ་རྒྱ་ཆེ་ཞིང་བྱིན་རླབས་ཀྱང་
ཤིན་ཏུ་ཆེ་བ་ལ་དོན་ཚུལ་བཞིན་དུ་སེམས་པ་ལྟ་ཞོག །གཞུང་གི་ཚིག་བཏོན་པ་ཙམ་ལ་
ཡང་ཕན་ཡོན་བསམ་གྱིས་མི་ཁྱབ་པ་ཞིག་འབྱུང་བར་བཅོམ་ལྡན་འདས་ཀྱིས་བཀའ་ཚད་
མས་གསུངས་པ་ནམ་ཡང་བསླུ་བ་མི་སྲིད་པས། ཡིད་ཆེས་པའི་སྒོ་ནས་ཉམས་སུ་ལེན་པ་
ལ་འབད་པར་བྱས་ན། རྟེན་བཟང་པོ་ཐོབ་པ་དོན་ལྡན་དུ་བྱེད་པའི་ཐབས་མཆོག་ཏུ་གྱུར་པ་
ཡིན་ནོ། །
སྨྲས་པ། བགྲང་ཡས་རྒྱལ་དང་རྒྱལ་བའི་སྲས་རྣམས་ཀྱི། །སྤྱོད་དང་སྨོན་ལམ་རྒྱ་
མཚོ་ལྟ་བུ་རྣམས། །མ་ཚང་མེད་པར་བསྡུས་པའི་གཞུང་མཆོག་འདི། །འཇིག་རྟེན་གསུམ་
གྱི་རིན་ཆེན་གཅིག་པུར་གྲགས། །ལས་ཀྱི་དབང་གིས་དུས་ཀྱི་མཐའ་འདིར་སྐྱེས། །དགེ་
སྡིག་སྣ་ཚོགས་མྱོང་བས་ཡིད་སྐྱོ་ཡང་། །རྨད་བྱུང་ཐེག་མཆོག་ལམ་བཟང་འདིར་ཕྲད་པ། །
བསམ་གྱིན་བསྐལ་བ་བཟང་སྙམ་སྤྲོ་བ་ཕེལ། དྲི་མེད་བསྟན་དང་མཇལ་བའི་བློ་ལྡན་དག །
323ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མནོག་ཆུང་བྱ་བའི་གཡེང་བ་རྒྱང་བསྲིངས་ན། །བསྟན་པའི་སྙིང་པོ་སྒྲུབ་ལ་འབུངས་ཤིག་
ཅེས། །བདག་གིས་ཐལ་མོ་སྦྱར་ནས་གསོལ་བ་འདེབས། །ཐུབ་པའི་དགོངས་པ་ཆེས་ཆེར་
ཟབ་ཅིང་ཕྲ། །བདག་ནི་བྱིས་པའི་ནང་ན་བྱིས་པ་སྟེ། །དེ་ཕྱིར་མདོ་དོན་ལོག་པར་བཤད་
པའི་སྐྱོན། །ཅི་མཆིས་རྒྱལ་བ་སྲས་བཅས་སྤྱན་སྔར་འཆགས། །ཚུལ་འདིར་འབད་ལས་
དགེ་བ་གང་བསགས་དེས། །བདག་དང་འགྲོ་རྣམས་རིང་པོར་མི་ཐོགས་པར། །ཀུན་བཟང་
སྤྱོད་པ་རྒྱ་མཚོའི་མཐར་སོན་ཏེ། །ཐུབ་ཆེན་དཔའ་བོ་ཆེན་པོའི་གནས་ཐོབ་ཤོག །
ཅེས་འཕགས་པ་བཟང་པོ་སྤྱོད་པའི་སྨོན་ལམ་གྱི་རྣམ་པར་བཤད་པ་ཀུན་ཏུ་བཟང་
པོའི་དགོངས་པ་གསལ་བར་བྱེད་པའི་རྒྱན་ཞེས་བྱ་བ་འདི་ནི། དཔལ་ལྡན་སྨད་རྒྱུད་པའི་
དགེ་བཤེས་བླ་མ་ཞབས་དྲུང་ཤེས་རབ་བསྟན་དར་གྱིས་ཡང་དང་ཡང་དུ་བསྐུལ་བ་དང་།
ཆོས་འདི་ལ་མོས་པའི་མཆོག་དམན་དུ་མ་ལ་ཕན་པར་འདོད་པའི་བསམ་པས་ཀུ
མ་པས་ཀུན་ནས་
བསླངས་ཏེ་ཐེག་པ་མཆོག་གི་གསུང་རབ་ལ་སྦྱངས་པ་ཅུང་ཟད་བྱས་པར་རློམས་པའི་ལྟུང་
སྐྱ་རོལ་བའི་རྡོ་རྗེ་དགེ་སློང་ཡེ་ཤེས་བསྟན་པའི་སྒྲོན་མེས་སྦྱར་བའི་ཡི་གེ་པ་ནི་དཔྱོད་ལྡན་
དགེ་ཚུལ་དགེ་ལེགས་ནམ་མཁའ་བགྱིས་པའོ། །འདིས་ཀྱང་བསྟན་པ་དང་སེམས་ཅན་
ཐམས་ཅད་ལ་ཕན་ཐོགས་པར་གྱུར་ཅིག །
324



༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་
བཤད་པ་རྒྱལ་སྲས་སྤྱོད་པའི་འཇུག་ངོགས་
ཞེས་བྱ་བ་བཞུགས་སོ། །
ལྕང་ལུང་པཎྜི་ཏ།
རབ་འབྱམས་ཞིང་བཞུགས་རྐང་གཉིས་གཙོ་བོ་རྣམས། །སྙིགས་མའི་འགྲོ་ལ་ལྷག་
པར་བརྩེ་བ་ཡིས། །བདག་ཏུ་མཛད་པ་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་
སྙིང་ནས་འདུད། །མཐའ་ཡས་རྒྱལ་བའི་མཁྱེན་བརྩེ་གཅིག་བསྡུས་ནས། །བསྟན་པ་
ཡོངས་ཀྱི་སྒྲོན་མེར་ལེགས་ཤར་བ། །རྡོ་རྗེ་འཆང་ཆེན་རོལ་པའི་རྡོ་རྗེ་ལ། །སྒོ་གསུམ་མི་
ཕྱེད་དང་བས་ཕྱག་འཚལ་ལོ། །རྒྱལ་དང་རྒྱལ་སྲས་ཀུན་གྱི་བགྲོད་གཅིག་ལམ། །ཀུན་ཏུ་
བཟང་པོའི་སྨོན་ལམ་གཞུང་མཆོག་གི །འགྲེལ་བཤད་རྒྱ་མཚོ་ཆེ་ལས་ཆུ་ཐིག་ཙམ། །དད་
པའི་སྙིམ་པས་བླངས་ཏེ་འགྱེད་ལ་སྤྲོ། །
དེ་ལ་འདིར་བཅོམ་ལྡན་འདས་ཀྱི་མདོ་དང་འཕགས་བོད་མཁས་གྲུབ་རྣམས་ཀྱི་
བསྟན་བཅོས་ལས་སྨོན་ལམ་ཇི་སྙེད་ཅིག་གསུངས་པ་ཐམས་ཅད་ཀྱི་ནང་ནས་བརྗོད་བྱ་
ཟབ་ཅིང་རྒྱ་ཆེ་ལ་ཡོངས་སུ་རྫོགས་པས་སྨོན་ལམ་གཞན་ལས་མཆོག་ཏུ་གྱུར་པས་ན། སྨོན་
325ལ



།
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལམ་གྱི་རྒྱལ་པོར་གྲགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདི་ཉིད་འཆད་པ་ལ་
བཞི། མཚན་གྱི་དོན། འགྱུར་གྱི་ཕྱག ། དགོས་འབྲེལ་བཤད་པ། གཞུང་གི་དོན་ནོ། །དང་
པོ་ནི། ལེགས་སྦྱར་གྱི་སྐད་དུ་གཞུང་འདིའི་མཚན་ལ་ཨཱརྱ་ཞེས་སོགས་བྱུང་། དེ་བོད་སྐད་
དུ་བསྒྱུར་ན་ཨཱརྱ་ནི་འཕགས་པ། བྷ་དྲ་ནི་བཟང་པོ། ཙརྱ་ནི་སྤྱོད་པ། པྲ་ཎི་དྷཱ་ན་ནི་སྨོན་
ལམ། རཱ་ཛ་ནི་རྒྱལ་པོ་སྟེ། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་ཞེས་བྱ་
བར་འགྱུར་རོ། །བྱང་ཆུབ་སེམས་དཔའ་ཀུན་ཏུ་བཟང་པོས་རྒྱལ་སྲས་ཀྱི་སྤྱོད་པ་རླབས་པོ་
ཆེ་མཐའ་དག་ཡོངས་སུ་རྫོགས་པ་ཕྱོགས་གཅིག་ཏུ་བསྡུས་ནས་སྨོན་ལམ་དུ་མཛད་ཅིང་།
སྨོན་ལམ་གཞན་ཐམས་ཅད་ལས་མཆོག་ཏུ་གྱུར་པའི་བརྗོད་བྱ་རྒྱ་ཆེ་བས་ན་རྒྱལ་པོ་ཞེས་
བྱའོ། །
གཉིས་པ་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
ཞེས་པ་སྟེ་གོ་སླའོ། །གསུམ་པ་ནི། བྱང་ཆུབ་སེམས་དཔའ་མོས་པས་སྤྱོད་པ་དང་། ས་ལ་
གནས་པའི་བྱང་ཆུབ་སེམས་དཔའ་རྣམས་ཀྱི་ཡོན་ཏན་དང་སྤྱོད་པ་རྒྱ་མཚོ་ལྟ་བུ་རྣམས་
འདིའི་བརྗོད་བྱ་ཡིན་ལ། དེ་རྣམས་ཡིད་ཡུལ་དུ་བྱས་ཏེ་སྨོན་ལམ་བཏབ་པས་ཐེག་པ་ཆེན་
པོའི་རིགས་ཀྱི་ནུས་པ་རྒྱས་པ་དང་། བྱང་ཆུབ་སེམས་དཔའི་ལམ་གྱི་རིམ་པ་ཐམས་ཅད་ལ་
བག་ཆགས་འཐུག་པོ་འཇོག་པ་དང་། འོག་ནས་འབྱུང་བའི་སྨོན་ལམ་བཏབ་པའི་གནས་
སྐབས་ཀྱི་ཕན་ཡོན་རྣམས་ཀྱང་མངོན་དུ་བྱེད་པའི་དགོས་པ་དང་། སྨོན་ལམ་བཏབ་པའི་
མཐར་ཐུག་གི་ཕན་ཡོན་བྱང་ཆུབ་ཆེན་པོ་མངོན་དུ་བྱེད་པ་ནི་ཉིང་དགོས་ཡིན་ལ། ཉིང་
དགོས་དགོས་པ་ལ་རག་ལས་ཤིང་། དགོས་པ་བརྗོད་བྱ་ལ་རག་ལས་པ་ནི་འབྲེལ་བ་ཡིན་
ནོ། །དགོས་འབྲེལ་འདི་དག་རྒྱ་འགྲེལ་རྣམས་སུ་མ་བྱུང་ཞིང་། བོད་འགྲེལ་ཁ་ཅིག་ཏུ་ཚུལ་
གཞན་དུ་བཤད་མོད་ཀྱང་སྔ་མ་ཉིད་བཟང་ངོ་། །
326ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བཞི་པ་གཞུང་དོན་བཤད་པ་ལ། སྨོན་ལམ་འགྲུབ་པའི་རྒྱུ་བསག་སྦྱང་བྱ་བའི་
ཉམས་ལེན་གྱི་རིམ་པ་དང༌། བྱང་ཆུབ་སེམས་དཔའི་སྨོན་ལམ་གྱི་རིམ་པ་ཉམས་སུ་ལེན་
པ་དངོས་དང༌། སྨོན་ལམ་ཡིད་ལ་བྱས་པའི་ཕན་ཡོན་དང་། གཞུང་བཏོན་པ་སོགས་ཀྱི་
ཕན་ཡོན་དང་བཞི། དེའི་དང་པོ་ལ་མགོན་པོ་གསེར་གླིང་པ་དང་ཇོ་བོ་ཨ་ཏི་ཤའི་ཕྱག་
བཞེས་ལྟར་གནས་ཁང་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་དགྲམ། ཅི་འབྱོར་བའི་
མཆོད་པ་གཡོ་སྒྱུ་དང་བྲལ་བས་མཛེས་པར་བཤམ། བདེ་བའི་སྟན་ལ་ཚུལ་དང་མཐུན་
པའི་སྤྱོད་ལམ་གྱིས་འཁོད་པར་བྱས་ཏེ། མི་རྟག་པ་དང༌། ངན་འགྲོའི་སྡུག་བསྔལ་དང་།
འཁོར་བའི་ཉེས་དམིགས་སེམས་པ་དང་། སེམས་ཅན་ཐམས་ཅད་ལ་དམིགས་པའི་བྱམས་
པ་དང་སྙིང་རྗེ་སོགས་ཀྱི་དམིགས་པ་ཡིད་འཁུལ་ངེས་རེ་སྔོན་དུ་བཏང་ནས། སྐྱབས་འགྲོ་
སེམས་བསྐྱེད་སོགས་རྒྱུད་དང་འདྲེས་ངེས་པ་བྱ། དབང་པོ་རྣོན་པོས་ཕྱོགས་བཅུའི་ཞིང་
རབ་འབྱམས་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་དག་པའི་
ཞིང་གི་བཀོད་པ་དང་བཅས་པ་རང་རང་གི་གནས་ན་བཞུགས་པ་རྣམས་ཡིད་ཡུལ་དུ་བྱས་
པས་ཆོག་མོད་ཀྱང་། ལས་དང་པོ་པས་དམིགས་པ་འཆར་བདེ་བའི་ཆེད་དུ་ལམ་གྱི་རིམ་
པའི་མན་ངག་ལས་འབྱུང་བ་བཞིན་ཚོགས་ཞིང་གསལ་འདེ བས་པ་སོགས་བྱས་ལ།
སྐྱབས་ཡུལ་རྣམས་ལ་དད་འདུན་ཤུགས་དྲག་པོ་དང༌། རང་གི་མཐའ་སྐོར་དུ་སེམས་ཅན་
ཐམས་ཅད་འཁོད་པ་ལ་བྱམས་པ་དང་སྙིང་རྗེ་ཤུགས་དྲག་པོ་བསྐྱེད་དེ་དེའི་རྩིས་ཟིན་པའི་
ངང་ནས། ཡན་ལག་བདུན་པ་བྱ་བ་ལ། ཐོག་མར་ཕྱག་འཚལ་བའི་ཡན་ལག་ལ་བཞི་ལས་
དང་པོ་སྒོ་གསུམ་སྡོམས་པའི་ཕྱག་ནི། རྩ་བ་ལས། ཇི་སྙེད་སུ་དག་ཕྱོགས་བཅུའི་འཇིག་
རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་
ཅད་ལ། །ལུས་དང་ངག་ཡིད་དང་བས་ཕྱག་བགྱི་འོ། །ཞེས་ཚིག་རྐང་བཞིས་སྟོན་ཏེ།



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཇིག་རྟེན་གྱི་ཁམས་ཕྱོགས་རེ་བ་དང་དུས་རེ་རེ་བའི་སངས་རྒྱས་མིན་གྱི། ཕྱོགས་བཅུ་ག་
ན་བཞུགས་པ་དང་སྔར་བྱོན་ཟིན་པ་དང་མ་འོངས་པ་ན་འབྱོན་པར་འགྱུར་བ་དང་། ད་ལྟར་
བྱུང་བའི་མིའི་སེང་གེ་སྟེ་སངས་རྒྱས་བཅོམ་ལྡན་འདས་སྲས་དང་བཅས་པ་ཇི་སྙེད་ཅིག་
བཞུགས་པ་གང་སུ་དག་སྟེ། ཅི་མཆིས་པ་ཐམས་ལ་ཅད་དམིགས་ནས་གཞན་གྱི་གཡམ་ལ་
རྒྱུག་པ་ལྟ་བུ་མ་ཡིན་པར་བསམ་པ་ཐག་པ་ནས་ལུས་ངག་ཡིད་གསུམ་དང་བ་སྟེ་སྒོ་གསུམ་
གུས་པས་ཕྱག་འཚལ་བའོ། །དེ་ཡང་སངས་རྒྱས་གཅིག་ལ་ཕྱག་འཚལ་ནའང་བསོད་
ནམས་དཔག་ཏུ་མེད་པ་ལ་དེ་ཙམ་ལ་དམིགས་ནས་ཕྱག་འཚལ་ན་ལྟ་ཅི་སྨོས་ཞེས་
གསུངས་སོ། །
གཉིས་པ་ལུས་ཀྱི་ཕྱག་ནི། རྩ་བ་ལས། བཟང་པོ་སྤྱོད་པའི་སྨོན་ལམ་སྟོབས་དག་
གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་
ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །ཞེས་ཚིགས་བཅད་གཅིག་གིས་སྟོན་ལ།
སྐྱབས་ཡུལ་རྣམས་ཀྱི་བཟང་པོའི་སྤྱོད་པ་སྟེ་དེ་དག་གི་ཡོན་ཏན་ལ་དད་པའི་སྟོབས་ཀྱིས་
ཀུན་ནས་བསླངས་ཏེ། རྒྱལ་བ་ཕྱོགས་དང་དུས་ཀྱིས་བསྡུས་པ་ཐམས་ཅད་ཡིད་ཀྱི་ཡུལ་དུ་
མངོན་སུམ་ལྟར་དམིགས་ལ། རང་གི་ལུས་ཞིང་རྣམས་ཀྱི་རྡུལ་ཕྲ་རབ་ཀྱི་གྲངས་དང་
མཉམ་པ་སྤྲུལ་ལ་བཏུད་པ་སྟེ་ཡན་ལག་ལྔ་ས་ལ་གཏུགས་པའི་སྒོ་ནས་རབ་ཏུ་དང་བས་
ཕྱག་འཚལ་བའོ། །ལུས་གཅིག་གིས་ཕྱག་བྱས་པའང་བསོད་ནམས་ཆེ་ན་ལུས་དེ་ཙམ་གྱིས་
ཕྱག་བྱས་པ་ནི་བསོད་ནམས་ཤིན་ཏུ་ཆེའོ་ཞེས་གསུངས་སོ། །
གསུམ་པ་ཡིད་ཀྱི་ཕྱག་ནི། རྩ་བ་ལས། རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་
མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །ཞེས་ཚིགས་བཅད་གཅིག་
ལ328



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
གིས་སྟོན་ཏེ་རྡུལ་ཕྲ་རབ་རེ་རེའི་སྟེང་ནའང་རྡུལ་ཐམས་ཅད་ཀྱི་གྲངས་དང་མཉམ་པའི་
སངས་རྒྱས་རྣམས་རང་རང་གི་སྲས་བྱང་ཆུབ་སེམས་དཔའི་འཁོར་གྱིས་བསྐོར་བའི་དབུས་
ན་བཞུགས་པ་དང་དེ་ལྟ་བུའི་ཚུལ་གྱིས་ཆོས་ཀྱི་དབྱིངས་དེ་ཁོ་ན་ཉིད་དང་མཉམ་པར་
བཞུགས་པའི་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ཀྱི་རོལ་པས་ནམ་མཁའ་གར་
ཁྱབ་ཏུ་ཁྱབ་པས་ན། དེ་ལྟ་བུའི་སྐུ་དང་ཞིང་གི་བཀོད་པས་ཀྱང་ཆོས་ཀྱི་དབྱིངས་ཀྱི་ཁམས་
ཐམས་ཅད་གང་བ་ལ་མོས་པ་སྟེ་བསམ་གྱི་མི་ཁྱབ་པའི་ཡོན་ཏན་ལ་དད་པར་བྱེད་པའོ། །
བཞི་པ་ངག་གི་ཕྱག་ནི་རྩ་བ་ལས། དེ་དག་བསྔགས་པ་མི་བཟད་རྒྱ་མཚོ་རྣམས། །
དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །
བདེ་བར་གཤེགས་པ་ཐམས་ཅད་བདག་གིས་བསྟོད། །ཅེས་ཚིགས་བཅད་གཅིག་གིས་
སྟོན་ཏེ། ཡུལ་དེ་དག་གི་ཡོན་ཏན་གྱི་བསྔགས་པ་ཟད་མི་ཤེས་པ་རྒྱ་མཚོ་ལྟ་བུ་རྣམས་
དབྱངས་ཀྱི་ཡན་ལག་སྟེ་རྒྱུ་ལྕེ་རྐན་ལ་སོགས་པ་མང་པོར་སྤྲུལ་ནས་སྒྲ་དབྱངས་སྙན་པས་
རྒྱལ་བ་སྲས་དང་བཅས་པ། དེ་དག་ཀུན་གྱི་ཡོན་ཏན་མཐའ་ཡས་པ་རྣམས་རབ་ཏུ་བརྗོད་
ཅིང་བདེ་བར་གཤེགས་པ་ཐམས་ཅད་བདག་གིས་བསྟོད་པར་བྱེད་པའོ། །
གཉིས་པ་མཆོད་པ་ལ་གཉིས་ལས། དང་པོ་བླ་ན་ཡོད་པའི་མཆོད་པ་ནི། རྩ་བ་ལས།
མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་མཆོག་དང་། །
མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་
བཟའ་དམ་པ་རྣམས་དང་དྲི་མཆོག་དང་། །ཕྱེ་མའི་ཕུར་མ་རི་རབ་མཉམ་པ་དང་། །བཀོད་
པ་ཁྱ་པར་འཕགས་པའི་མཆོག་ཀུན་གྱིས། ། རྒྱལ་བ་དེ་དག་ལ་ནི་མཆོད་པར་བགྱི། །ཞེས་
ཚིགས་བཅད་གཉིས་ཀྱིས་སྟོན་ཏེ། མེ་ཏོག་དང་། ཕྲེང་བ་དང་། སིལ་སྙན་དང་། བྱུག་པ་
དང༌། གདུགས་དང་། མར་མེ་དང་། བདུག་སྤོས་དང་། ན་བཟའ་དང་། དྲི་རྣམས་ནི་གོ་
མ329



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་སླ་ལ། དེ་དག་རེ་རེ་བཞིན་དམ་པ་དང་མཆོག་ཅེས་སྨོས་པ་ནི། མེ་ཏོག་ལྟ་བུ་རེ་རེ་ལ་
ལྷ་དང་མིའི་ཡུལ་ན་ཡོད་པའི་ཁ་དོག་དང་། དབྱིབས་དང་། དྲི་དང་། རྒྱན་ཕུན་སུམ་ཚོགས་
པ་མཐའ་ཡས་ཤིང་རྣམ་པ་སྣ་ཚོགས་པ་བསམ་གྱིས་མི་ཁྱབ་པ་འབུལ་བ་བསྟན་པ། ཕྱེ་མ་
ཕུར་མ་ནི། སྤོས་ཞིམ་པོའི་ཕྱེ་མ་གཏོར་ཞིང་བདུག་ཏུ་རུང་བ་ཐུམ་པོ་སོགས་སུ་བྱས་པའམ་
དཀྱིལ་འཁོར་བྲིས་པའི་ཚོན་ཕྱེ་སྤེལ་བའི་རིམ་པ་རྒྱ་དང་རྔམས་རི་རབ་དང་མཉམ་པ་ཡིན་
ལ། བཀོད་པ་ཁྱད་པར་དུ་འཕགས་པ་ནི། མེ་ཏོག་ལྟ་བུ་རེ་རེ་ལ་ཡང་བཀོད་པ་སྣ་ཚོགས་
པ་སྟེ་མེ་ཏོག་གི་རང་བཞིན་འབའ་ཞིག་ལས་གྲུབ་པའི་གདུགས་དང་། རྒྱལ་མཚན་དང་།
བླ་བྲེ་དང་། གཞལ་མེད་ཁང་དང༌། ཁྲི་སྟན་དང་། ལྡ་ལྡི་ལ་སོགས་པ་སྣ་ཚོགས་པའི་
དབྱིབས་དང་འོད་ཟེར་འཕྲོ་བ་ལ་སོགས་པའི་རྣམ་པ་དུ་མར་སྤྲུལ་ནས་མཆོད་པ་སྟེ་ཕྲེང་བ་
ལ་སོགས་པ་གཞན་ལའང་ཅི་རིགས་པར་སྦྱར་རོ། །
གཉིས་པ་བླ་ན་མེད་པའི་མཆོད་པ་ནི། རྩ་བ་ལས། མཆོད་པ་གང་རྣམས་བླ་མེད་
ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་
གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་ཚིགས་བཅད་གཅིག་གིས་
སྟོན་ཏེ། རྫུ་འཕྲུལ་དང་ཏིང་ངེ་འཛིན་གྱི་མཐུ་ཤིན་ཏུ་ཆེ་བའི་བྱང་ཆུབ་སེམས་དཔའ་རྣམས་
ཀྱི་མཆོད་པ་གང་དག་བླ་ན་མེད་པ་སྟེ། འཇིག་རྟེན་ན་མེད་པའི་ཡོ་བྱད་ཀྱི་ཁྱད་པར་བཟང་
དགུ་དུ་མ་སྤྲུལ་པ་སྟེ། བུམ་པ་བཟང་པོ་དང་། དཔག་བསམ་གྱི་ཤིང་དང་། ཡིད་བཞིན་གྱི་
ནོར་བུ་ལ་སོགས་པ་ལས་བསམ་པ་ཙམ་གྱིས་གང་ཉེ་བར་མཁོ་བའི་ཡོ་བྱད་མཐའ་ཡས་པ་
དང་། དམ་པའི་ཆོས་ཀྱི་སྒྲ་དང་བསྔགས་པའི་དབྱངས་མཐའ་ཡས་པ་འབྱུང་བས་སངས་
རྒྱས་ཀྱི་ཞིང་ཐམས་ཅད་རྒྱས་པར་འགེངས་པས་ན་རྒྱ་ཆེ་བ་སྟེ། རང་གི་ལུས་ཀྱང་དེ་སྙེད་དུ་
སྤྲུལ་ནས་འབུལ་བའོ། །བཟང་པོ་སྤྱོད་ལ་དད་པའི་སྟོབས་དག་གིས། །ཞེས་པ་ནི། ཀུན་སློང་
ལ་
330



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
གི་ཁྱད་པར་ཏེ་མཆོད་ཡུལ་རྣམས་ཀྱི་ཡོན་ཏན་ལ་ཡིད་གུས་པས་དད་པ་དང་། དེ་དག་གི་
གོ་འཕང་མངོན་དུ་བྱེད་འདོད་ཀྱི་མངོན་པར་འདོད་པའི་དད་པ་ཤུགས་དྲག་པོས་ཀུན་ནས་
བསླངས་ཏེ་ཕྱག་འཚལ་བ་དང་མཆོད་པ་བྱེད་པའོ། །
གསུམ་པ་སྡིག་པ་བཤགས་པའི་ཡན་ལག་ནི། རྩ་བ་ལས། འདོད་ཆགས་ཞེ་སྡང་
གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་
བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོར་སོར་བཤགས། །ཞེས་ཚིགས་
བཅད་གཅིག་གིས་སྟོན་ཏེ། རྒྱུ་འདོད་ཆགས་ཞེ་སྡང་གཏི་མུག་གསུམ་གྱི་དབང་གིས། གཞི་
ལུས་ངག་ཡིད་གསུམ་གྱི་སྒོ་ནས་ངོ་བོ་སྡིག་པ་མི་དགེ་བ་བཅས་པ་དང་རང་བཞིན་གྱི་ཁ་ན་
མ་ཐོ་བ་བྱེད་ཚུལ་བདག་གིས་བགྱིས་པ་དང་། བགྱིད་དུ་སྩལ་བ་དང་། གཞན་གྱིས་བགྱིས་
པ་ལ་རྗེས་སུ་ཡི་རང་བ་ཅི་མཆིས་པ་ཐམས་ཅད་བཤགས་ཚུལ་རྣམ་སྨིན་ལ་འཇིགས་པའི་
སྒོ་ནས་འགྱོད་པ་དང་། ཕྱིན་ཆད་སྡོམ་པའི་སེམས་དང་། སྐྱབས་ཡུལ་རྣམས་ལ་སྡིག་པའི་
འབྲས་བུ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་དང་། སྡིག་པའི་འཁོར་གསུམ་རང་
བཞིན་མེད་པར་རྟོགས་པ་སོགས་སྟོབས་བཞི་ཚང་བའི་སྒོ་ནས་སོ་སོར་བཤགས་པའོ། །
བཞི་པ་རྗེས་སུ་ཡི་རང་བའི་ཡན་ལག་ནི། རྩ་བ་ལས། ཕྱོགས་བཅུའི་རྒྱལ་བ་ཀུན་
དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་
བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །ཞེས་ཚིགས་བཅད་
གཅིག་གིས་སྟོན་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
དང་རང་སངས་རྒྱས་དང་སློབ་པ་དང་མི་སློབ་པའི་ཉན་ཐོས་ཀྱི་དགེ་འདུན་དང་། སོ་སོ་སྐྱེ་
བོའི་འགྲོ་བ་སྟེ་གང་ཟག་ལྔ་པོ་དེ་དག་གི་བསོད་ནམས་ཀྱི་ཕུང་པོ་ཅི་མཆིས་པ་ཐམས་ཅད་
ལ་དབུལ་པོས་གཏེར་རྙེད་པ་ལྟ་བུའི་སྙིང་ཐག་པ་ནས་རྗེས་སུ་ཡི་རང་བའི་དགའ་བ་བསྒོམ་
~331ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མོ། །
ལྔ་པ་ཆོས་འཁོར་བསྐོར་བར་བསྐུལ་བ་ནི། རྩ་བ་ལས། གང་རྣམས་ཕྱོགས་བཅུའི་
འཇིག་རྟེན་སྒྲོན་མེ་དག །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་
དག་བདག་གིས་ཐམས་ཅད་ལ། འཁོར་ལོ་བླ་ན་མེད་པ་བསྐོར་བར་བསྐུལ། །ཞེས་ཚིགས་
བཅད་གཅིག་གིས་སྟོན་ཏེ། ཕྱོགས་བཅུའི་ཞིང་དང་འཇིག་རྟེན་གྱི་རྒུད་པ་སེལ་བའི་སྒྲོན་མེ་
སངས་རྒྱས་བཅོམ་ལྡན་འདས་གང་དག་བྱང་ཆུབ་ཏུ་རྣམ་པར་སངས་རྒྱས་ཏེ་མ་ཆགས་ཤིང་
ཐོགས་པ་མེད་པའི་མཁྱེན་པ་བརྙེས་ནས་རིང་དུས་མ་ལོན་པ་རྣམས་ལ་ལུས་ཀྱང་དེ་སྙེད་དུ་
སྤྲུལ་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བླ་ན་མེད་པ་བསྐོར་བར་བསྐུལ་བའོ། །
དྲུག་པ་མྱ་ངན་ལས་མི་འདའ་བར་གསོལ་བ་འདེབས་པ་ནི། རྩ་བ་ལས། མྱ་ངན་
འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་
ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །
ཞེས་ཚིགས་བཅད་གཅིག་གིས་སྟོན་ཏེ། ཕྱོགས་བཅུའི་ཞིང་དུ་མྱ་ངན་ལས་འདའ་བའི་ཚུལ་
སྟོན་པར་བཞེད་པ་རྣམས་ལ་འགྲོ་བ་རྣམས་ལ་ཕུགས་སུ་ཕན་པ་དང་གནས་སྐབས་སུ་བདེ་
བ་བསྐྱེད་པའི་ཕྱིར་དུ་ཞིང་ཁམས་ཀྱི་རྡུལ་ཕྲ་རབ་ཀྱི་གྲངས་དང་མཉམ་པའི་བསྐལ་བར་མྱ་
ངན་ལས་མི་འདའ་བ་བཞུགས་པར་ལུས་དཔག་ཏུ་མེད་པར་བྱས་ནས་ཐལ་མོ་རབ་ཏུ་སྤྱིར་
ཏེ་གསོལ་བ་འདེབས་པའོ། །
བདུན་པ་བསྔོ་བའི་ཡན་ལག་ནི། རྩ་བ་ལས། ཕྱག་འཚལ་བ་དང་མཆོད་ཅིང་
བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་
གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་ཚིགས་བཅད་
གཅིག་གིས་སྟོན་ཏེ། དེ་ལྟར་ཕྱག་འཚལ་བ་ལ་སོགས་པ་གོང་གི་ཡན་ལག་དྲུག་གི་དགེ་
332



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བས་མཚོན་ནས་དགེ་རྩ་ཐམས་ཅད་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་
རྫོགས་པའི་བྱང་ཆུབ་ཀྱི་རྒྱུར་འདུན་པ་དྲག་པོས་བསྔོ་བའོ། །དེ་ཡང་འོག་ནས་འབྱུང་བའི་
སྨོན་ལམ་རྣམས་ཇི་ལྟ་བ་བཞིན་འགྲུབ་པ་ལ་གེགས་བྱེད་པ་ནི། སྡིག་སྒྲིབ་ཡིན་པས་དེ་
སྦྱང་བ་དང་འགྲུབ་པའི་མཐུན་རྐྱེན་ནི་བསོད་ནམས་ཡིན་པས་དེ་རྒྱ་ཆེར་འཕེལ་ཞིང་ནམ་
ཡང་མི་ཟད་པ་ཞིག་སྨོན་ལམ་འགྲུབ་པའི་རྒྱུར་ཅིས་ཀྱང་དགོས་ལ། ཡན་ལག་བདུན་པ་ནི།
སྡིག་སྒྲིབ་སྦྱོང་བ་དང་། བསོད་ནམས་ཀྱི་ཚོགས་བསོག་པ་དང་། དགེ་བའི་རྩ་བ་ལ་འཕེལ་
ཞིང་མི་ཟད་པར་བྱེད་པ་གསུམ་ཀ་འགྲུབ་པས། དེ་སྔོན་དུ་བཏང་ན་འོག་ནས་འབྱུང་བའི་
སྨོན་ལམ་རྣམས་འགྲུབ་པ་ལ་ནུས་པ་ཤིན་ཏུ་ཆེའོ། །
གཉིས་པ་ལ་གསུམ། མོས་པས་སྤྱོད་པའི་སའི་སྨོན་ལམ་གྱི་རིམ་པ་ཉམས་སུ་ལེན་
པ་དང་། བྱང་སེམས་འཕགས་པའི་སའི་སྨོན་ལམ་གྱི་རིམ་པ་ཉམས་སུ་ལེན་པ་དང་། སྨོན་
ལམ་གྱི་འབྲས་བུ་འགྲུབ་པའི་ཚད་དོ། །དང་པོ་ལ་བཅུ་ལས། དང་པོ་བསམ་པ་རྣམ་པར་
དག་པ་སྦྱོང་བ་ལ་ཡང་གསུམ་ལས། དང་པོ་སངས་རྒྱས་ལ་མཆོད་ཅིང་དགོངས་པ་ཡོངས་
སུ་རྫོགས་པར་སྨོན་པ་ནི། རྩ་བ་ལས། འདས་པའི་སངས་རྒྱས་རྣམས་དང་ཕྱོགས་བཅུ་ཡི། །
འཇིག་རྟེན་དག་ན་གང་བཞུགས་མཆོད་གྱུར་ཅིག །གང་ཡང་མ་བྱོན་དེ་དག་རབ་མྱུར་བར། །
བསམ་རྫོགས་བྱང་ཆུབ་རིམ་པར་སངས་རྒྱས་སྤྱོད། །ཅེས་ཚིགས་བཅད་གཅིག་གིས་སྟོན་
ཏེ། དེ་ཡང་འདི་མན་ཆད་ཀྱི་སྨོན་ལམ་གྱི་དོན་རྣམས་ཀྱང་ལས་དང་པོ་པ་ལ་ཕན་པའི་ཕྱིར་
ཉམས་ལེན་གྱི་རིམ་པ་དང་སྦྱར་ནས་བཤད་པར་བྱ་སྟེ།ཕྱག་འཚལ་བ་ལ་སོགས་པའི་དགེ་
བའི་རྩ་བ་རྣམས་ཀྱིས་མཚོན་ནས་རང་གི་ལུས་ལོངས་སྤྱོད་དུས་གསུམ་གྱི་དགེ་རྩ་རྣམས་
འདས་པ་སྟེ་སྔར་བྱོན་ཟིན་པའི་སངས་རྒྱས་རྣམས་དང་། ད་ལྟར་ཕྱོགས་བཅུའི་འཇིག་རྟེན་
གྱི་ཁམས་དག་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ལ་ཕུལ་བས་དེ་དག་
ལ333



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་སྤྱན་སྔར་ཀུན་ཏུ་བཟང་པོའི་མཆོད་པའི་སྤྲིན་ཏུ་གྱུར་ཏེ་མཉེས་པར་བྱས་པར་བསམ་
ཞིང་རྟག་ཏུ་དེ་ལྟར་མཆོད་པར་གྱུར་ཅིག་ཅེས་སྨོན་ལམ་གདབ་པ་དང་། གང་ཡང་མ་བྱོན་
པ་སྟེ་མ་འོངས་པ་ན་འཚང་རྒྱ་བར་འགྱུར་བ་ཐེག་པ་གསུམ་གྱི་ལམ་དུ་ཞུགས་པ་རྣམས་ལ་
ཕུལ་བས། དེ་དག་འཚང་རྒྱ་བའི་མཐུན་པའི་རྐྱེན་མ་ཚང་བ་མེད་པར་གྱུར་ཏེ། དེ་དག་གི་
བསམ་པ་སྟེ་ཐུགས་ཀྱི་དགོངས་པ་རྫོགས་ནས་སངས་རྒྱས་ཀྱི་སར་རིམ་པ་ཇི་ལྟ་བ་བཞིན་
དུ་བྱོན་པ་སྟེ་ཕྱིན་པར་གྱུར་ཅིག་ཅེས་སྨོན་པ་ཡིན་ལ། འདི་ནི་དགེ་རྩ་སོགས་ལམ་ཞུགས་
ཀྱི་སློབ་པ་དང་མི་སློབ་པ་ལ་གཏོང་བའི་ཚུལ་ཡིན་ལ། སྐྱེ་བ་གཞན་དུའང་དེ་ལྟར་བྱེད་པར་
གྱུར་ཅིག་ཅེས་སྨོན་པ་ནི་འོག་མ་རྣམས་ལའང་ཤེས་པར་བྱའོ། །
གཉིས་པ་སངས་རྒྱས་ཞིང་ཡོངས་སུ་སྦྱོང་བའི་བསམ་པ་ནི། རྩ་བ་ལས། ཕྱོགས་
བཅུ་ག་ལེའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་གྱུར་ཅིག །བྱང་ཆུབ་
ཤིང་དབང་དྲུང་གཤེགས་རྒྱལ་བ་དང་། སངས་རྒྱས་སྲས་ཀྱིས་རབ་ཏུ་གང་བར་ཤོག །ཅེས་
ཚིགས་བཅད་གཅིག་གིས་སྟོན་ཏེ། སྔར་ལྟར་རང་གི་ལུས་ལོངས་སྤྱོད་དགེ་རྩ་རྣམས་
ཕྱོགས་བཅུ་ག་ལེ་བའི་སྣོད་ཀྱི་འཇིག་རྟེན་གྱི་ཁམས་རྣམས་ལ་བཏང་བས་ཞིང་ཁམས་དེ་
དག་གི་རྡོ་བ་དང་། གསེག་མ་དང་། ཚེར་མ་དང་། གྱོ་མོ་དང་། སྡོང་དུམ་དང་། ངམ་གྲོག་
དང་། གཡང་ས་ལ་སོགས་པའི་སྐྱོན་ཐམས་ཅད་དག་པར་གྱུར་ཏེ་རིན་པོ་ཆེའི་རང་བཞིན་
གྱི་ས་གཞི་དང་། དཔག་བསམ་གྱི་ཤིང་གི་ཚལ་དང་། ཡན་ལག་བརྒྱད་ལྡན་གྱི་མཚོ་དང་།
རིན་པོ་ཆེ་སྣ་བདུན་གྱི་རི་བོ་དང་། གཞལ་མེད་ཁང་དང་རིན་པོ་ཆེའི་ཁྲི་སྟན་ལ་སོགས་པ་
རྒྱ་ཆེ་བའི་འབྱོར་པ་དང་ལྡན་པའི་བདེ་བ་ཅན་གྱི་ཞིང་བཀོད་པ་ལྟར་གྱུར་ཏེ། དེའི་དབུས་
སུ་བྱང་ཆུབ་ཀྱི་ཤིང་གི་དབང་པོའི་དྲུང་དུ་དེ་བཞིན་གཤེགས་པ་རྒྱལ་བ་རྣམས་དང་སངས་
རྒྱས་ཀྱི་སྲས་བྱང་ཆུབ་སེམས་དཔས་རབ་ཏུ་གང་བར་ཤོག་ཅིག་ཅེས་པ་སྟེ། ་འདི་ནི་གཙོ་
ལ334



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བོར་སྣོད་ལ་གཏོང་བའི་ཚུལ་ལོ། །
གསུམ་པ་སེམས་ཅན་ཐམས་ཅད་བདེ་བའི་ལྷག་པའི་བསམ་པ་སྦྱོང་བ་ནི། རྩ་བ་
ལས། ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་གྱུར་
ཅིག །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིག་རེ་བའང་འགྲུབ་པར་
ཤོག །ཞེས་ཚིགས་བཅད་གཅིག་གིས་སྟོན་ཏེ། སྔར་ལྟར་རང་གི་ལུས་ལ་སོགས་པ་རྣམས་
ཕྱོགས་བཅུའི་འཇིག་རྟེན་གྱི་ཁམས་ཀྱི་རིགས་དྲུག་གིས་བསྡུས་པའི་སེམས་ཅན་གང་ཇི་
སྙེད་ཅིག་ཡོད་པ་རྣམས་ལ་བཏང་བས། དེ་དག་ནད་མེད་པར་གྱུར་པ་སྟེ་འཁོར་བའི་སྡུག་
བསྔལ་དང་དེའི་རྒྱུ་ལས་དང་ཉོན་མོངས་ཐམས་ཅད་ལ་ནད་དང་མྱང་ངན་དང་ཟུག་རྔུའི་
སྒྲས་བསྟན་པ་མདོ་ལས་མང་དུ་འབྱུང་བ་བཞིན་ཡིན་པས། །འཁོར་བའི་སྡུག་བསྔལ་རྒྱུ་
དང་བཅས་པ་དང་བྲལ་ནས་ལུས་སེམས་བདེ་བ་ཕུན་སུམ་ཚོགས་པ་དང་ལྡན་པར་འགྱུར་
པ་དང་། འགྲོ་བ་དེ་དག་ཀུན་གྱི་མངོན་པར་འདོད་པའི་ཆོས་མཐུན་གྱི་དོན་རྣམས་སྒྲུབ་པའི་
མཐུན་རྐྱེན་རྣམས་ཡིད་བཞིན་དུ་འགྲུབ་པར་འགྱུར་བ་དང་། སངས་རྒྱས་ཀྱི་གོ་འཕང་ཐོབ་
པའི་རེ་བའང་འགྲུབ་པར་ཤོག་ཅེས་པ་སྟེ། འདི་ནི་གཙོ་བོར་ལམ་དུ་མ་ཞུགས་པའི་སེམས་
ཅན་ལ་གཏོང་བའི་ཚུལ་ཡིན་ལ། འདི་ཡན་ཆད་བྱམས་པ་དང་སྙིང་རྗེའི་དམིགས་རྣམ་སྦྱོང་
བ་དང་གཞན་དོན་དོན་གཉེར་གྱི་བསམ་པ་སྦྱོང་ཚུལ་ཡིན་ནོ། །
གཉིས་པ་བྱང་ཆུབ་ཀྱི་སེམས་མི་བརྗེད་པའི་ལམ་ལ་ལྔ་ལས། དང་པོ་སྐྱེ་བ་དྲན་ཞིང་
རབ་ཏུ་འབྱུང་བར་སྨོན་པ་ནི། རྩ་བ་ལས། བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །
འགྲོ་བ་ཀུན་ཏུ་སྐྱེ་བ་དྲན་གྱུར་ཅིག །ཚེ་རབས་ཀུན་ཏུ་འཆི་འཕོ་སྐྱེ་བ་ན། །རྟག་ཏུ་བདག་ནི་
རབ་ཏུ་འབྱུང་བར་ཤོག །ཞེས་ཚིགས་བཅད་གཅིག་གི་སྟོན་ཏེ། དེ་ལྟར་གཞན་གྱི་དོན་
འགྲུབ་པ་ལ་རང་ཉིད་ཀྱིས་སངས་རྒྱས་ཀྱི་གོ་འཕང་ཐོབ་དགོས་པས། དེའི་རྒྱུ་གཙོ་བོ་བྱང་
335ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆུབ་ཀྱི་སེམས་སྐྱེ་བ་དང་འཕེལ་བའི་སྤྱོད་པ་བཟང་པོ་དག་ནི་བདག་གིས་སྤྱོད་པར་བྱེད་
ཅིང་ལྷ་མི་ལ་སོགས་པའི་འགྲོ་བ་གང་དུ་སྐྱེ་བ་དེའི་ཚེ་སྔོན་གྱི་གནས་ཇི་ལྟ་བ་བཞིན་དུ་དྲན་
པའི་ཀུན་ཏུ་ཚེ་རབས་དྲན་པ་འཐོབ་པ་དང་། དེའི་མཐུས་ཚེ་རབས་ཀུན་ཏུ་འཆི་འཕོ་བ་དང་
སྐྱེ་བ་བརྒྱུད་མར་ཉམས་སུ་མྱོང་བའི་ཚེ་ཁྱིམ་ན་གནས་པའི་ཉེས་དམིགས་དང༌། རབ་ཏུ་
འབྱུང་བའི་ཕན་ཡོན་དྲན་པའི་སྒོ་ནས་རྟག་ཏུ་རབ་ཏུ་འབྱུང་བར་གྱུར་ཅིག་ཅེས་པ་སྟེ། འདི་
ནི་གཙོ་བོར་ས་མ་ཐོབ་བར་དུ་ཁྱིམ་གྱི་ཉེས་པས་བྱང་ཆུབ་ཀྱི་སེམས་ལ་བར་དུ་གཅོད་པ་
མང་བས། དེའི་བར་གྱི་ཚེ་རབས་ཐམས་ཅད་དུ་རབ་ཏུ་འབྱུང་བར་སྨོན་པ་ནི་བྱང་ཆུབ་
སེམས་མི་བརྗེད་པའི་རྒྱུ་དང་པོ་ཡིན་ནོ། །
གཉིས་པ་ཚུལ་ཁྲིམས་མི་ཉམས་པར་སྨོན་པ་ནི། རྩ་བ་ལས། རྒྱལ་བ་ཀུན་གྱི་རྗེས་
སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་
མེད་ཡོངས་དག་པ། །རྟོག་ཏུ་མ་ཉམས་སྐྱོན་མེད་སྤྱོད་པར་ཤོག །ཞེས་ཚིག་རྐང་བཞིས་
སྟོན་ཏེ། ཚེ་རབས་ཐམས་ཅད་དུ་སྨོན་པ་དང་འཇུག་པའི་སེམས་བཟུང་སྟེ། དུས་གསུམ་གྱི་
རྒྱལ་བ་ཀུན་གྱི་རྗེས་སུ་སློབ་ཅིང་ཀུན་ཏུ་བཟང་པོའི་སྤྱོད་པ་ཡོངས་སུ་རྫོགས་པར་བྱེད་པའི་
གཞི་འམ་རྟེན་དུ་གྱུར་པ་ཚུལ་ཁྲིམས་རྣམ་པ་གསུམ་པོ་རང་དོན་ཡིད་བྱེད་ཀྱིས་མ་ཉམས་
ཤིང༌། ཉོན་མོངས་པ་དང་། བཅས་པ་ལྟུང་བའི་སྐྱོན་གྱིས་གོས་པ་མེད་པར་སྤྱོད་པར་གྱུར་
ཅིག་ཅེས་པ་སྟེ། བྱང་སེམས་ཀྱི་འཇུག་སྡོམ་རྣམ་པར་དག་པར་སྨོན་པ་དེ་ནི་བྱང་ཆུབ་ཀྱི་
སེམས་མི་བརྗེད་པའི་རྒྱུ་གཉིས་པ་ཡིན་ནོ། །
གསུམ་པ་སོ་སོའི་སྐད་ཀྱིས་ཆོས་སྟོན་པར་སྨོན་པ་ནི། རྩ་བ་ལས། ལྷ་ཡི་སྐད་དང་
ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། འགྲོ་བ་ཀུན་གྱི་སྒྲ་
རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །ཞེས་ཚིག་རྐང་
༤336ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བཞིས་སྟོན་ཏེ། ལྷ་ཀླུ་གནོད་སྦྱིན་གྲུལ་བུམ་མི་ལ་སོགས་པ་འགྲོ་བ་སོ་སོའི་རང་རང་གི་
སྐད་དུ་ཆོས་སྟོན་པར་སྨོན་པ་ཡིན་ལ། དེ་ཡང་རང་ཉིད་འགྲོ་བ་གང་དུ་སྐྱེ་བ་དེའི་སྐད་ཀྱིས་
སྟོན་པ་དང་། ལྷ་མི་ལྟ་བུ་རྟེན་གཅིག་ལ་ཡང་ཡུལ་གྲུ་སོ་སོ་དང་རིགས་སོ་སོའི་སྐད་ཀྱིས་
ཆོས་སྟོན་པ་གཉིས་ཀ་ཡོད་ལ། དེ་ཡང་ཐེག་པ་ཆེན་པོའི་ཆོས་སྟོན་པ་ཡིན་པས། མདོར་ན་
ཐེག་ཆེན་གྱི་ཆོས་དར་བར་བྱེད་པ་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་གསུམ་པའོ། །
བཞི་པ་རྒྱུད་འཇམ་ཞིང་ཕྱིན་དྲུག་ལ་བརྩོན་པར་སྨོན་པ་ནི། རྩ་བ་ལས། དེས་ཤིང་
ཕ་རོལ་ཕྱིན་ལ་རབ་བརྩོན་ཏེ། །བྱང་ཆུབ་སེམས་ནི་ནམ་ཡང་བརྗེད་མ་གྱུར། །ཞེས་ཚིག་
རྐང་གཉིས་ཀྱིས་སྟོན་ཏེ། དེས་པ་ནི་རྒྱུད་འཇམ་པ་ཡིན་ལ། དེ་ཡང་རིགས་ཀྱི་ཡོན་ཏན་ལ་
གནས་པར་སྨོན་པ་ཡིན་ཏེ། ཐེག་པ་ཆེན་པོའི་རིགས་ཀྱི་ཡོན་ཏན་མང་དུ་བཤད་ཀྱང་གཙོ་
བོ་ནི་བྱམས་བརྩེ་ཤས་ཆེ་བའི་རང་རྒྱུད་འཇམ་པ་ལ་གསུང་བར་སྣང་བའི་ཕྱིར་རོ། །ཕར་
ཕྱིན་ལ་བརྩོན་པ་ནི། ཕྱིན་དྲུག་གི་སྤྱོད་པ་མ་ཤེས་པ་ཤེས་པར་བྱ་བ་དང་། ཤེས་པ་མི་
ཉམས་པར་གོང་འཕེལ་དུ་བྱ་བའི་ཕྱིར་བརྩོན་པ་སྟེ། མདོར་ན་ཐེག་ཆེན་གྱི་རིགས་ལ་
གནས་ཤིང་སྤྱོད་པ་ལ་སློབ་པར་སྨོན་པ་འདི་ནི་བྱང་ཆུབ་ཀྱི་སེམས་མི་བརྗེད་པའི་རྒྱུ་བཞི་
པའོ། །དེ་ཡན་ཆད་ཚིགས་བཅད་ཕྱེད་དང་བཞིས་བྱང་ཆུབ་ཀྱི་སེམས་སྐྱེ་བའི་མཐུན་རྐྱེན་
གཉེན་པོའི་ཕྱོགས་འགྲུབ་པར་སྨོན་པའོ། །
ལྔ་པ་སྡིག་སྒྲིབ་སྤོང་བར་སྨོན་པ་ནི། རྩ་བ་ལས། སྡིག་པ་གང་རྣམས་སྒྲིབ་པར་གྱུར་
པ་དག །དེ་དག་མ་ལུས་ཡོངས་སུ་བྱང་བར་ཤོག །ཞེས་ཚིག་རྐང་གཉིས་ཀྱིས་སྟོན་ལ། སྡིག་
པ་ནི་ནག་པོའི་ཆོས་བཞི་ལ་སོགས་པའི་སྡིག་ལྟུང་དང་
། སྒྲིབ་པ་ནི་ཐེག་པ་ཆེན་པོ་སྤོང་བ་
ལ་སོགས་པའི་ལས་སྒྲིབ་དང་ལོག་ལྟ་དང་ང་རྒྱལ་ལ་སོགས་པ་ཉོན་མོངས་པའི་སྒྲིབ་པ་སྟེ།
མདོར་ན་ཐེག་པ་ཆེན་པོའི་ལམ་སྐྱེ་བ་ལ་བར་དུ་གཅོད་པའི་སྡིག་སྒྲིབ་བྱང་བར་བྱེད་པ་ལ་
༤337ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྩོན་པར་སྨོན་པ། འདི་ནི་བྱང་ཆུབ་ཀྱི་སེམས་སྐྱེ་བའི་མི་མཐུན་ཕྱོགས་སྤོང་བར་སྨོན་
པའོ། །
གསུམ་པ་མ་གོས་པའི་སྦྱོར་བ་ནི། རྩ་བ་ལས། ལས་དང་ཉོན་མོངས་བདུད་ཀྱི་ལས་
རྣམས་ལས། གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་པདྨོ་ཆུས་མི་ཆགས་པ་
བཞིན། །ཉི་ཟླ་ནམ་མཁའ་ཐོགས་པ་མེད་ལྟར་སྤྱད། །ཅེས་ཚིགས་བཅད་གཅིག་གིས་སྟོན་
ཏེ། །འཁོར་བར་སྐྱེ་བ་འཕེན་པའི་རྒྱུ་ཟག་བཅས་ཀྱི་དགེ་མི་དགེ་མི་གཡོ་བའི་ལས་དང་
སྲེད་པ་ལེན་པ་ལ་སོགས་པའི་ཉོན་མོངས་པ་དང་འདོད་པའི་ཡོན་ཏན་ལྔའི་རོ་ཉམས་སུ་
མྱོང་བ་ལ་ཞེན་པ་ལྟ་བུའམ། གཞན་གྱིས་རང་ལ་ཕན་འདོགས་པ་ལྟ་བུའི་སྒོ་ནས་ཆོས་ལ་
བར་དུ་གཅོད་པ་ལ་བདུད་ཅེས་བྱ་ལ་རང་ཉིད་འཇིག་རྟེན་པའི་འགྲོ་བ་གང་དུ་སྐྱེས་ན་ཡང་
སྐྱོན་དེ་གསུམ་ལས་གྲོལ་བ་མེད་པར་འཁོར་བར་ཡང་དང་ཡང་དུ་སྐྱེ་བ་ལེན་པར་སྨོན་པ་
གཉིས་ཡོད་ལ་སྔ་མའི་དཔེ་ནི་ཇི་ལྟར་པདྨ་ཆུ་ལས་སྐྱེས་ཀྱང་ཆུས་མི་ཆགས་པ་སྟེ་མི་གོས་པ་
དང་། ཕྱི་མའི་དཔེ་ནི་ཉི་མ་དང་ཟླ་བ་འཇིག་རྟེན་གྱི་མུན་པ་སེལ་བའི་ཕྱིར་དུ་སྐྱོ་ངལ་མེད་
པར་ནམ་མཁའ་ལ་ཐོགས་པ་མེད་པར་རྒྱུ་བ་གཉིས་ཡིན་ལ། འདི་མོས་སྤྱོད་ཀྱི་སྐབས་ཡིན་
པས། སྐྱོན་དེ་གསུམ་རྩ་བ་ནས་སྤོང་མི་ནུས་ཀྱང་འཁོར་བར་སྐྱེ་བའི་ཚེ་དེ་དག་གིས་ལམ་
ལ་བར་ཆད་བྱེད་མི་ནུས་པ་དང་། དེ་ཙམ་ཞིག་ཐེག་དམན་འཕགས་པ་འགའ་ཞིག་ལ་ཡང་
ཡོད་ཅིང་། འདིར་ནི་དེར་མ་ཟད་གཞན་དོན་དུ་འཁོར་བར་སྐྱེ་བ་ལེན་པ་ལ་སྐྱོ་ངལ་མེད་
པར་སྨོན་པ་ཡིན་ནོ། །
བཞི་པ་སེམས་ཅན་ལ་ཕན་འདོགས་པ་ནི། རྩ་བ་ལས། ཞིང་གི་ཁྱོན་དང་ཕྱོགས་
རྣམས་ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་
ཀུན་དགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །ཅེས་ཚིགས་བཅད་གཅིག་
མ338ལ



，
འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
གིས་སྟོན། ནམ་མཁའི་མཐས་བཏུགས་པའི་ཞིང་གི་ཁྱོན་ཇི་ཙམ་ཡོད་པ་དང་། དེ་ཡང་
ཕྱོགས་རེ་ཙམ་མ་ཡིན་པར་ཕྱོགས་བཅུ་དག་ན་ཇི་སྙེད་ཅིག་ཡོད་པ་དེ་ཐམས་ཅད་ངན་སོང་
གི་སྡུག་བསྔལ་གྱིས་མཚོན་ཏེ་འཁོར་བའི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་ཅིང་།
ལྷ་མིའི་ཕུན་ཚོགས་ལ་སོགས་པ་མངོན་མཐོའི་བདེ་བ་དག་ལ་འགྲོ་བ་ཐམས་ཅད་དགོད་
པར་བྱེད་ཅིང་། དེར་མ་ཟད་རང་རང་གི་སྐལ་བ་དང་འཚམ་པར་བྱང་ཆུབ་ཆེན་པོར་ཐབས་
ཀྱིས་འཁྲིད་པའི་སྒོ་ནས་འགྲོ་བ་ཐམས་ཅད་ལ་མཐར་ཐུག་གི་ཕན་པ་བསྒྲུབ་པར་བགྱིད་
པར་ཤོག་ཅེས་པ་སྟེ། འདི་ནི་སྔར་གྱི་དེ་དང་མི་འདྲ་སྟེ། སྔར་གྱི་དེ་ནི་ད་ལྟ་མོས་པ་སྐྱེ་བ་
གཞན་དུ་དེ་ལྟར་བྱེད་པར་སྨོན་པ་ཙམ་ཡིན་ལ། འདི་ནི་ཚིགས་བཅད་སྔ་མའི་དོན་ལྟར་
སྙིང་རྗེ་དང་སྨོན་ལམ་གྱི་དབང་གིས་བསམས་བཞིན་དུ་འགྲོ་བ་དུ་མར་སྐྱེ་བ་བླངས་ནས་
སེམས་ཅན་གྱི་དོན་སྒྲུབ་པར་སྨོན་པའོ། །དེ་ལྟ་ན་ཡང་འདི་མོས་པས་སྤྱོད་པའི་སྐབས་ཡིན་
པས་ས་ཐོབ་པའི་བྱང་ཆུབ་སེམས་དཔའ་རྣམས་ཀྱིས་སྐྱེ་བ་ལ་དབང་ཐོབ་པའི་སྒོ་ནས་
འཇིག་རྟེན་དུ་སྲིད་པ་སྣ་ཚོགས་སྟོན་པ་དང་མི་འདྲའོ། །
ལྔ་པ་གོ་ཆ་བགོ་བ་ནི། རྩ་བ་ལས། བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང་། །
སེམས་ཅན་དག་གི་སྤྱོད་དང་མཐུན་པར་འཇུག ། བཟང་པོ་སྤྱོད་པ་དག་ནི་རབ་སྟོན་ཅིང་། །
མ་འོངས་བསྐལ་པ་ཀུན་ཏུ་སྤྱོད་གྱུར་ཅིག །ཞེས་ཚིགས་བཅད་གཅིག་གིས་སྟོན་ཏེ། བླ་ན་
མེད་པའི་བྱང་ཆུབ་འཐོབ་པའི་ཕྱིར་དུ་རང་གིས་ཚོགས་གཉིས་ཀྱི་སྤྱོད་པ་ཡོངས་སུ་རྫོགས་
པར་བྱེད་ཅིང་སེམས་ཅན་ཐམས་ཅད་ཀྱི་རང་རང་གི་དབང་པོ་དང་ཁམས་དང་བག་ལ་ཉལ་
དང་མཐུན་པར་སྤྱོད་པ་སྟོན་པའི་སྒོ་ནས་ཐེག་པ་ཆེན་པོར་འཇུག་པར་བྱེད་པ་དང་། ཀུན་ཏུ་
བཟང་པོའི་སྤྱོད་པའི་ཚུལ་སྟོན་པའི་ཐེག་པ་ཆེན་པོའི་དམ་ཆོས་རབ་ཏུ་སྟོན་པ་སྟེ་འཆད་
པར་བྱེད་པ་ཡིན་ལ། སྤྱོད་པ་གསུམ་པོ་དེ་མ་འོངས་པའི་བསྐལ་བ་ཐམས་ཅད་དུ་སྐྱོ་ངལ་
339ལ
.



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པ་རབ་ཏུ་སྤྱད་པར་བྱའོ་ཞེས་གོ་ཆ་བགོ་བའོ། །བྱང་ཆུབ་སྤྱོད་པ་དང་བཟང་པོ་སྤྱོད་པ་
ཞེས་པའི་གཞུང་འདིར་ལན་དུ་མར་འབྱུང་བ་རྣམས་དོན་གཅིག་ཏུ་མི་འཆད་པར་སྐབས་
ཐོབ་ཀྱི་དོན་སོ་སོར་འཆད་པ་ནི། འཕགས་ཡུལ་མཁས་པའི་གཞུང་ལ་བརྟེན་པ་སྟེ། མདོ་
སྡེ་འཆད་པ་ལ་འདི་འདྲ་མང་དུ་འབྱུང་བ་ཤེས་དགོས་སོ། །
དྲུག་པ་སྐལ་བ་མཉམ་པའི་བྱང་ཆུབ་སེམས་དཔའ་དང་འཕྲད་པར་སྨོན་པ་ནི། རྩ་བ་
ལས། བདག་གིས་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་འགྲོགས་
པར་ཤོག །ལུས་དང་ངག་རྣམས་དང་ནི་སེམས་ཀྱིས་ཀྱང་། །སྤྱོད་པ་དག་དང་སྨོན་ལམ་
གཅིག་ཏུ་སྤྱད། །ཞེས་ཚིགས་བཅད་གཅིག་གིས་སྟོན། བདག་གིས་བྱང་ཆུབ་སེམས་དཔའི་
སྤྱད་པ་སྤྱོད་པ་དེ་དང་མཚུངས་པར་སྤྱོད་པའི་སྐལ་བ་མཉམ་པའི་བྱང་ཆུབ་སེམས་དཔའ་
རྣམས་དང་རྟག་ཏུ་སྟེ་བྱང་ཆུབ་ཀྱི་གོ་འཕང་འཐོབ་ཀྱི་བར་དུ་སྐྱེ་བ་ཐམས་ཅད་དུ་འཕྲད་
པར་འདོད་པ་དང་། ཕྲད་ནས་ཀྱང་ལུས་ངག་ཡིད་གསུམ་གྱི་སྒོ་ནས་རྣམ་པར་དག་པ་སྟེ་
ཕན་ཚུན་མཛའ་ཞིང་མཉེས་གཤིན་པ་དང་། ཀུན་ཏུ་བཟང་པོའི་སྤྱོད་པ་དང་སྨོན་ལམ་ལ་
གཅིག་ཏུ་ནན་ཏན་ཆེན་པོས་སྤྱད་པར་ཤོག་ཅིག་ཅེས་པ་སྟེ། ཐེག་པ་ཆེན་པོའི་ལམ་ཁྱད་
པར་ཅན་དང་འཕྲད་པར་སྨོན་པའོ། །
བདུན་པ་དགེ་བའི་བཤེས་གཉེན་མཉེས་པར་བྱེད་པར་སྨོན་པ་ནི། རྩ་བ་ལས།
བདག་ལ་ཕན་པར་འདོད་པའི་གྲོགས་པོ་གང་། །བཟང་པོ་སྤྱོད་པ་རབ་ཏུ་སྟོན་བགྱིད་པ། །
དེ་དག་དང་ཡང་རྟག་ཏུ་འཕྲད་པར་ཤོག །དེ་དག་བདག་གིས་ནམ་ཡང་ཡིད་མི་དབྱུང་། །
ཞེས་ཚིགས་བཅད་གཅིག་གིས་སྟོན་ཏེ། བདག་ལ་ཕན་པ་སྟེ་སྙིང་རྗེའི་སྒོ་ནས་ཐེག་པ་ཆེན་
པོའི་ལམ་སྟོན་པར་འདོད་པའི་གྲོགས་པོ་སྟེ། དགེ་བའི་བཤེས་གཉེན་གང་དག་ཀུན་ཏུ་
བཟང་པོའི་སྤྱོད་ཚུལ་རབ་ཏུ་སྟོན་པ་དང་། འཆད་པ་དང་། འདོམས་པར་བྱེད་པ་དེ་དག་
ལ340ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
དང་ཡང་བྱང་ཆུབ་མ་ཐོབ་ཀྱི་བར་དུ་རྟག་ཏུ་འཕྲད་པར་འགྱུར་བ་དང་། ཕྲད་ནས་ཀྱང་དེ་
དག་གི་ཡིད་ནམ་ཡང་མི་དབྱུང་བ་སྟེ་ཐུགས་མི་མཉེས་པ་སྐད་ཅིག་ཙམ་ཡང་མི་བསྒྲུབ་པར་
བསམ་སྦྱོར་གཉིས་ཀྱིས་མཉེས་པ་ཁོ་ན་འགྲུབ་པར་གྱུར་ཅིག་ཅེས་པ་སྟེ། ཐེག་པ་ཆེན་པོའི་
ཡོན་ཏན་ཐམས་ཅད་དགེ་བའི་བཤེས་གཉེན་དང་མི་འབྲལ་ཞིང་ཚུལ་བཞིན་དུ་བསྟེན་པ་
ལ་རག་ལས་པར་སྟོན་པ་ཡིན་ཏེ་འདི་གོ་བ་ནི་ཤིན་ཏུ་གལ་ཆེ་བ་ཡིན་ནོ། །
བརྒྱད་པ་དེ་བཞིན་བཤེགས་པ་མངོན་དུ་འགྱུར་བར་སྨོན་པ་ནི། རྩ་བ་ལས། སངས་
རྒྱས་སྲས་ཀྱིས་བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་གིས་རྒྱལ་བ་བལྟ། །
མ་འོངས་བསྐལ་པ་ཀུན་ཏུ་མི་སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །ཞེས་
ཚིགས་བཅད་གཅིག་གིས་སྟོན། སངས་རྒྱས་ཀྱི་སྲས་བྱང་ཆུབ་སེམས་དཔའི་ཚོགས་ཀྱིས་
བསྐོར་བའི་མགོན་པོ་ཕྱོགས་བཅུའི་རྒྱལ་བ་རྣམས་ཀྱི་མཆོག་གི་སྤྲུལ་པའི་སྐུའི་བཀོད་པ་དེ་
དག་ཐམས་ཅད་བདག་གི་རྣམ་པར་དག་པའི་མིག་གི་མངོན་སུམ་གྱི་སྤྱོད་ཡུལ་དུ་གྱུར་ནས་
རྒྱལ་བ་དེ་དག་ལ་སེམས་དད་པས་བལྟ་བ་དང་། མ་འོངས་བསྐལ་པ་ཀུན་ཏུ་སྟེ། བྱང་ཆུབ་
ཀྱི་སྙིང་པོ་ལ་ཐུག་གི་བར་དུ་རྒྱལ་བ་དེ་དག་ལ་ཡང་བདག་གིས་སྐྱོ་ངལ་མེད་པའི་བརྩོན་
འགྲུས་ཀྱིས་མངོན་སུམ་གྱི་མཆོད་པ་དང་གཟུངས་དང་ཏིང་ངེ་འཛིན་དང་རྫུ་འཕྲུལ་གྱི་
སྟོབས་ལས་འབྱུང་བའི་མངོན་སུམ་མ་ཡིན་པའི་མཆོད་པ་རྒྱ་ཆེན་པོས་མཉེས་པར་བགྱིད་
པར་ཤོག་ཅིག་ཅེས་པ་སྟེ། ཚིགས་བཅད་སྔ་མའི་དོན་ལྟར། ཐེག་ཆེན་གྱི་ལམ་སྟོན་པའི་
བཤེས་གཉེན་ཚུལ་བཞིན་དུ་བསྟེན་པའི་རྒྱུ་མཐུན་གྱི་འབྲས་བུ་ལ་ཆོས་རྒྱུན་གྱི་ཏིང་ངེ་
འཛིན་ཐོབ་པ་དང༌། མཆོག་གི་སྤྲུལ་སྐུ་དང་དངོས་སུ་མཇལ་ཏེ་གདམས་ངག་ནོད་པ་
སོགས་འབྱུང་བར་སྟོན་པ་ཡིན་པས་གནད་ཆེའོ། །
དགུ་པ་དམ་པའི་ཆོས་ཡོངས་སུ་འཛིན་པར་སྨོན་པ་ནི། རྩ་བ་ལས། རྒྱལ་བ་རྣམས་
ལ341ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་དམ་པའི་ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་
རྣམ་པར་སྦྱོང་པ་ཡང་། །མ་འོངས་བསྐལ་པ་ཀུན་ཏུ་སྤྱད་པར་བགྱི། །ཞེས་ཚིགས་བཅད་
གཅིག་གིས་སྟོན། རྒྱལ་བ་རྣམས་ཀྱིས་གསུང་རབ་ཡན་ལག་བཅུ་གཉིས་ལ་སོགས་པ་ཆོས་
ཀྱི་ཕུང་པོ་ཇི་སྙེད་ཅིག་གསུངས་པ་རྣམས་ཀྱི་ཚིག་དང་དོན་མི་བརྗེད་པའི་གཟུངས་ཐོབ་
པའི་སྒོ་ནས་འཛིན་པར་བྱེད་ཅིང་བླ་ན་མེད་པའི་བྱང་ཆུབ་ཀྱི་སྤྱོད་པས་ཐེག་པ་ཆེན་པོའི་
ལུང་གི་ཆོས་གཞན་ལ་རབ་ཏུ་སྣང་བར་བྱེད་པ་སྟེ་སྟོན་པར་བྱེད་པ་དང་། ཀུན་ཏུ་བཟང་
པོའི་སྤྱོད་པ་ཐེག་པ་ཆེན་པོའི་རྟོགས་པའི་ཆོས་རང་གཞན་གྱི་རྒྱུད་ལ་བསྐྱེད་ཅིང་། དེའི་མི་
མཐུན་ཕྱོགས་སྦྱང་བ་སྟེ་དག་པར་བྱ་བ་ཡང་། མ་འོངས་པའི་བསྐལ་བ་ཀུན་ཏུ་མི་སྐྱོ་བར་
སྤྱད་པར་ཤོག་ཅིག་ཅེས་པ་སྟེ། འདིའི་ཚིག་དང་པོ་ཆོས་ཀྱི་ཚིག་དོན་རང་གིས་འཛིན་པ་
དང་། གཉིས་པ་ལུང་གི་ཆོས་གཞན་ལ་སྟོན་པ་དང༌། གསུམ་པ་རྟོགས་པའི་ཆོས་རྒྱུད་ལ་
བསྐྱེད་པ་ལ་སྦྱོར་བར་ཕྱོགས་གླང་སོགས་ཀྱིས་བཤད་ལ། དེ་ཡང་སྦྱོར་ལམ་གྱི་གནས་
སྐབས་སུ་ཆོས་དང་དོན་དང་བཟོད་པ་དང་སྔགས་ཀྱི་གཟུངས་བཞི་ཐོབ་པས་ཆོས་ཀྱི་ཚིག་
དོན་མི་བརྗེད་ཅིང་། རྒྱལ་བའི་དམ་ཆོས་འཛིན་པའི་ནུས་པ་མཐུ་ཅན་དུ་འགྱུར་བ་ལ་
དགོངས་སོ། །
བཅུ་པ་མི་ཟད་པའི་མཛོད་འཐོབ་པར་སྨོན་པ་ནི། རྩ་བ་ལས། སྲིད་པ་ཐམས་ཅད་
དུ་ཡང་འཁོར་བ་ན། །བསོད་ནམས་ཡེ་ཤེས་དག་ནི་མི་བཟད་རྙེད། །ཐབས་དང་ཤེས་རབ་
ཏིང་འཛིན་རྣམ་ཐར་དང་། །ཡོན་ཏན་ཀུན་གྱི་མི་བཟད་མཛོད་གྱུར་ཅིག །ཞེས་ཚིགས་
བཅད་གཅིག་གིས་སྟོན། འདོད་པ་དང་གཟུགས་དང་གཟུགས་མེད་ཀྱི་སྲིད་པ་ཐམས་ཅད་
དུ་འཁོར་ཞིང་སྐྱེ་བ་ལེན་པ་ན་བསོད་ནམས་དང་ཡེ་ཤེས་ཀྱི་ཚོགས་མི་བཟད་པ་མཐའ་ཡས་
པ་རྙེད་པ་དང་། སེམས་ཅན་འདུལ་བའི་ཐབས་སྣ་ཚོགས་པ་དང་དེ་ཁོ་ན་ཉིད་ལ་ཞུགས་
ལ342ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
པའི་ཤེས་རབ་སྣ་ཚོགས་པ་དང་། ཡོན་ཏན་གྱི་སྒོ་གྲུབ་པའི་ཏིང་ངེ་འཛིན་སྣ་ཚོགས་དང་།
སྒྱུ་མའི་རྣམ་པར་ཐར་པ་སྣ་ཚོགས་པ་ལ་རྩ་ལ་སྦྱངས་པ་ཡོན་ཏན་ཀུན་ཏེ་མཐའ་ཡས་པས་
མི་ཟད་པའི་གཏེར་མཛོད་ཐོབ་པར་ཤོག་ཅིག་ཅེས་པ་སྟེ། སྦྱོར་ལམ་ཆོས་མཆོག་ཚུན་ཆད་
དུ་བསྐལ་ཆེན་གྲངས་མེད་པ་གཅིག་ལ་སོགས་པའི་ཚོགས་རྫོགས་པ་དང་། ཐེག་པ་ཆེན་
པོའི་ལམ་གྱི་རྣམ་པ་མ་ལུས་པ་ལ་ཡང་དང་ཡང་དུ་རྩལ་སྦྱངས་པ་གོམས་པ་ཀློང་དུ་གྱུར་ན།
རང་གི་མཇུག་ཐོགས་སུ་ཐེག་པ་ཆེན་པོའི་མཐོང་ལམ་ཐོབ་པ་ན་དེ་ཁོ་ན་ཉིད་མངོན་སུམ་དུ་
རྟོགས་པ་དང་། སེང་གེ་རྣམ་པར་བསྒྱིངས་པ་ལ་སོགས་པའི་ཏིང་ངེ་འཛིན་དང་
། རྫུ་འཕྲུལ་
གྱི་སྒོ་བསམ་གྱིས་མི་ཁྱབ་པ་འཐོབ་པའི་ནུས་པ་ཡོངས་སུ་རྫོགས་པ་རྙེད་པ་ལ་དགོངས་
པའོ། །
གཉིས་པ་བྱང་སེམས་འཕགས་པའི་སའི་སྨོན་ལམ་གྱི་རིམ་པ་ཉམས་སུ་ལེན་པ་ལ་
དྲུག་ལས། དང་པོ་བྱང་ཆུབ་སེམས་དཔའི་རྣམ་ཐར་ལ་འཇུག་པ་ལ་བརྒྱད་ལས། དང་པོ་
རྡུལ་གཅིག་གི་སྟེང་དུ་ཕྱོགས་བཅུའི་རྡུལ་སྙེད་ཀྱི་དག་པའི་སྣོད་བཅུད་ཀྱི་ཞིང་ཁམས་
བཞུགས་པ་བལྟ་བར་སྨོན་པ་ནི། རྩ་བ་ལས། རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །
ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་
པ་ལ། །བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །ཞེས་ཚིགས་བཅད་གཅིག་གིས་སྟོན་
ཏེ། རྡུལ་ཕྲ་རབ་གཅིག་གི་སྟེང་དུ་ཕྱོགས་བཅུའི་ཞིང་ན་རྡུལ་ཕྲ་རབ་ཇི་སྙེད་ཡོད་པ་དེ་སྙེད་
ཀྱི་གྲངས་དང་མཉམ་པའི་སངས་རྒྱས་ཀྱི་ཞིང་རྣམས་དང་ཞིང་དེ་དག་ན་བསམ་གྱིས་མི་
ཁྱབ་པའི་སངས་རྒྱས་རྣམས་སངས་རྒྱས་ཀྱི་སྲས་བྱང་ཆུབ་སེམས་དཔའི་འཁོར་གྱིས་
བསྐོར་བའི་དབུས་ན་བཞུགས་པ་རྣམས་བདག་གིས་བླ་ན་མེད་པའི་བྱང་ཆུབ་འཐོབ་པའི་
ཕྱིར་དུ་སྤྱད་པ་སྤྱོད་ཅིང་བལྟ་བར་བགྱིའོ། །
343



ཐར་ལམ་གསལ་སྒྲོན་ལས། ་རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་དེ་བཞིན་དུ་ཕྱོགས་བཅུའི་ཞིང་ཐམས་ཅད་དེ་ལྟར་བལྟ་བར་སྨོན་པ་ནི།
རྩ་བ་ལས། དེ་ལྟར་མ་ལུས་ཐམས་ཅད་ཕྱོགས་སུ་ཡང་། །སྒྲ་ཙམ་ཁྱོན་ལ་དུས་གསུམ་ཚད་
སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་མཚོར་སྤྱོད་ཅིང་རབ་
ཏུ་འཇུག །ཞེས་ཚིག་རྐང་བཞིས་སྟོན་ཏེ། སྔར་བཤད་མ་ཐག་པའི་ཚུལ་དེ་ལྟར་དུ་མ་ལུས་
པའི་འཇིག་རྟེན་གྱི་ཁམས་ཐམས་ཅད་ཀྱི་ཕྱོགས་ཐམས་ཅད་དུ་སྐྲའི་རྩེ་མོ་ཙམ་གྱི་ཤིན་ཏུ་ཕྲ་
བའི་སའི་ཁྱོན་ལ་ཡང་འདས་པ་དང་མ་འོངས་པ་དང་ད་ལྟར་བྱུང་བའི་དུས་གསུམ་གྱི་ཚད་
ཇི་སྙེད་ཡོད་པ་དེ་སྙེད་ཀྱི་སངས་རྒྱས་ཀྱི་སྐུའི་བཀོད་པ་རྒྱ་མཚོ་དང་། དེ་དག་གི་ཞིང་གི་
བཀོད་པ་རྒྱ་མཚོ་རྣམས་ལ་བལྟ་བ་ལ་བསྐལ་པ་རྒྱ་མཚོའི་བར་དུ་བྱང་ཆུབ་ཀྱི་སྤྱད་པ་སྤྱོད་
ཅིང་སྐྱོ་ངལ་མེད་པའི་སེམས་ཀྱིས་བདག་རབ་ཏུ་འཇུག་པར་བགྱིའོ། །ཞེས་པ་སྟེ་ཚིགས་
བཅད་འདི་གཉིས་ཀྱི་སྐབས་སུ་བསྟན་པའི་དག་པའི་ཞིང་དང་བལྟ་ཚུལ་ནི། སྔར་སངས་
རྒྱས་ཀྱིས་བསྐོར་བའི་ཞེས་སོགས་ཀྱི་སྐབས་སུ་བསྟན་པ་དང་མི་འདྲ་སྟེ། དེ་ནི་བྱང་སེམས་
སོ་སྐྱེ་མཆོག་གི་སྤྲུལ་སྐུའི་ཞིང་དང་སྐུའི་བཀོད་པ་ལ་བལྟ་ཚུལ་ཡིན་ལ། འདི་ནི་བྱང་
སེམས་འཕགས་པས་ལོངས་སྤྱོད་རྫོགས་པའི་སྐུ་དང་ཞིང་གི་བཀོད་པ་ལ་བལྟ་ཚུལ་ཡིན་
པས་ཁྱད་པར་ཆེའོ། །བོད་འགྲེལ་ཁ་ཅིག་ལས་འདི་དག་དག་པའི་སའི་རྣམ་གཞག་ཁོ་ན་
ལ་སྦྱོར་བར་བཤད་མོད་ཀྱང་ས་དང་པོ་ནས་ལོངས་སྐུའི་ཞིང་བཀོད་པ་དུ་མ་མཐོང་བ་དང་།
དེ་ཡང་སྐད་ཅིག་རེ་རེ་ལ་རྒྱ་ཆེན་པོ་མང་དུ་མཐོང་བ་སོགས་ས་བཅུ་པའི་མདོའི་དགོངས་པ་
ཀླུ་སྒྲུབ་ཡབ་སྲས་ཀྱིས་གསུངས་པ་ལྟར་ཡིན་པས་ས་དང་པོ་ལ་སོགས་པ་ལ་ཡང་སྦྱར་ན་
འཐད་དོ། །འོན་ཀྱང་བལྟ་བའི་ཡུལ་ལོངས་སྐུའི་ཞིང་གི་བཀོད་པ་གཅིག་ཡིན་ཀྱང་བལྟ་བ་
པོ་བྱང་སེམས་འཕགས་པ་དུ་མས་བལྟ་བའི་ཚེ་རྟོགས་པ་མཐོ་དམན་གྱི་ཁྱད་ཀྱིས་མཐོང་
ཚུལ་མི་འདྲ་བ་སྣ་ཚོགས་ཤིག་ཡོད་པར་སྣང་སྟེ་རྟོག་གེ་བའི་རིགས་པ་ལྟར་སྣང་གི་སྤྱོད་
ལ344ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
ཡུལ་མ་ཡིན་ནོ། །
གསུམ་པ་སངས་རྒྱས་ཀྱི་གསུང་ལ་འཇུག་པ་ནི། རྩ་བ་ལས། གསུང་གཅིག་ཡན་
ལག་རྒྱ་མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་
གྱི་བསམ་པ་ཇི་བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་པར་བགྱི། །ཞེས་
ཚིག་རྐང་བཞིས་སྟོན་ལ། ལོངས་སྐུའི་གསུང་གཅིག་ཀྱང་ཡན་ལག་དྲུག་ཅུ་ལ་སོགས་པ་
དང་ལྡན་ཞིང་རྒྱ་མཚོ་ལྟ་བུའི་སྒྲ་སྐད་དེ། འཁོར་གྱི་དཀྱིལ་འཁོར་ན་ཡོད་པའི་འགྲོ་བ་
རིགས་སོ་སོ་བ་དང་། བསམ་པ་སོ་སོ་བ་དང་། ཁམས་སོ་སོ་བ་ཐམས་ཅད་ལ་རང་རང་གི་
སྐད་ཀྱི་ཚུལ་གྱིས་འཇུག་པ་སྟེ། རང་རང་གི་སྐད་དུ་གོ་ཞིང་ཐེ་ཚོམ་གཅོད་པར་འགྱུར་བའི་
ཡོན་ཏན་དང་ལྡན་པའི་རྒྱལ་བ་ཀུན་གྱི་གསུང་ཡན་ལག་རྣམ་པར་དག་པས་འགྲོ་བ་ཀུན་གྱི་
བསམ་པ་རེ་བའི་འབྲས་བུ་ཇི་བཞིན་དུ་སྐོང་བར་མཛད་པའི་སངས་རྒྱས་ཀྱི་གསུང་
དབྱངས་ལ་བདག་གིས་དད་པའི་སྒོ་ནས་ཉན་པ་ལ་འཇུག་པར་བགྱི་ཞིང་ཐོས་པར་ཤོག་
ཅིག་པའོ། །འདི་ནི་ལོངས་སྐུའི་གསུང་དབྱངས་ཀྱི་ཆ་ཤས་གཅིག་ཀྱང་འགྲོ་བ་མཐའ་ཡས་
པའི་རང་རང་གི་སྐད་དུ་གོ་བར་འགྱུར་བའི་གསུང་གི་གསང་བའི་ཚུལ་དེ་ཇི་ལྟ་བ་བཞིན་དུ་
ཐོས་པ་ཡིན་ལ། འདི་ཡང་བྱང་སེམས་འཕགས་པས་རང་སྟོབས་ཀྱིས་ཐོས་པ་དང་སངས་
རྒྱས་ཀྱི་བྱིན་རླབས་ཀྱིས་ཐོས་པ་གཉིས་ཡོད་པས་ས་དགུ་པ་ཁོ་ན་ལ་སྦྱོར་མི་དགོས་སོ། །།
བཞི་པ་དེ་བཞིན་གཤེགས་པའི་ཆོས་ཀྱི་འཁོར་ལོ་བསྐོར་བ་ལ་འཇུག་པ་ནི། རྩ་བ་
ལས། དུས་གསུམ་གཤེགས་པའི་རྒྱལ་བ་ཐམས་ཅད་དག །འཁོར་ལོའི་ཚུལ་རྣམས་རབ་ཏུ་
བསྐོར་བ་ཡི། །དེ་དག་གི་ཡང་གསུང་དབྱངས་མི་བཟད་ལ། །བློ་ཡི་སྟོབས་ཀྱིས་བདག་
ཀྱང་རབ་ཏུ་འཇུག །ཞེས་ཚིག་རྐང་བཞིས་སྟོན་ཏེ། དུས་གསུམ་དུ་གཤེགས་པའི་རྒྱལ་བ་
སངས་རྒྱས་བཅོམ་ལྡན་འདས་ཐམས་ཅད་ཀྱིས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོའི་
༤345ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚུལ་རྒྱུན་མི་ཆད་པར་རབ་ཏུ་བསྐོར་བར་མཛད་པ་དེ་དག་གི་གསུང་དབྱངས་ཟད་མི་ཤེས་
པ་མཐའ་ཡས་པའི་དོན་རྣམས་ལ་བདག་གི་བློའི་སྟོབས་ཀྱིས་ཏེ། ཡེ་ཤེས་རྒྱ་ཆེན་པོའི་
སྟོབས་ཀྱིས་དོན་ལེགས་པར་རྟོགས་པའི་སྒོ་ནས་རབ་ཏུ་འཇུག་པར་བགྱི་སྟེ། ཚིགས་
བཅད་སྔ་མ་ནི་གསུང་དབྱངས་བསམ་གྱིས་མི་ཁྱབ་པའི་སྒྲ་སྐད་ཐོས་པ་ཙམ་ཡིན་ལ། འདི་
ནི་ཆོས་འཁོར་བསྐོར་བའི་དོན་གྱི་ཁྱད་པར་རྣམས་ཀྱང་མ་འདྲེས་པར་ཡེ་ཤེས་ཀྱིས་མཐོང་
བ་ལ་བྱེད་དགོས་པས་ཁྱད་ཆེ་ཞིང་། དེ་ཡང་ཡུལ་གང་དུ་འགྲོ་བ་གང་ལ་དབྱངས་ཇི་ལྟ་
བུས་དོན་ཅི་འདྲ་ཞིག་བསྟན་པས་ཐེ་ཚོམ་ཇི་ལྟར་བཅད་པ་རྣམས་མ་འདྲེས་པར་སེམས་ཀྱི་
སྐད་ཅིག་སྐད་ཅིག་ལ་རྟོགས་པ་ཡིན་པས་ས་མཐོན་པོའི་གནས་སྐབས་ཀྱི་ཡོན་ཏན་ཡིན་
ནོ། །
ལྔ་པ་བསྐལ་པའི་འཇུག་པ་ལ་འཇུག་པ་ནི། རྩ་བ་ལས། མ་འོངས་བསྐལ་པ་ཐམས་
ཅད་འཇུག་པར་ཡང་། །སྐད་ཅིག་གཅིག་གིས་བདག་ཀྱང་འཇུག་པར་བགྱི། །གང་ཡང་
བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་ཀྱིས་ནི་ཞུགས་པར་སྤྱད། །ཅེས་ཚིག་
རྐང་བཞིས་སྟོན་ཏེ། མ་འོངས་པའི་བསྐལ་བ་ཐམས་ཅད་དུ་སངས་རྒྱས་ཀྱི་སྐུ་དང་གསུང་
གི་འཕྲིན་ལས་རྒྱ་ཆེན་པོ་ཇི་སྙེད་ཅིག་འབྱུང་བ་ལ་འཇུག་པ་ཐམས་ཅད་ཀྱང་འདིར་སེམས་
ཀྱི་སྐད་ཅིག་མ་གཅིག་གི་ཡུན་དུ་བསྡུས་ནས་འཇུག་པར་བགྱི་ལ། དེ་བཞིན་དུ་གང་ཡང་
དུས་གསུམ་གྱི་བསྐལ་བ་ཇི་སྙེད་ཅིག་ཡོད་པའི་ཚད་དེ་དག་འདིར་སེམས་ཀྱི་སྐད་ཅིག་མ་
གཅིག་གི་ཆ་ཤས་སུ་བསྡུས་ནས་ཡེ་ཤེས་ཀྱི་སྟོབས་ཀྱིས་རིབ་ཏུ་འཇུག་པར་བགྱིའོ། །ཞེས་
པ་སྟེ། སྐད་ཅིག་བསྐལ་བར་བྱིན་གྱིས་རློབས་པ་དང་། བསྐལ་པ་སྐད་ཅིག་ཏུ་བྱིན་གྱིས་
རློབས་པ་སོགས་དབང་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་པར་
ཐར་པ་ཡིན་ལ། འདིའི་འཇུག་ཡུལ་ནི་སངས་རྒྱས་ཀྱི་འཕྲིན་ལས་ལ་སྦྱར་དགོས་ཏེ། འདི་
ལ346



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
ཡན་ཆད་ཀྱི་ཚིགས་བཅད་ལྔའི་དང་པོ་གཉིས་ཀྱིས་སྐུའི་གསང་བ་ཇི་ལྟ་བ་བཞིན་དུ་རྟོགས་
མི་ནུས་ཀྱང་ཆོས་འཁོར་གྱི་དོན་ལ་བརྟེན་ནས་མཚོན་པ་དང་། ལྔ་པ་འདི་དུས་ཀྱི་སྒོ་ནས་
སངས་རྒྱས་ཀྱི་འཕྲིན་ལས་འཇུག་ཚུལ་ལ་ཡེ་ཤེས་ཀྱི་སྟོབས་ཀྱིས་འཇུག་པ་ཡིན་ནོ། །
དྲུག་པ་དེ་བཞིན་གཤེགས་པ་ལ་བལྟ་བ་དང་དེའི་སྤྱོད་ཡུལ་འཇུག་པ་ནི། རྩ་བ་ལས།
དུས་གསུམ་གཤེགས་པ་མི་ཡི་སེང་གེ་དང་། །དེ་དག་སྐད་ཅིག་གཅིག་ལ་བདག་གིས་བལྟ། -
རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག །ཞེས་
ཚིགས་བཅད་གཅིག་གིས་སྟོན་ཏེ། དུས་གསུམ་གཤེགས་པ་མིའི་སེང་གེ་སྟེ། །སངས་རྒྱས་
བཅོམ་ལྡན་འདས་རྣམས་ཀྱི་སྐུའི་བཀོད་པ་འཁོར་གྱི་ཚོགས་རྒྱ་མཚོ་དང་བཅས་པ་རྣམས་
ལ་བདག་གི་སེམས་ཀྱི་སྐད་ཅིག་གཅིག་ལ་དུས་གཅིག་ཏུ་བལྟ་ཞིང་། རྟག་ཏུ་དེ་དག་གི་
སྤྱོད་ཡུལ་ཏེ། སངས་རྒྱས་དེ་དག་གི་རོལ་པ་ལས་བྱུང་བའི་མཛད་པའི་སྒོ་བསམ་གྱིས་མི་
ཁྱབ་པ་ལ་བདག་གིས་སྒྱུ་མར་གྱུར་པ་སྟེ་སྒྱུ་མའི་རྣམ་པར་ཐར་པ་མངོན་དུ་གྱུར་པའི་
སྟོབས་ཀྱིས་འཇུག་པར་བགྱིའོ། །ཞེས་པ་སྟེ། འདི་ནི་སངས་རྒྱས་ཀྱི་མཛད་པ་བསམ་གྱིས་
མི་ཁྱབ་པ་ལ་འཇུག་པ་ཡིན་ལ། དེ་ཡང་རྫུ་འཕྲུལ་དང་ཏིང་ངེ་འཛིན་ལ་དབང་ཐོབ་པའི་
སེམས་དཔའ་ཆེན་པོ་རྣམས་ཀྱི་འཇུག་ཚུལ་ལོ། །
བདུན་པ་སངས་རྒྱས་ཀྱི་ཞིང་མངོན་པར་བསྒྲུབ་པ་ནི། རྩ་བ་ལས། གང་ཡང་དུས་
གསུམ་དག་གི་ཞིང་བཀོད་པ། །དེ་དག་རྡུལ་གཅིག་སྟེང་དུ་མངོན་པར་བསྒྲུབ། །དེ་ལྟར་མ་
ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག །ཅེས་
ཚིག་རྐང་བཞིས་སྟོན་ཏེ། གང་ཡང་དུས་གསུམ་དུ་གནས་པ་དག་གི་ཞིང་གི་བཀོད་པ་རྒྱ་
མཚོ་ལྟ་བུ་ཇི་སྙེད་པ་དེ་དག་ཐམས་ཅད་རྫུ་འཕྲུལ་དང་ཏིང་ངེ་འཛིན་གྱི་མཐུས་རྡུལ་གཅིག་
གི་སྟེང་དུ་ཡང་མངོན་པར་སྒྲུབ་པར་བྱ་ཞིང་། དེ་ལྟ་བུའི་ཚུལ་གྱིས་མ་ལུས་པའི་ཕྱོགས་
347



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐམས་ཅད་དུ་ཡང་རྒྱལ་བ་དག་གི་ཞིང་གི་བཀོད་པ་ཚད་མེད་པ་སྒྲུབ་པ་ལ་འཇུག་པར་
བྱའོ། །ཞེས་པ་སྟེ། སྔར་རྡུལ་གཅིག་སྟེང་ན་ཞེས་སོགས་ཀྱི་སྐབས་སུ་བསྟན་པ་ནི། སངས་
རྒྱས་གཞན་གྱི་ཞིང་བཀོད་པ་བལྟ་བ་ཡིན་ལ། འདི་ནི་རང་གི་རྫུ་འཕྲུལ་དང་ཏིང་ངེ་འཛིན་
གྱི་མཐུས་ཞིང་གི་བཀོད་པ་བསྒྲུབ་པ་ཡིན་པས་ཁྱད་ཆེ་ཞིང་། ཞིང་དག་པའི་སྦྱོར་བ་དངོས་
ནི་ས་བརྒྱད་པ་ནས་འཐོབ་པ་ཡིན་ཀྱང་ད་ལྟ་ནས་མོས་པ་ཡིད་བྱེད་དང་ས་དང་པོ་ནས་ཏིང་
ངེ་འཛིན་གྱི་སྒོམ་ཚུལ་ཁྱད་པར་ཅན་གྱི་སྒོ་ནས་ཉམས་སུ་ལེན་པ་ཡིན་ནོ། །
བརྒྱད་པ་དེ་བཞིན་གཤེགས་པའི་ཐད་དུ་འགྲོ་བ་ལ་སྨོན་པ་ནི། རྩ་བ་ལས། གང་
ཡང་མ་བྱོན་འཇིག་རྟེན་སྒྲོན་མ་རྣམས། །དེ་དག་རིམ་པར་འཚང་རྒྱ་འཁོར་ལོ་བསྐོར། །མྱ་
ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་དྲུང་དུ་བདག་མཆི་འོ། །ཞེས་ཚིག་
རྐང་བཞིས་སྟོན་ཏེ། གང་ཡང་མ་བྱོན་པ་སྟེ་དུས་ཕྱི་མའི་མཐའི་མུར་ཐུག་པའི་འཇིག་རྟེན་
གྱི་སྒྲོན་མ་སངས་རྒྱས་བཅོམ་ལྡན་འདས་ཀྱི་ཕྱོགས་བཅུའི་འཇིག་རྟེན་གྱི་ཁམས་ན་འཚོ་
ཞིང་གཞེས་པ་མཐའ་ཡས་པ་ཇི་སྙེད་ཅིག་ཡོད་པ་དེ་དག་རྣམས་ཀྱི་དུས་ཅིག་ཅར་ཞིང་སོ་
སོར་རིམ་པ་ཇི་ལྟ་བ་བཞིན་དུ་ཞིང་ལ་ལར་འཚང་རྒྱ་བའི་ཚུལ་དང་། ལ་ལར་ཆོས་ཀྱི་
འཁོར་ལོ་བསྐོར་བ་དང་ལ་ལར་མྱ་ངན་ལས་འདས་པ་རབ་ཏུ་ཞི་བའི་མཐར་ཐུག་པའི་
མཛད་པ་སྟོན་པ་དང་། དེ་གསུམ་གྱིས་མཚོན་ནས་ཞིང་མཐའ་ཡས་པ་ན་མཛད་པ་བཅུ་
གཉིས་མཐའ་ཡས་པ་སྟོན་པའི་མགོན་པོ་དེ་དག་ཐམས་ཅད་ཀྱི་དྲུང་དུ་བདག་གིས་རྫུ་
འཕྲུལ་གྱི་སྟོབས་ཀྱིས་ཅིག་ཅར་དུ་ལུས་དེ་སྙེད་ཅིག་སྤྲུལ་ཏེ་ཕྱག་བྱ་བ་དང་། བཀུར་སྟི་བྱ་
བ་དང་། ། མཆོད་པའི་སྤྲིན་རྒྱ་མཚོ་ལྟ་བུས་མཆོད་པ་དང་། ཆོས་འཁོར་བསྐོར་བའི་དོན་དུ་
གསོལ་བ་འདེབས་པ་སོགས་མཆོད་པ་དང༌། རིམ་གྲོ་བྱ་བའི་དོན་བདག་མཆི་བ་སྟེ་ལྷག་
པར་བགྱིའོ། །ཞེས་པ་སྟེ། བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་
348



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
ལས་འབྱུང་བ་ལྟར། དེ་བཞིན་གཤེགས་པ་ལ་མཆོད་པ་དང་རིམ་གྲོ་བགྱི་བའི་སྨོན་ལམ་ཚད་
མེད་པ་མངོན་པར་བསྒྲུབ་བོ། །
གཉིས་པ་བྱང་ཆུབ་སེམས་དཔའི་སྟོབས་བཅུ་སྒྲུབ་པའི་སྨོན་ལམ་ནི། རྩ་བ་ལས།
ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང་། ། ཀུན་ནས་སྒོ་ཡི་ཐེག་པའི་སྟོབས་རྣམས་
དང་
། །ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་། །ཀུན་ཏུ་ཁྱབ་པ་བྱམས་པ་དག་གི་
སྟོབས། །ཀུན་ནས་དགེ་བའི་བསོད་ནམས་སྟོབས་རྣམས་དང་། །ཆགས་པ་མེད་པར་གྱུར་
པའི་ཡེ་ཤེས་སྟོབས། །ཤེས་རབ་ཐབས་དང་ཏིང་འཛིན་སྟོབས་དག་གིས། །བྱང་ཆུབ་
སྟོབས་རྣམས་ཡང་དག་སྒྲུབ་པར་བྱེད། །ཅེས་ཚིགས་བཅད་གཉིས་ཀྱིས་སྟོན་ཏེ། དང་པོ་ནི་
ལམ་གྱི་བགྲོད་པས་ས་བདུན་པ་མན་ཆད་ལས་ཤིན་ཏུ་མྱུར་བ་དང་། སངས་རྒྱས་ཀྱི་ཞིང་
ཐམས་ཅད་དུ་སྐད་ཅིག་གཅིག་ལ་མཆོད་པ་སོགས་ཀྱི་ཆེད་དུ་རྫུ་འཕྲུལ་གྱིས་མྱུར་བར་
སླེབ་པ་དང་། སེམས་ཅན་སྨིན་གྲོལ་ལ་དགོད་པའི་མཐུ་ཤིན་ཏུ་མྱུར་བ་སྟེ། དེ་ལྟར་ཀུན་ཏུ་
མྱུར་བའི་རྫུ་འཕྲུལ་གྱི་སྟོབས་སོ། །
གཉིས་པ་ནི། ཡོངས་སུ་གྲགས་པའི་ཐེག་པ་གསུམ་དུ་མ་ཟད་ཞིང་ཁམས་རབ་
འབྱམས་ཀྱི་སེམས་ཅན་མཐའ་ཡས་པའི་ཁམས་དང་དབང་པོ་དང་བསམ་པས་ཐེག་པ་སྣ་
ཚོགས་པ་རྒྱ་མཚོ་ལྟ་བུ་ཇི་སྙེད་ཅིག་ཡོད་པ་ཀུན་ནས་ཏེ། ཐམས་ཅད་ཀྱི་སྒོ་ནས་སེམས་
ཅན་རྣམས་ཐེག་པ་ཆེན་པོར་འགོད་པའི་ཐེག་པའི་སྟོབས་དང་། གསུམ་པ་ནི། སྤྱོད་ཡུལ་
ཡོངས་སུ་དག་པའི་མདོ་ལས། བྱང་ཆུབ་སེམས་དཔའ་ཁྱིམ་གྱི་ནང་དུ་འདུག་པའི་ཚེ་
སེམས་ཅན་ཐམས་ཅད་རང་བཞིན་ཤེས་པ་དང་ལྡན་པའམ་ཁྱིམ་གྱི་འཐིབས་པོས་ཟིལ་གྱིས་
མི་ནོན་པར་གྱུར་ཅིག ། ཅེས་སེམས་བསྐྱེད་དོ་ཞེས་སོགས་གསུངས་པ་ལྟར། སྒོ་གསུམ་གྱི་
བྱ་བྱེད་དང་གཡོ་བ་མཐའ་དག་སེམས་ཅན་ལ་ཕན་པར་འགྱུར་བ་དང་། དེ་ཡང་རྫུ་འཕྲུལ་
ལ349



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་ཏིང་ངེ་འཛིན་གྱི་སྟོབས་ཀྱིས་དངོས་སུ་དེ་ལྟར་བསྒྲུབ་པ་ནི། ཀུན་ཏུ་ཡོན་ཏན་སྤྱོད་པའི་
སྟོབས་དང༌། བཞི་པ་ནི། ཚ་བའི་དམྱལ་བར་བྱམས་པའི་ཏིང་ངེ་འཛིན་གྱིས་སྤྲིན་ཆེན་པོ་
སྤྲུལ་པ་ལས་ཆར་གྱི་རྒྱུན་ཕབ་པས་བདེ་བ་ལ་འགོད་པ་ལྟ་བུ་ཕྱོགས་བཅུའི་འཇིག་རྟེན་གྱི་
ཁམས་ཀུན་ཁྱབ་པར་སྤྲོ་བའི་བྱམས་པའི་ཏིང་ངེ་འཛིན་གྱི་སྟོབས་དང་། ལྔ་པ་ནི། ཚངས་
་ པ་དང་ལྷའི་དབང་པོ་ལ་སོགས་པའི་བསོད་ནམས་ཀྱིས་བ་སྤུའི་ཁུང་བུ་གཅིག་གི་བསོད་
ནམས་ལ་ཡང་འགྲན་པར་མི་ནུས་པས། དེ་དག་ཐམས་ཅད་ཟིལ་གྱིས་གནོན་ཞིང་སྐད་
ཅིག་ལ་བསོད་ནམས་ཀྱི་ཕུང་པོ་དཔག་ཏུ་མེད་པ་འཛིན་པའི་ཀུན་ནས་དགེ་བའི་བསོད་
ནམས་ཀྱི་སྟོབས་དང་། དྲུག་པ་ནི། བཟོ་དང་སྒྱུ་རྩལ་དང་ལས་ཀྱི་གནས་དང་འཇིག་རྟེན་
པའི་བསྟན་བཅོས་དང་བྱང་ཆུབ་སེམས་དཔའི་བསླབ་པའི་གནས་རྣམས་ལ་སྐད་ཅིག་རེ་རེ་
བཞིན་ཆགས་པ་སྟེ་ཐོགས་པ་མེད་པར་འཇུག་པའི་ཡེ་ཤེས་ཀྱི་སྟོབས་དང་། བདུན་པ་ནི།
ཆོས་རྣམས་ཀྱི་གནས་ལུགས་དེ་ཁོ་ན་ཉིད་ཀྱི་སྟེང་དུ་རྣམ་ཤེས་རིགས་པ་གཞན་གྱི་རྒྱུ་བ་
བཀག་ནས་འགོག་པ་ཡང་དག་པའི་མཐའ་ལ་སྐད་ཅིག་མ་གཅིག་ལ་ཡང་སྙོམས་པར་
འཇུག་ལྡང་བྱེད་ནུས་པ་ལྟ་བུའི་ཤེས་རབ་ཀྱི་སྟོབས་དང་། བརྒྱད་པ་ནི། ཤིན་ཏུ་རགས་
པའི་འདོད་སེམས་ལྟ་བུ་ཡང་ལམ་ཟག་མེད་ཀྱི་ངོ་བོར་བསྐྱེད་པར་ནུས་པ་དང་། ལུས་ངག་
གི་མི་དགེ་བ་ཆེས་ཆེ་བ་རྣམས་ཀྱང་ལམ་མཆོག་ཏུ་བསྒྱུར་བ་དང་། སེམས་ཅན་སྨིན་པའི་
ཐབས་ཀྱི་རྣམ་གྲངས་བསམ་གྱིས་མི་ཁྱབ་པ་ལ་མཁས་པའི་ཐབས་ཀྱི་སྟོབས་དང་། དགུ་པ་
ནི། སྐད་ཅིག་རེ་རེ་ལ་ཡང་ཤིན་ཏུ་ཞི་བ་དང་མ་ཞི་བའི་མཐར་ཐུག་པའི་སེམས་སྤེལ་བ་དང་
དཔའ་བར་འགྲོ་བ་དང་ནམ་མཁའ་མཛོད་དང་དྲི་མ་མེད་པ་ལ་སོགས་པ་ལ་མངའ་བརྙེས་
པའི་ཏིང་ངེ་འཛིན་གྱི་སྟོབས་དང་། བཅུ་པ་ནི། སྔ་མ་དེ་དག་ལ་བརྟེན་ནས་བླ་ན་མེད་པའི་
བྱང་ཆུབ་ཀྱི་སྟོབས་ཏེ་སངས་རྒྱས་ཀྱི་ཡོན་ཏན་བསམ་གྱིས་མི་ཁྱབ་པ་རྣམས་རང་རྒྱུད་ལ་
350



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
མྱུར་དུ་བསྒྲུབ་པར་བྱེད་པའི་སྟོབས་ཏེ། སྟོབས་བཅུ་དེ་རྣམས་རང་རྒྱུད་ལ་ཡང་དག་པར་
བསྒྲུབ་པར་བྱེད་ཅེས་པའོ། །འདིའི་སྟོབས་རྣམས་ནི་རྫུ་འཕྲུལ་ལ་སོགས་པའི་ཡོན་ཏན་
བཅུ་པོ་ས་གོང་མ་ཐོབ་པ་ན་རིམ་གྱིས་ནུས་པ་མཐུ་ཅན་དུ་གྱུར་པས་མི་མཐུན་ཕྱོགས་ཀྱིས་
བརྫི་བར་མི་ནུས་པས་ན་སྟོབས་ཞེས་བྱའོ། །
གསུམ་པ་གཉེན་པོ་བསྒྲུབ་པ་ནི། རྩ་བ་ལས། ལས་ཀྱི་སྟོབས་རྣམས་ཡོངས་སུ་དག་
བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་འཇོམས་པར་བྱེད། །བདུད་ཀྱི་སྟོབས་རྣམས་
སྟོབས་མེད་རབ་བྱེད་ཅིང་། །བཟང་པོ་སྤྱད་པའི་སྟོབས་ནི་རྫོགས་པར་བགྱི། །ཞེས་ཚིགས་
བཅད་གཅིག་གིས་སྟོན་ཏེ། འཁོར་བས་བསྡུས་པའི་ཟག་བཅས་ཀྱི་ལས་ཀྱི་སྟོབས་རྣམས་
ཡོངས་སུ་དག་པ་སྟེ་བྱང་བར་བྱེད་པ་དང་རྩ་བ་དང་ཉེ་བའི་ཉོན་མོངས་པ་ལ་སོགས་པ་ཉོན་
མོངས་པའི་སྒྲིབ་པ་རྣམས་ཀུན་ཏུ་སྟེ་རྩ་བ་ནས་འཇོམས་པར་བྱེད་པ་དང་། ཕུང་པོའི་བདུད་
ལ་སོགས་པ་བདུད་བཞིའི་སྟོབས་རྣམས་མེད་པ་སྟེ། ནུས་པ་དང་བྲལ་བར་བྱེད་པ་སྟེ་མི་
མཐུན་ཕྱོགས་ཀྱི་གཉེན་པོའི་སྟོབས་ཁྱད་པར་ཅན་སྒྲུབ་པའི་སྒོ་ནས་ཀུན་ཏུ་བཟང་པོ་སྤྱོད་
པའི་སྟོབས་རྣམས་རྫོགས་པར་བྱེད་ཅེས་པ་སྟེ། བདུད་བཞི་མ་ལུས་པར་སྤངས་པ་ནི་
སངས་རྒྱས་བཅོམ་ལྡན་འདས་ཉིད་ཡིན་མོད་ཀྱང་ཐེག་ཆེན་གྱི་ཕྱིར་མི་ལྡོག་པའི་རྟགས་
ཐོབ་པ་ནས་ལྷའི་བུའི་བདུད་ལས་འདའ་ཞིང་ས་བརྒྱད་པ་ཐོབ་པ་ན་བདུད་གཞན་གསུམ་
རགས་པ་སྤངས་པར་བཤད་པས་འདིའི་དོན་ཡང་དེ་ལྟར་དུ་གོ་བར་བྱའོ། །
བཞི་པ་བྱང་ཆུབ་སེམས་དཔའི་ལས་ནི། རྩ་བ་ལས། ཞིང་རྣམས་རྒྱ་མཚོ་རྣམ་པར་
དག་བྱེད་ཅིང་། །སེམས་ཅན་རྒྱ་མཚོ་དག་ནི་རྣམ་པར་སྒྲོལ། །ཆོས་རྣམས་རྒྱ་མཚོ་རབ་ཏུ་
མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །སྤྱོད་པ་རྒྱུ་མཚོ་རྣམ་པར་དག་
བགྱིད་ཅིང་། །སྨོན་ལམ་རྒྱ་མཚོ་རབ་ཏུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་
351ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
མཆོད་བགྱིད་ཅིང་། །བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །ཞེས་ཚིགས་བཅད་གཉིས་
ཀྱིས་སྟོན་ལ། རྒྱ་མཚོ་ནི་མཐའ་ཡས་ཤིང་གྲངས་ཀྱིས་མི་ལང་བའི་དོན་ཡིན་ལ། རང་ཉིད་
གང་དུ་འཚང་རྒྱ་བའི་སངས་རྒྱས་ཀྱི་ཞིང་ཁམས་རྒྱ་མཚོ་རྣམས་བདེ་བ་ཅན་ལ་སོགས་པ་
ལྟར་སྣོད་བཅུད་ཀྱི་སྐྱོན་ཡོངས་སུ་དག་པར་བསྒྲུབ་པར་བྱེད་པ་དང་། སེམས་ཅན་རྒྱ་མཚོ་
རྣམས་ཆོ་འཕྲུལ་གསུམ་གྱི་སྒོ་ནས་སྲིད་ཞིའི་འཇིགས་པ་ལས་སྒྲོལ་བར་བྱེད་པ་དང་། ལུང་
དང་རྟོགས་པས་བསྡུས་པའི་ཆོས་རྣམས་རྒྱ་མཚོ་ཤེས་རབ་ཀྱི་མིག་གིས་སོ་སོར་མཐོང་ཞིང་
རྟོགས་པར་བྱེད་པ་དང་། ཇི་སྙེད་པའི་རྣམ་པ་མཐའ་ཡས་པ་ལ་ཅིག་ཅར་འཇུག་པའི་ཡེ་
ཤེས་རྒྱ་མཚོ་རབ་ཏུ་རྟོགས་པ་སྟེ་མངོན་སུམ་དུ་བྱེད་པ་དང་། ཡེ་ཤེས་ཀྱི་ཚོགས་བྱང་ཆུབ་
སྤྱོད་པ་དང་བསོད་ནམས་ཀྱི་ཚོགས་བཟང་པོའི་སྤྱོད་པ་གཉིས་ཀྱིས་བསྡུས་པའི་བྱང་ཆུབ་
སེམས་དཔའི་སྤྱོད་པ་རྒྱ་མཚོ་རྣམས་རྣམ་པར་དག་པ་སྟེ་དྲི་མས་མ་གོས་པར་སྤྱོད་པར་བྱེད་
པ་དང་། སྨོན་ལམ་ཆེན་པོ་འབུམ་ཕྲག་གྲངས་མེད་པ་བཅུ་ལ་སོགས་པ་བྱང་ཆུབ་སེམས་
དཔའི་སྨོན་ལམ་རྒྱ་མཚོ་རབ་ཏུ་རྫོགས་པར་བྱེད་པ་དང་། ཕྱོགས་བཅུའི་སངས་རྒྱས་རྒྱ་
མཚོ་ལ་ཀུན་ཏུ་བཟང་པོའི་མཆོད་པའི་སྤྲིན་གྱིས་རབ་ཏུ་སྟེ་རྟག་ཏུ་མཆོད་པར་བྱེད་པ་དང་།
ལས་བདུན་པོ་དེ་དག་ཀྱང་བསྐལ་པ་རྒྱ་མཚོའི་བར་དུ་མི་སྐྱོ་བར་བརྩོན་འགྲུས་ཀྱི་ཕ་རོལ་
ཏུ་ཕྱིན་པའི་སྟོབས་ཀྱིས་སྤྱད་པར་བགྱིའོ་ཞེས་པ་སྟེ། རྒྱ་མཚོ་ལྟ་བུའི་ལས་བརྒྱད་དེ་ཡང་
སྐད་ཅིག་མ་རེ་རེའི་ནང་དུ་ཚང་བར་སྤྱོད་པ་སྟེ། དབང་བཅུ་དང་སྟོབས་བཅུ་ལ་སོགས་པ་
ཡོངས་སུ་རྫོགས་པའི་ས་བཅུ་པ་ཆོས་ཀྱི་སྤྲིན་ཐོབ་པའི་གནས་སྐབས་ཀྱི་མཛོད་པ་གཙོ་
བོར་བྱས་པ་ཡིན་ལ། རྗེས་སུ་མཐུན་པ་ནི། དེའི་སྔ་རོལ་ནས་ཀྱང་ཡོད་པར་མངོན་ནོ། །
འདི་ཡན་ཆད་ཀྱི་འཕགས་པའི་སའི་སྨོན་ལམ་རྣམས་ནི་ད་ལྟ་ལས་དང་པོ་བས་སྨོན་ལམ་
གྱི་གཞུང་འདོན་པའི་ཚེ་བྱང་སེམས་འཕགས་པའི་མཛད་པ་དེ་རྣམས་ཀྱི་རྣམ་པ་ཡིད་ལ་
352ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བྱས་ནས་མོས་པ་ཤུགས་དྲག་པོ་སྦྱོང་བའི་སྒོ་ནས་སྨོན་ལམ་བཏབ་ནས་མཐོན་པོའི་ལམ་ལ་
ད་ལྟ་ནས་ཉམས་ལེན་བྱས་པར་འགྲོ་ཞིང་བག་ཆགས་འཇོག་ལུགས་ཁྱད་པར་ཅན་ཡིན་
པས།.ཟབ་ཟབ་མོར་གྲགས་པའི་གདམས་ངག་གཞན་མང་པོས་ཆ་ཙམ་ཡང་བསྒྲུན་དུ་མེད་
པའི་གནས་འདི་ལ་འབད་པ་གལ་ཆེའོ། །
ལྔ་པ་རྗེས་སུ་སློབ་པ་ལ་གཉིས་ལས། དེ་བཞིན་གཤེགས་པའི་རྗེས་སུ་སློབ་པ་ནི།
རྩ་བ་ལས། གང་ཡང་དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་སྤྱོད་པའི་སྨོན་
ལམ་བྱེ་བྲག་རྣམས། །བཟང་པོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་མ་ལུས་
བདག་གིས་རྫོགས་པར་བགྱི། །ཞེས་ཚིགས་བཅད་གཅིག་གིས་སྟོན་ལ། གང་ཡང་དུས་
གསུམ་དུ་གཤེགས་པའི་རྒྱལ་བ་ཇི་སྙེད་ཅིག་མཆིས་པ་དེ་དག་གིས་བླ་མེད་བྱང་ཆུབ་འཐོབ་
པའི་ཕྱིར་དུ་སྤྱད་པ་སྤྱོད་པའི་ཚེ་སྨོན་ལམ་གྱི་བྱེ་བྲག་རྒྱ་མཚོ་ལྟ་བུ་བཏབ་པ་དེ་རྣམས་ ་
བདག་གིས་ཀུན་ཏུ་བཟང་པོའི་སྤྱོད་པ་སྨོན་ལམ་གྱི་སྟོབས་ཀྱིས་བྱང་ཆུབ་མངོན་པར་
སངས་རྒྱས་པའི་གོ་འཕང་འཐོབ་པའི་ཆེད་དུ་ད་ལྟ་ཉིད་ནས་དེ་ཀུན་མ་ལུས་པ་ཡོངས་སུ་
རྫོགས་པར་བགྱིའོ་ཞེས་པ་སྟེ། དུས་གསུམ་གྱི་སངས་རྒྱས་ཐམས་ཅད་ཀྱི་སྨོན་ལམ་མ་
ལུས་པ་བདག་ཉིད་གཅིག་པུས་རྫོགས་པར་བསྒྲུབ་པར་སྨོན་པའོ། །
གཉིས་པ་བྱང་ཆུབ་སེམས་དཔའི་རྗེས་སུ་སློབ་པ་ནི། རྩ་བ་ལས། རྒྱལ་བ་ཀུན་གྱི་
སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་མཚུངས་པར་
སྤྱད་པའི་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་ཀྱང་
རྣམ་དག་ཅིང་། །སྤྱོད་པ་རྣམ་དག་ཞིང་རྣམས་ཡོངས་དག་པར། །བསྔོ་བ་བཟང་པོ་མཁས་
པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་པར་ཤོག །ཀུན་ནས་དགེ་བ་བཟང་པོ་
སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པར་བགྱི། །མ་འོངས་བསྐལ་པ་ཀུན་ཏུ་
353ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་སྐྱོ་བར། །དེ་ཡི་བྱ་བ་མ་ལུས་རྫོགས་པར་བགྱི། །ཞེས་ཚིགས་བཅད་གསུམ་གྱིས་སྟོན་
ལོ། རྒྱལ་བ་ཀུན་གྱི་སྲས་ཀྱི་ཐུ་བོར་གྱུར་པའི་བྱང་ཆུབ་སེམས་དཔའ་ཆེན་པོ་དེ་དང་
མཚུངས་པར་སྤྱོད་པ་རླབས་པོ་ཆེ་ལ་སློབ་པའི་ཕྱིར་དུ་དགེ་བ་འདི་དག་ཐམས་ཅད་རབ་ཏུ་
བསྔལ། །
མཚུངས་ཚུལ་ཇི་ལྟར་ཡིན་ཞེ་ན་ལུས་ངག་ཡིད་གསུམ་དང་སྤྱོད་པ་དང་ཞིང་ཁམས་
རྣམ་པར་དག་ཚུལ་མཚུངས་པ་ཡིན་ལ། དེ་ཡང་ལུས་དག་པ་ནི་རང་གི་ལུས་གང་འདུལ་གྱི་
གཟུགས་སུ་སྟོན་པ་དང་
། རྡུལ་ཕྲ་རབ་རེ་རེ་ལ་ཡང་སངས་རྒྱས་ཀྱི་ཞིང་དེ་སྙེད་ཀྱི་ལུས་
སྟོན་པ་དང་། ལུས་གཅིག་གིས་སངས་རྒྱས་ཀྱི་ཞིང་ཐམས་ཅད་འགེང་བར་སྟོན་པ་དང་།
སངས་རྒྱས་ཐམས་ཅད་ཀྱི་ཞབས་དྲུང་ནས་མི་གཡོ་བར་སྟོན་པ་ལ་སོགས་པ་དང་། ངག་
རྣམ་པར་དག་པ་ནི། དབྱངས་ཀྱི་དཀྱིལ་འཁོར་གཅིག་ལ་སྐད་ཐམས་ཅད་སྟོན་པ་ལྟ་བུ་
དང་། ཡིད་རྣམ་པར་དག་ནི། སྐད་ཅིག་སྐད་ཅིག་ལ་སྤྱོད་པ་རྒྱ་མཚོ་མངོན་སུམ་དུ་བྱེད་པ་
དང༌། སྤྱོད་པ་རྣམ་པར་དག་པ་ནི། ཕ་རོལ་ཏུ་ཕྱིན་པ་དང་། བསམ་གཏན་དང་། ཏིང་ངེ་
འཛིན་གྱི་སྤྱོད་པ་སྐད་ཅིག་རེ་རེ་ཞིང་མ་ལུས་པ་དག་པར་བྱེད་པ་དང་། ཞིང་ཁམས་རྣམ་
པར་དག་པ་ནི། དག་པ་སྔ་མ་བཞི་ལ་བརྟེན་ནས་སངས་རྒྱས་ཀྱི་ཞིང་གི་སྣོད་བཅུད་ཀྱི་
འབྱོར་པ་རླབས་པོ་ཆེ་རྣམས་སྐད་ཅིག་རེ་རེ་ལ་ཡང་རྣམ་པར་དག་པ་བྱེད་པ་ལ་ཤཱཀྱ་
བཤེས་གཉེན་གྱིས་བཤད་དོ། །
དེ་ལྟ་བུའི་ཚུལ་གྱིས་བསྔོ་བ་བཟང་པོ་མཁས་པ་ཀུན་ཏུ་བཟང་པོའི་སྤྱོད་ཚུལ་ཇི་ལྟ་
བར་བདག་ཀྱང་རྣམ་པ་ལྔ་པོ་དེ་དང་མཚུངས་པར་ཤོག་ཅིག་ཅེས་པ་དང་། ཀུན་ནས་མཛེས་
ཤིང་ཐོག་མཐའ་བར་དུ་དགེ་བའི་ཟབ་པ་དང་རྒྱ་ཆེ་བའི་བཟང་པོའི་སྤྱོད་པ་ཡོངས་སུ་སྤྱད་
པར་བྱ་བའི་ཕྱིར། འཕགས་པ་འཇམ་དཔལ་གྱི་སྨོན་ལམ་སྤྱད་པར་བགྱི་སྟེ། དེ་ཡང་
ལ354



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
འཕགས་པ་འཇམ་དཔལ་རྒྱལ་པོ་ནམ་མཁའ་ཞེས་བྱ་བར་གྱུར་པ་ན། འཁོར་བ་ཐོག་མ་
དང་མཐའ་མ་དང་བྲལ་བ་ཇི་སྲིད་པ་དེ་སྲིད་དུ་མཁའ་ཁྱབ་ཀྱི་སེམས་ཅན་ཐམས་ཅད་ལ་
ཚད་མེད་པའི་ཕན་པ་བསྒྲུབ་པར་དམ་བཅའ་ཞིང་སྨོན་ལམ་བཏབ་པ་ལྟ་བུ་དེ་ལྟར་ཀུན་ཏུ་
བཟང་པོ་དང་འཇམ་པའི་དབྱངས་གཉིས་དང་སྤྱོད་པ་དང་བསྔོ་བ་དང་སྨོན་ལམ་མཚུངས་
པར་སྨོན་པ་དེ་ཡང་བར་མ་དོར་ལྡོག་པར་མི་འགྱུར་བར་མཐར་ཕྱིན་པའི་ཕྱིར་དུ་མ་འོངས་
པའི་བསྐལ་པ་ཀུན་ཏུ་ནམ་ཡང་མི་སྐྱོ་བར་བརྩོན་འགྲུས་ཤུགས་དྲག་པོས་དེའི་བྱ་བ་སྟེ་སྤྱོད་
པ་དེ་དག་ཐམས་ཅད་ཅད་རྫོགས་པར་བགྱིའོ་ཞེས་དམ་བཅའ་ཞིང་སྨོན་པ་སྟེ། བྱང་ཆུབ་
སེམས་དཔའ་དེ་གཉིས་ནི་ཐབས་ལ་མཁས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པའི་
སྟོབས་བྱང་ཆུབ་སེམས་དཔའ་གཞན་ལས་ཁྱད་པར་དུ་འཕགས་པས་དེ་གཉིས་དངོས་སུ་
བསྟན་པ་ཡིན་ནོ། །
དྲུག་པ་དེ་རྣམས་ཀྱི་དོན་བསྡུ་བ་ནི། རྩ་བ་ལས། སྤྱོད་པ་དག་ནི་ཚད་ཡོད་མ་གྱུར་
ཅིག །ཡོན་ཏན་རྣམས་ཀྱང་ཚད་བཟུང་མེད་པར་ཤོག །སྤྱོད་པ་ཚད་མེད་པ་ལ་གནས་ནས་
ཀྱང་། །དེ་དག་འཕྲུལ་པ་ཐམས་ཅད་འཚལ་བར་བགྱི། །ཞེས་ཚིགས་བཅད་གཅིག་གིས་
སྟོན་ལ། གོང་དུ་བཤད་པ་ལྟར་གྱི་བྱང་ཆུབ་སེམས་དཔའ་རྣམས་ཀྱི་སྤྱོད་པ་རླབས་པོ་ཆེ་
མཐའ་དག་མ་ཚང་བ་མེད་པར་ཁུར་དུ་བླངས་པས་ཚད་ཡོད་པར་མ་གྱུར་ཅིག་སྟེ། གྲངས་
དང་དུས་དང་དཔེའི་སྒོ་ནས་ཚད་བཟུང་བར་མི་ནུས་པས་རྒྱ་ཆེ་ཞིང་མཐའ་ཡས་པ་དང་། དེ་
བཞིན་དུ་ཡོན་ཏན་རྣམས་ཀྱང་ཚད་མེད་པ་སྟེ། བྱང་ཆུབ་སེམས་དཔའི་སྐུ་གསུང་ཐུགས་ཀྱི་
གསང་བ་བསམ་གྱིས་མི་ཁྱབ་པའི་ཡོན་ཏན་རྣམས་འཐོབ་པ་དང་
། དེ་ལྟ་བུའི་སྤྱོད་པ་ཚད་
མེད་པ་ལ་གནས་ནས་ཀྱང་ཕྱོགས་བཅུའི་རྒྱལ་བ་སྲས་བཅས་དེ་དག་གི་རྣམ་པར་འཕྲུལ་བ་
གཞལ་དུ་མེད་པ་དག་འཚལ་བར་བགྱི་བ་སྟེ་མངོན་སུམ་དུ་བྱེད་པར་བགྱིའོ། །ཞེས་པ་ཡིན་
355



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནོ། །
གསུམ་པ་སྨོན་ལམ་གྱི་འབྲས་བུ་གྲུབ་པའི་ཚད་ནི། རྩ་བ་ལས། ནམ་མཁའི་མཐར་
ཐུག་གྱུར་པ་ཇི་ཙམ་པ། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་
ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་མོ། །ཞེས་ཚིགས་
བཅད་གཅིག་གིས་སྟོན་ལ། དེ་ཡང་ནམ་མཁའི་མཐས་གཏུགས་པ་སྟེ། ནམ་མཁའ་ལ་
ཕྱོགས་འདི་ཙམ་དུ་ཟད་དོ་ཞེས་དང་དུས་འདི་ཙམ་དུ་ཟད་དོ་ཞེས་པ་ལྟ་བུའི་མཐའ་བཟུང་
དུ་མེད་པ་དེ་བཞིན་དུ་སེམས་ཅན་མ་ལུས་པའི་མཐའ་ཡང་བཟུང་དུ་མེད་པ་ཡིན་ལ། དེའི་
ཕྱིར་སེམས་ཅན་རྣམས་ཀྱི་ལས་ཀྱི་ཁམས་དང་། ཉོན་མོངས་པའི་ཁམས་ཀྱང་གྲངས་དང་
ཚད་བཟུང་དུ་མེད་པས་མཐའ་མེད་པ་ཁོ་ན་ཡིན་ནོ། །ཇི་ལྟར་སེམས་ཅན་དེ་དག་གི་ལས་
དང་ཉོན་མོངས་པ་ཡང་མཐའ་མེད་པ་དེ་བཞིན་དུ་བདག་གིས་སྔར་བཏབ་པའི་སྨོན་ལམ་
འདི་དག་ཐམས་ཅད་རེ་རེ་ནས་དེ་ཙམ་དུ་མཐའ་མེད་པ་ཁོ་ན་ཡིན་ཏེ། ནམ་མཁའི་མཐས་
བཏུགས་པའི་སེམས་ཅན་ཐམས་ཅད་ལས་གཅིག་ཙམ་ཡང་མ་ལུས་པར་དེ་དག་ཀུན་གྱི་
ལས་དང་ཉོན་མོངས་པ་ཐམས་ཅད་ཟད་པར་བྱེད་ཅིང་བླ་ན་མེད་པའི་བྱང་ཆུབ་ཀྱི་བདེ་བ་
ལ་དགོད་པའི་ཆེད་དུ་སྨོན་ལམ་བཏབ་པ་ཡིན་པའི་ཕྱིར་རོ། །འདི་ཡན་ཆད་སྨོན་ལམ་གྱི་
དངོས་གཞི་རྫོགས་པ་ཡིན་ལ།
མགོན་པོ་ཞི་བ་ལྷས་བྱང་ཆུབ་སེམས་དཔའི་སྨོན་ལམ་ཆེན་པོ་འབུམ་ཕྲག་གྲངས་
མེད་པ་བཅུ་མདོ་ལས་འབྱུང་བ་རྣམས་བཟང་པོ་སྤྱོད་པའི་སྨོན་ལམ་འདིར་འདུ་བར་
གསུངས་པའི་སྨོན་ལམ་ཆེན་པོ་བཅུ་ནི། སངས་རྒྱས་ཐམས་ཅད་ལ་མཆོད་པ་ཐམས་ཅད་
ཀྱིས་མཆོད་པར་སྨོན་པ་དང་། དམ་པའི་ཆོས་ཐམས་ཅད་ཡོངས་སུ་བཟུང་ཞིང་བསྲུང་བར་
སྨོན་པ་དང་། ཕྱོགས་བཅུའི་སངས་རྒྱས་རྣམས་མཛད་པ་ངོ་མཚར་ཅན་མཛད་པ་ཐམས་
356



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
ཅད་ཀྱི་དྲུང་དུ་ཐོགས་པ་མེད་པའི་ལུས་ཀྱིས་བདག་འགྲོ་ཞིང་བྱ་བ་ཁྱད་པར་ཅན་བྱེད་པར་
སྨོན་པ་དང་། རྟག་ཏུ་བྱང་ཆུབ་སེམས་དཔའི་སྤྱོད་པ་ཐམས་ཅད་སྤྱོད་པར་སྨོན་པ་དང་།
བདག་གིས་སེམས་ཅན་ཐམས་ཅད་ཡོངས་སུ་སྨིན་པར་བྱེད་པར་སྨོན་པ་དང་། འཚང་རྒྱ་
བར་འགྱུར་བའི་ཞིང་འཇིག་རྟེན་གྱི་ཁམས་མཐའ་ཡས་པ་བསྒྲུབ་པར་སྨོན་པ་དང་། མངོན་
པར་བསྒྲུབས་པའི་ཞིང་ཁམས་རྣམས་ཀྱང་མཐའ་ཡས་པ་བསམ་གྱིས་མི་ཁྱབ་པའི་སྤྱོད་
ཡུལ་ཅན་ལས་བྱང་ཆུབ་སེམས་དཔའ་མཆོག་གིས་གང་བ་སོགས་དག་པ་རབ་འབྱམས་
འབའ་ཞིག་ཏུ་སྤྱོད་པར་སྨོན་པ་དང་། བྱང་ཆུབ་སེམས་དཔའ་ཐམས་ཅད་དང་བདག་ཉིད་
བསམ་སྦྱོར་གཅིག་པར་སྨོན་པ་དང་། སྤྱོད་པ་དང་ཉམས་ལེན་ཐམས་ཅད་དོན་གྱི་མཆོག་
ཁོ་ན་མཐའ་ཡས་པ་འགྲུབ་པར་སྨོན་པ་དང་། ནམ་མཁའི་མཐར་གཏུགས་པ་ཐམས་ཅད་
དུ་མཛད་པ་མཐའ་ཡས་པ་སྟོན་པའི་ཚུལ་གྱིས་མངོན་པར་རྫོགས་པར་འཚང་རྒྱ་བར་སྨོན་
པ་དང་བཅུ་ཡིན་ཏེ།
དེའི་དང་པོ་ནི། འདས་པའི་སངས་རྒྱས་ཞེས་སོགས་ཚིགས་བཅད་གཅིག་དང༌
། །
སངས་རྒྱས་རྒྱ་མཚོ་རབ་ཏུ་མཆོད་བྱེད་ཅིང་ཞེས་པ་ལྟ་བུ་དང༌། གཉིས་པ་ནི། རྒྱལ་བ་
རྣམས་ཀྱི་དམ་པའི་ཆོས་འཛིན་ཅིང་ཞེས་སོགས་དང་། ཆོས་རྣམས་རྒྱ་མཚོ་རབ་ཏུ་མཐོང་
བྱེད་ཅིང་། །ཞེས་པ་ལྟ་བུ་དང་། གསུམ་པ་ནི། གང་ཡང་མ་བྱོན་ཞེས་པ་ནས། མགོན་པོ་
ཀུན་གྱི་དྲུང་དུ་བདག་མཆིའོ། །ཞེས་པའི་བར་ལྟ་བུ་དང་། བཞི་པ་ནི། སྤྱོད་པ་རྒྱ་མཚོ་རྣམ་
པར་དག་བྱེད་ཅིང་། །ཞེས་པ་ལྟ་བུ་དང་། ལྔ་པ་ནི། སེམས་ཅན་རྒྱ་མཚོ་དག་ནི་རྣམ་པར་
སྒྲོལ། །ཞེས་པ་ལྟ་བུ་དང༌། དྲུག་པ་ནི། ཞིང་ཁམས་རྒྱ་མཚོ་རྣམ་པར་དག་བྱེད་ཅིང་། །
ཞེས་པ་ལྟ་བུ་དང་། བདུན་པ་ནི། .དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་
དག་གི་ཞིང་རྣམས་བཀོད་ལ་འཇུག །ཅེས་པ་ལྟ་བུ་དང་། བརྒྱད་པ་ནི། མཁས་པ་དེ་དང་
357



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚུངས་པར་སྤྱད་པའི་ཕྱིར། ཞེས་སོགས་ལྟ་བུ་དང་། དགུ་པ་ནི། ཀུན་ཏུ་ཡོན་ཏན་སྤྱོད་པའི་
སྟོབས་རྣམས་དང་། །ཞེས་སོགས་དང་། གང་ཡང་དུས་གསུམ་གཤེགས་པ་རྒྱལ་བ་ཡི། །
ཞེས་སོགས་ལྟ་བུ་དང་། བཅུ་པ་ནི། ནམ་མཁའི་མཐར་ཐུག་གྱུར་པ་ཇི་ཙམ་པར། །ཞེས་
སོགས་ལྟ་བུ་དང༌། དེས་མཚོན་ནས་གོང་འོག་གི་ཚིག་དོན་རྣམས་བརྟགས་ཏེ་སྦྱོར་ཚུལ་
ཞིབ་པར་ཤེས་པར་བྱའོ། །
གསུམ་པ་སྨོན་ལམ་ཡིད་ལ་བྱས་པའི་ཕན་ཡོན་ལ་གཉིས། མཐོང་བའི་ཆོས་ཀྱི་ཕན་
ཡོན་དང་། ཚེ་རབས་ཕྱི་མ་རྣམས་ཀྱི་ཕན་ཡོན་ནོ། །དང་པོ་ལ་བཞི་ལས། དང་པོ་བསོད་
ནམས་ཁྱད་པར་ཅན་ཡོངས་སུ་འཛིན་པ་ནི། རྩ་བ་ལས། གང་ཡང་ཕྱོགས་བཅུའི་ཞིང་
རྣམས་མཐའ་ཡས་པ། །རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་
བའི་མཆོག་རྣམས་ཀྱང་། །ཞིང་གི་རྡུལ་སྙེད་བསྐལ་བར་ཕུལ་བ་བས། །གང་གིས་བསྔོ་
བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་ཅིག་ཙམ་
ཡང་དད་པ་བསྐྱེད་པ་ནི། །བསོད་ནམས་དམ་པའི་མཆོག་ཏུ་འདི་འགྱུར་རོ། །ཞེས་ཚིགས་
བཅད་གཉིས་ཀྱིས་སྟོན། གང་ཡང་སྐྱེ་བོ་ལ་ལ་ཞིག་གིས་ཕྱོགས་བཅུའི་ཞིང་ཁམས་མུ་མེད་
པ་རྣམས་ཐམས་ཅད་མ་ལུས་པར་རིན་པོ་ཆེ་སྣ་བདུན་གྱིས་བརྒྱན་ཏེ་བཀོད་པ་ཡོངས་སུ་
མཛེས་པས་གང་བར་བྱས་ནས། ཕྱོགས་བཅུའི་རྒྱལ་བ་རྣམས་ལ་དང་བའི་སེམས་ཀྱིས་
ཕུལ་བ་དང་། གཞན་ཡང་ལྷ་དང་མིའི་ཡོ་བྱད་ཀྱི་དམ་པ་མཐུན་པའི་འཚོག་ཆས་རྨད་དུ་
བྱུང་བས་བདེ་བ་མཆོག་བསྐྱེད་པར་བྱེད་པའི་སྲི་ཞུར་བགྱི་བ་རྣམས་ཀྱིས་དུས་ཀྱང་བསྐལ་
བ་མཐའ་ཡས་པ་ཞིང་གི་རྡུལ་སྙེད་ཀྱིས་བགྲང་བར་བྱ་བའི་བར་དུ་ཕུལ་བ་སྟེ། མཆོད་པ་ནི་
བསོད་ནམས་བསམ་གྱིས་མི་ཁྱབ་པ་ཡིན་ལ། དེ་ནས་སྐྱེ་བོ་གང་གིས་ཀུན་ཏུ་བཟང་པོའི་
བསྔོ་བའི་རྒྱལ་པོ་འདི་ཐོས་ནས་ཡི་རང་བའི་སྒོ་ནས་ཚིག་དོན་ཡིད་ལ་དྲན་བཞིན་པས་བླ་
ལ358



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
མེད་བྱང་ཆུབ་མཆོག་གི་རྒྱུ་དང་འབྲས་བུའི་ཚུལ་ལ་རྗེས་སུ་ཡི་རང་བས་རབ་ཏུ་མོས་ཤིང་
ལན་ཅིག་ཙམ་ཡང་དད་པ་རབ་ཏུ་བསྐྱེད་པར་བྱེད་པ་ནི་བསོད་ནམས་དམ་པའི་མཆོག་སྟེ་
བསོད་ནམས་སྔ་མ་དེ་ལས་ཆེས་ལྷག་པའི་བསོད་ནམས་གསོག་པར་འདི་འགྱུར་རོ་ཞེས་པ་
སྟེ། དངོས་པོ་ཤིན་ཏུ་རྒྱ་ཆེ་བས་དུས་ཡུན་རིང་པོར་ཡུལ་ཞིང་གི་མཐར་ཐུག་པ་ལ། མཆོད་
ཚུལ་ཤིན་ཏུ་གུས་པས་མཆོད་པའི་བསོད་ནམས་ལས་ཀྱང་སྨོན་ལམ་འདི་དོན་དྲན་བཞིན་
པའི་སྒོ་ནས་ལན་གཅིག་ཙམ་ཡིད་ལ་སྒོམ་པར་བྱས་པ་ཡང་བསོད་ནམས་ཤིན་ཏུ་ཆེ་བར་
གསུངས་སོ། །
གཉིས་པ་ངན་སོང་དང་སྡིག་གྲོགས་སྤངས་ཏེ་དེ་བཞིན་གཤེགས་པའི་ཞལ་མཐོང་
བ་ནི། རྩ་བ་ལས། གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་སོང་
ཐམས་ཅད་སྤངས་པར་གྱུར། །དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་མཐའ་
ཡས་དེ་ཡང་དེས་མྱུར་མཐོང་། །ཞེས་ཚིགས་བཅད་གཅིག་གིས་སྟོན་ཏེ། དད་པ་དང་ལྡན་
པའི་སྐྱེ་བོ་གང་གང་གིས་དོན་ཡིད་ལ་བྱེད་པའི་སྒོ་ནས་བཟང་པོ་སྤྱོད་པའི་སྨོན་ལམ་འདི་
བཏབ་པ་སྟེ་བཤར་སྒོམ་ཚུལ་བཞིན་དུ་བྱས་པ་དེས་ཀྱང་ངན་སོང་དུ་སྐྱེ་བའི་རྒྱུ་ཆོས་སྤོང་བ་
དང༌། དགེ་བའི་བཤེས་གཉེན་དང་འགལ་བར་བྱེད་པ་དང་། ཞིང་དམ་པ་ལ་གནོད་པར་
བྱེད་ལ་སོགས་པ་རྣམས་སྤོང་བར་འགྱུར་བས་ངན་སོང་ཐམས་ཅད་སྤངས་པར་འགྱུར་ལ།
དེ་བཞིན་དུ་གང་ཟག་དེས་ནི་གྲོགས་པོ་ངན་པ་སྟེ། དཀོན་མཆོག་གསུམ་ལ་མི་དད་ཅིང་
ལོག་པར་ལྟ་བ་དང་ལྡན་པའི་སྡིག་པའི་གྲོགས་པོ་དང་ཐེག་པ་ཆེན་པོ་ལས་བཟློག་ཅིང་
ཐེག་པ་དམན་པར་འཇུག་པར་བྱེད་པའི་གྲོགས་པོ་ངན་པ་རྣམས་ཀྱང་ཡོངས་སུ་སྤངས་པར་
གྱུར་པ་ཡིན་ལ། བཅོམ་ལྡན་འདས་སྣང་བ་མཐའ་ཡས་ཀྱི་སྐུ་མཚན་དཔེས་བརྒྱན་པ་དེ་
ཡང་གང་ཟག་དེས་མྱུར་དུ་སྟེ་རིང་པོར་མི་ཐོགས་པར་ཚེ་འདི་ཉིད་ལ་དངོས་སུ་མཐོང་བར་
~359



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྱུར་རོ་ཞེས་པ་སྟེ། ངན་སོང་དུ་སྐྱེ་བའི་རྒྱུ་ལས་ངན་དང་རྐྱེན་སྡིག་གྲོགས་ལས་རིང་དུ་
འགྱུར་བར་མ་ཟད་འཆི་བའི་ཚེ་སངས་རྒྱས་འོད་དཔག་མེད་ཀྱི་ཞལ་མཐོང་བའི་སྐྱེ་བ་སྔ་མ་
རྣམས་སུ་བསགས་པའི་ངན་སོང་དུ་སྐྱེ་བའི་རྒྱུ་ལས་ངན་རང་རྒྱུད་ལ་ཡོད་པ་རྣམས་ཀྱིས་
ཀྱང་འབྲས་བུ་འབྱིན་པའི་གོ་སྐབས་བཅོམ་ནས་དག་པའི་ཞིང་དུ་འགྲོ་བར་སྟོན་ཏོ། །
གསུམ་པ་རྙེད་པ་ལེགས་པར་རྙེད་ཅིང་བྱང་ཆུབ་སེམས་དཔའ་རྣམས་དང་སྐལ་བ་
མཉམ་པ་འཐོབ་པ་ནི། རྩ་བ་ལས། དེ་དག་རྙེད་པ་རབ་རྙེད་བདེ་བར་འཚོ། །མི་ཚེ་འདིར་
ཡང་དེ་དག་ལེགས་པར་འོང་། །ཀུན་ཏུ་བཟང་པོ་དེ་ཡང་ཅི་འདྲ་བར། །དེ་དག་རིང་པོར་མི་
ཐོགས་དེ་བཞིན་འགྱུར། །ཞེས་ཚིགས་བཅད་གཅིག་གིས་སྟོན། གཞན་ཡང་གང་ཟག་དེ་
དག་གིས་ཐེག་པ་ཆེན་པོའི་ཆོས་ལ་ལོངས་སྤྱོད་པའི་བཤེས་གཉེན་དང་། གྲོགས་དང་
གནས་དང་ཡོ་བྱད་ལ་སོགས་པ་མཐུན་པའི་རྐྱེན་ཐམས་ཅད་རང་གི་རང་གིས་འདུ་བར་
འགྱུར་པས་རྙེད་པ་རབ་ཏུ་རྙེད་ཅིང་། གཞན་ལ་སྡུག་བསྔལ་དུ་འགྱུར་བའི་ནད་ལ་སོགས་
པའི་རྐྱེན་ངན་པ་རྣམས་ཀྱང་འདི་ལ་བྱང་ཆུབ་ཀྱི་སེམས་དང་སྤྱོད་པའི་གྲོགས་སུ་འགྱུར་
བས་ལུས་སེམས་བདེ་བར་འཚོ་ལ་མི་ཚེ་འདིར་ཡང་རྒྱལ་བ་སྲས་དང་བཅས་པའི་བྱིན་
རླབས་ཀྱིས་དེ་དག་གི་འདི་ཕྱིའི་དོན་ཐམས་ཅད་ལེགས་པར་འོང་བ་སྟེ་འགྲུབ་པར་འགྱུར་
ལ། བྱང་ཆུབ་སེམས་དཔའ་ཀུན་ཏུ་བཟང་པོ་དེ་ཡང་སེམས་དང་སྤྱོད་པ་དང་ཡོན་ཏན་དང་
བསོད་ནམས་ཅི་འདྲ་བ་དེ་ཇི་ལྟ་བ་བཞིན་དུ་གང་ཟག་དེ་དག་ཀྱང་རིང་པོར་མི་ཐོགས་པ་སྟེ་
མྱུར་བར་དེ་བཞིན་དུ་འགྱུར་རོ་ཞེས་པ་སྟེ། མདོར་ན་ཚེ་འདི་ཉིད་ལ་ཐེག་པ་ཆེན་པོའི་ཆོས་
ལ་ལོངས་སྤྱོད་པའི་མཐུན་རྐྱེན་དང་བསམ་པ་དང་སྦྱོར་བ་རྣམས་གོང་ནས་གོང་དུ་ཁྱད་
ཞུགས་པར་འགྱུར་བ་དང་། སངས་རྒྱས་བྱང་སེམས་ཀྱི་བྱིན་རླབས་འཇུག་པས་འདི་ཕྱིའི་
དོན་ཐམས་ཅད་བདེ་བླག་ཏུ་འགྲུབ་པར་དང་མྱུར་དུ་ས་ལམ་གྱི་རྟོགས་པ་མཆོག་འཐོབ་
ལ360



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
པར་བསྟན་ཏོ། །
བཞི་པ་ལས་ཀྱི་སྒྲིབ་པ་ཟད་པར་འགྱུར་བའི་ཕན་ཡོན་ནི། རྩ་བ་ལས། མཚམས་
མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་དག །དེ་ཡིས་
བཟང་པོ་སྤྱོད་པ་འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །ཞེས་ཚིགས་
བཅད་གཅིག་གིས་སྟོན་ལ། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་
དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་
ཕྱུང་བ་སྟེ། མཚམས་མེད་ལྔ་པོ་དག་གི་སྡིག་པ་རྣམས་གང་ཟག་གང་གིས་མི་ཤེས་པ་སྟེ་
བླང་དོར་འབྱེད་པའི་བློའི་མཐུ་མེད་པའི་རྨོངས་པའི་དབང་གིས་བྱས་པ་དེ་དག་གིས་ཀྱང་
བཟང་པོ་སྤྱོད་པའི་སྨོན་ལམ་འདི་ཉིད་ཀྱི་དོན་ཡིད་ལ་དྲན་པའི་སྒོ་ནས་མོས་པ་དང་བཅས་
པས་རབ་ཏུ་བརྗོད་པར་བྱས་ན་མྱུར་དུ་སྟེ། ཚེ་འདི་ཉིད་ལ་མཚམས་མེད་པའི་ལས་ཀྱི་སྒྲིབ་
པ་དེ་རྣམས་མ་ལུས་པ་སྟེ། འབྲས་བུ་མྱོང་བར་བྱེད་པའི་ལྷག་མ་ཅུང་ཟད་ཀྱང་མེད་པར་
བྱས་སྟེ། ཡོངས་སུ་བྱང་བ་སྟེ་བསྲབས་ཤིང་ཟད་པར་འགྱུར་རོ་ཞེས་པ་སྟེ། མཚམས་མེད་
ལྔ་ནི། མི་དགེ་བའི་ལས་ཀྱི་ནང་ནས་ཤིན་ཏུ་ལྕི་ཤོས་ཡིན་པས། དེ་ཡང་ཚེ་འདི་ཉིད་ལ་དག་
པར་བྱེད་ནུས་ན། གཞན་རྣམས་ལྟ་ཅི་སྨོས་ཞེས་ལས་སྒྲིབ་སྦྱོང་བ་ལ་མཐུ་ཤིན་ཏུ་ཆེ་བའི་
ཁྱད་པར་སྟོན་པ་ཡིན་ནོ། །
གཉིས་པ་ཚེ་རབས་ཕྱི་མ་རྣམས་ཀྱི་ཕན་ཡོན་ལ་གཉིས། རྒྱུས་བསྡུས་པ་དང་།
འབྲས་བུས་བསྡུས་པའོ། །དང་པོ་ནི། རྩ་བ་ལས། ཡེ་ཤེས་དང་ནི་གཟུགས་དང་མཚན་
རྣམས་དང་། །རིགས་དང་ཁ་དོག་རྣམས་དང་ལྡན་པར་འགྱུར། །བདུད་ང་མུ་སྟེགས་མང་
པོས་དེ་མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་གྱུར། །ཞེས་ཚིགས་བཅད་
གཅིག་གིས་སྟོན། བཟང་པོ་སྤྱོད་པའི་སྨོན་ལམ་འདི་དག་ཡི་དམ་དུ་བྱེད་པའི་གང་ཟག་
ལ361ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་ནི། ཚེ་རབས་ཕྱི་མ་རྣམས་སུ་ཡང་ལྷ་དང་མིའི་འགྲོ་བ་གང་དུ་སྐྱེས་ཀྱང་རིག་པའི་
གནས་རྣམས་ལ་ཤེས་པ་ཐོགས་མེད་དུ་འཇུག་པའི་ཡེ་ཤེས་ཕུན་སུམ་ཚོགས་པ་དང་། ཆུ་
ཞེང་གབ་པ་ལ་སོགས་པའི་གཟུགས་བཟང་པོ་དང་། མགོ་བོ་གདུགས་ལྟར་རྒྱས་པ་
སོགས་པའི་མཚན་བཟང་པོ་རྣམས་དང་། རྒྱལ་རིགས་ལྟ་བུའི་རིགས་མཐོན་པོ་དང་གསེར་
མདོག་སོགས་ཁ་དོག་ཕུན་སུམ་ཚོགས་པ་དང་ལྡན་པར་འགྱུར་ལ། བྱང་ཆུབ་ཀྱི་ལམ་ལ་
བར་དུ་གཅོད་པའི་བདུད་དང་། གྲུབ་མཐའ་ངན་པ་དང་ལམ་ལོག་པར་ཞུགས་པའི་མུ་
སྟེགས་བྱེད་མང་པོ་རྣམས་ཀྱིས་ཀྱང་གང་ཟག་འདིའི་ལམ་ལ་བར་ཆད་བྱེད་མི་ཐུབ་པ་སྟེ་མི་
ནུས་པར་མ་ཟད་བསོད་ནམས་དང་ཡེ་ཤེས་ཀྱི་སྟོབས་ཀྱི་ཕར་དེ་དག་ཟིལ་གྱིས་གནོན་པ་
དང་། འཇིག་རྟེན་གསུམ་པོ་ཀུན་ལྷ་དང་བཅས་པའི་འགྲོ་བ་ཐམས་ཅད་ཀྱིས་མཆོད་ཅིང་
ཕྱག་བྱ་བའི་གནས་སུ་འགྱུར་བའོ། །
གཉིས་པ་འབྲས་བུས་བསྡུས་པ་ནི། རྩ་བ་ལས། བྱང་ཆུབ་ཤིང་དབང་དྲུང་དུ་དེ་མྱུར་
འགྲོ། །སོང་ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་
རབ་ཏུ་བསྐོར། །བདུད་རྣམས་སྡེ་དང་བཅས་པ་ཐམས་ཅད་བཏུལ། །ཞེས་ཚིགས་བཅད་
གཅིག་གིས་སྟོན་ཏེ། སྨོན་ལམ་འདི་ཡི་དམ་དུ་བྱེད་པའི་གང་ཟག་དེ་དག་མྱུར་བར་ལམ་གྱི་
བགྲོད་པ་མཐར་ཐུག་ནས། བྱང་ཆུབ་ཀྱི་ཤིང་གི་དབང་པོའི་དྲུང་དུ་དེ་མྱུར་དུ་འགྲོ་ཞིང་དེར་
སོང་ནས་ཀྱང་སེམས་ཅན་ཐམས་ཅད་ལ་བླ་ན་མེད་པའི་བྱང་ཆུབ་ཀྱི་ཕན་པ་བསྒྲུབ་པའི་
ཕྱིར་དུ་རྡོ་རྗེའི་སྐྱིལ་ཀྲུང་གིས་འདུག་སྟེ། རྡོ་རྗེ་ལྟ་བུའི་ཏིང་ངེ་འཛིན་གྱི་སྒོ་ནས་བདུད་ཀྱི་
དམག་བྱེ་བ་ཕྲག་བརྒྱ་རྣམས་སྡེ་དང་བཅས་པ་བཏུལ་ནས་བླ་ན་མེད་པའི་བྱང་ཆུབ་སངས་
རྒྱས་ཀྱི་གོ་འཕང་མངོན་དུ་བྱས་ཏེ། ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རབ་ཏུ་བསྐོར་
བར་བྱེད་དོ། །
~362ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བཞི་པ་གཞུང་འདོན་པ་སོགས་ཀྱི་ཕན་ཡོན་སྟོན་པ་ལ་ལྔ་ལས། དང་པོ་མདོར་
བསྡུས་ཏེ་སྟོན་ནི། རྩ་བ་ལས། གང་ཡང་བཟང་པོ་སྤྱོད་པའི་སྨོན་ལམ་འདི། །འཆང་བ་དང་
ནི་སྟོན་ཏམ་ཀློག་ན་ཡང་། །དེ་ཡི་རྣམ་པར་སྨིན་པའང་སངས་རྒྱས་མཁྱེན། །བྱང་ཆུབ་
མཆོག་ལ་སོམ་ཉི་མ་བྱེད་ཅིག །ཅེས་ཚིགས་བཅད་གཅིག་གིས་སྟོན། གང་ཡང་དད་པ་དང་
ལྡན་པའི་སྐྱེ་བོ་ལ་ལ་ཞིག་བཟང་པོ་སྤྱོད་པའི་སྨོན་ལམ་གྱི་གཞུང་འདིའི་ཚིག་ཙམ་ཁ་ཏོན་
ཏུ་བྱེད་པས་འཆང་བ་དང་གཞན་ལ་སྟོན་པ་དང་གླེགས་བམ་ཀློག་པ་དང་ཤུགས་ཀྱིས་
བསྟན་པའི་འདྲི་བ་སོགས་བྱས་ན་ཡང་། དེའི་རྣམ་པར་སྨིན་པ་འཇིག་རྟེན་ལས་འདས་པའི་
ཕུན་སུམ་ཚོགས་པ་བསམ་གྱིས་མི་ཁྱབ་པ་འཐོབ་པ་ནི། སངས་རྒྱས་བཅོམ་ལྡན་འདས་ཁོ་
ནའི་མཁྱེན་པའི་སྤྱོད་ཡུལ་ཡིན་གྱི། ཉན་ཐོས་དང་རང་སངས་རྒྱས་ཀྱིས་ཀྱང་འདིའི་བསོད་
ནམས་ཀྱི་མཐའ་རྟོགས་པར་མི་ནུས་ལ། བླ་ན་མེད་པའི་བྱང་ཆུབ་ཀྱི་ཐབས་འདི་ལ་སོམ་ཉི་
སྟེ་ཐེ་ཚོམ་མ་བྱེད་ཅིག་ཅེས་པ་ཡིན་ལ། གོང་འོག་ཀུན་ཏུ་བསྟན་པའི་ཕན་ཡོན་འདི་དག་
མངོན་དུ་བྱེད་པ་ལ། རྒྱུའི་གཙོ་བོ་ནི། སངས་རྒྱས་ཀྱི་བཀའ་ལ་ཐེ་ཚོམ་སྤངས་པའི་ཡིད་
ཆེས་ཀྱི་དད་པ་ཉིད་ཤིན་ཏུ་གལ་ཆེ་བས་ཚིག་རྐང་མཐའ་མ་འདི་གོང་འོག་ཐམས་ཅད་ལ་
སྦྱར་བར་བྱའོ། །
གཉིས་པ་བཟང་སྤྱོད་འདོན་པའི་དགེ་བའི་རྩ་བ་བྱང་ཆུབ་སེམས་དཔའི་རྗེས་སུ་
བསྔོ་བ་ནི། རྩ་བ་ལས། འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་
པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་
ཐམས་ཅད་རབ་ཏུ་བསྔོ། །ཞེས་ཚིགས་བཅད་གཅིག་གིས་སྟོན་ལ། ཚིག་རྐང་དག་པོ་འདི་
ལ་འགྱུར་གཞན་ལས་འཇམ་དཔལ་ཇི་ལྟར་མཁྱེན་ཅིང་དཔའ་བོ་དང་ཞེས་ཀྱང་མང་དུ་
འབྱུང་། འཕགས་པ་འཇམ་དཔལ་ནི་ཤེས་རབ་ཀྱི་རལ་གྲིས་བདག་ཏུ་འཛིན་པ་མ་རིག་
~363ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་གཡུལ་སྡེ་དང་བཅས་པའི་སྲོག་རྩ་བ་ནས་གཅོད་པའི་ཚུལ་ལ་མཁས་པས་དཔའ་བ་
ཡིན་ཞིང་། དེའི་འཁོར་གསུམ་རྣམ་པར་མི་རྟོག་པའི་ཤེས་རབ་ཀྱིས་ཟིན་པའི་སྒོ་ནས་དགེ་
རྩ་རྣམས་བྱང་ཆུབ་ཆེན་པོར་བསྔོ་བའི་ཚུལ་ཇི་ལྟར་མཁྱེན་པ་དང་། འཕགས་པ་ཀུན་ཏུ་
བཟང་པོ་དེ་ཡང་དེ་བཞིན་དུ་ཐབས་ཚུལ་བླ་ན་མེད་པའི་སྒོ་ནས་དགེ་བ་བསྔོ་བ་ལ་རབ་ཏུ་
མཁས་པ་ཡིན་ཏེ། གཞན་ཡང་འཕགས་པ་སྤྱན་རས་གཟིགས་དང་སྒྲིབ་པ་རྣམ་པར་སེལ་
བ་ལ་སོགས་པ་རྒྱལ་སྲས་མཁས་པ་ཆེན་པོ་དེ་དག་ཀུན་གྱིས་ཇི་ལྟར་བསླབ་པའི་རྗེས་སུ་
བདག་གིས་ཀྱང་སློབ་པར་བྱེད་ཅིང་། བཟང་པོ་སྤྱོད་པ་འདོན་པ་ལ་སོགས་པའི་དགེ་བའི་
རྩ་བ་འདི་དག་ཐམས་ཅད་རབ་ཏུ་བསྔོ་བར་བགྱི་ཞེས་པའོ། །
གསུམ་པ་དེ་བཞིན་གཤེགས་པའི་རྗེས་སུ་བསྔོ་བ་ནི། རྩ་བ་ལས། དུས་གསུམ་
གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །
བདག་གི་དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །
ཞེས་ཚིག་བཅད་གཅིག་གིས་སྟོན། དུས་གསུམ་གཤེགས་པའི་རྒྱལ་བ་སངས་རྒྱས་བཅོམ་
ལྡན་འདས་ཐམས་ཅད་ཀྱིས་བསྔོ་བའི་ཚུལ་གང་ལ་མཆོག་ཏུ་བསྔགས་པ་ནི། དགེ་བའི་རྩ་
བ་རྣམས་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལ་སྲིད་པ་ཇི་སྲིད་
གནས་ཀྱི་བར་དུ་བླ་ན་མེད་པ་ཕན་པ་དང་བདེ་བའི་དགའ་སྟོན་སྤེལ་བར་བྱ་བའི་ཕྱིར་དུ་
བྱང་ཆུབ་མཆོག་གི་གོ་འཕང་འཐོབ་པའི་རྒྱུར་བསྔོ་བ་ཡིན་ལ། ཚུལ་དེ་ལྟར་དུ་བདག་གིས་
ཀྱང་བཟང་པོ་སྤྱོད་པའི་སྨོན་ལམ་འདོན་པ་ལ་སོགས་པའི་དགེ་བའི་རྩ་བ་འདི་དག་ཀུན་
ཀྱང་ཀུན་ཏུ་བཟང་པོའི་སྤྱོད་པའི་སྒོ་ནས་བྱང་ཆུབ་ཆེན་པོ་འཐོབ་པའི་རྒྱུར་རབ་ཏུ་བསྔོ་
བར་བགྱིའོ་ཞེས་པ་སྟེ། ཚིགས་བཅད་འདི་གཉིས་ཀྱི་ནང་དུ་སྔར་བཤད་པའི་སྨོན་ལམ་
ཐམས་ཅད་འདུ་བར་མགོན་པོ་ཞི་བ་ལྷས་གསུངས་སོ། །
~364ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
བཞི་པ་སྒྲིབ་པ་སྤངས་ཤིང་དོག་པའི་ལུས་རྟེན་ཁྱད་པར་ཅན་གཟུང་བ་ནི། རྩ་བ་
ལས། བདག་ནི་འཆི་བའི་དུས་བྱེད་འགྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་
ཏེ། །མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །
དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་བར་ཤོག །དེ་
དག་མ་ལུས་བདག་གིས་ཡོངས་སུ་བཀང་། །འཇིག་རྟེན་ཇི་སྲིད་སེམས་ཅན་ཕན་པར་བགྱི། །
ཞེས་ཚིགས་བཅད་གཉིས་ཀྱིས་སྟོན་ལ། དགེ་བའི་རྩ་བ་འདི་དག་ལ་བརྟེན་ནས་བདག་
འཆི་བའི་དུས་བྱེད་པར་གྱུར་པ་སྟེ། རྟེན་འདི་འདོར་བ་ལ་མངོན་དུ་ཕྱོགས་པའི་ཚེ་མཚམས་
མེད་པ་ལ་སོགས་པའི་ལས་ཀྱི་སྒྲིབ་པ་དང་། ལོག་པར་ལྟ་བ་ལ་སོགས་པའི་ཉོན་མོངས་
པའི་སྒྲིབ་པ་དང་། རྟེན་འདི་ལ་བདེན་པ་མཐོང་བའི་བསྐལ་བ་མེད་པའི་རྣམ་སྨིན་གྱི་སྒྲིབ་
པ་སྟེ། སྒྲིབ་པ་རྣམ་པ་གསུམ་པོ་ཐམས་ཅད་ཕྱིར་བསལ་བ་སྟེ་རྒྱང་རིང་དུ་དོར་ནས། འཆི་
བའི་ཚེ་བདག་གི་མིག་གི་དབང་པོའི་མངོན་སུམ་གྱི་སྤྱོད་ཡུལ་དུ་རྒྱལ་བ་སྣང་བ་མཐའ་
ཡས་སྟེ་འོད་དཔག་ཏུ་མེད་པ་སྲས་ཀྱི་ཐུ་བོ་གཉིས་ལ་སོགས་པའི་འཁོར་གྱིས་བསྐོར་བ་
ལེགས་པར་མཐོང་ཞིང་དེ་ཉིད་ཀྱི་ཐུགས་རྗེ་དང་བདག་གི་སྨོན་ལམ་གྱི་མཐུ་ལས་ཤི་འཕོས་
མ་ཐག་བདེ་བ་ཅན་གྱི་ཞིང་དུ་རབ་ཏུ་སྟེ་ཐོགས་པ་མེད་པར་འགྲོ་ཞིང་། དེར་སོང་ནས་ཀྱང་
སྨོན་ལམ་གྱི་དབང་གིས་ཡིད་ཀྱི་རང་བཞིན་ལུས་ཡོངས་སུ་དག་པ་བླངས་ནས་གོང་དུ་
བཤད་པའི་སྨོན་ལམ་ཆེན་པོ་བཅུ་ལ་སོགས་པ་འདི་དག་ཐམས་ཅད་ཀྱི་དོན་མངོན་དུ་
འགྱུར་བར་ཤོག་ཅིག །དེ་ལྟར་མངོན་དུ་གྱུར་ནས་ཀྱང་སྨོན་ལམ་དེ་དག་གི་དོན་མ་ལུས་པ་
བདག་གིས་ཡོངས་སུ་བཀང་བ་སྟེ་རྫོགས་པར་བྱས་ནས་འཇིག་རྟེན་སྟེ་འཁོར་བ་ཇི་སྲིད་མ་
སྟོང་གི་བར་དུ་སེམས་ཅན་ཐམས་ཅད་ལ་གནས་སྐབས་དང་མཐར་ཐུག་གི་ཕན་པ་བསྒྲུབ་
པར་བགྱིའོ་ཞེས་པའོ། །
365



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྔ་པ་ལུང་བསྟན་འཐོབ་པ་དང་སེམས་ཅན་གྱི་དོན་བསྒྲུབ་པ་ནི་རྩ་བ་ལས། རྒྱལ་
བའི་དཀྱིལ་འཁོར་བཟང་ཞིག་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །
སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་
ཤོག །དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་
ཡིས། །བློ་ཡི་སྟོབས་ཀྱིས་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ་མང་
པོ་བགྱིད། །ཞེས་ཚིགས་བཅད་གཉིས་ཀྱིས་སྟོན་ཏེ། རྒྱལ་བ་འོད་དཔག་མེད་ཀྱི་དཀྱིལ་
འཁོར་ཏེ་དག་པའི་ཞིང་ཁམས་དང་འཁོར་གྱི་དཀྱིལ་འཁོར་ཡོངས་སུ་རྫོགས་པའི་གནས་
སྨོན་ལམ་གྱི་མཐུ་ལས་གྲུབ་པའི་བཟང་ཞིང་ཚོགས་གཉིས་དང་ཐེག་པ་ཆེན་པོའི་ཆོས་ཀྱི་
འབྱོར་བ་རླབས་ཆེ་བའི་ཉམས་དགའ་བ་དེར་རིན་ཆེན་སྣ་བདུན་གྱི་པདྨོ་དམ་པ་འོད་ཟེར་
སྣ་ཚོགས་ཀྱི་ཕྲེང་བས་མཛེས་པར་བྱས་པའི་སྦུབས་ལས་ཐོགས་པ་མེད་པར་རྫུས་ཏེ་སྐྱེས་
ཤིང་སྣང་བ་མཐའ་ཡས་ཏེ་རྒྱལ་བ་འོད་དཔག་མེད་ཀྱིས་ཞལ་མངོན་སུམ་དུ་བསྟན་ནས་
ཕྱག་གཡས་པ་བདག་གི་མགོ་ལ་བཞག་སྟེ། རིགས་ཀྱི་བུ་ཁྱོད་འཇིག་རྟེན་གྱི་ཁམས་འདི་
འདྲ་ཞིག་ཏུ་འཚང་རྒྱ་བར་འགྱུར་རོ་ཞེས་བླ་ན་མེད་པ་བྱང་ཆུབ་ཏུ་ལུང་བསྟན་པ་ཡང་
བདག་གིས་དེར་ཐོབ་པར་ཤོག་ཅེས་པ་དང་། གནས་དེར་ནི་དེ་ལྟ་བུའི་ཚུལ་གྱིས་བདག་
གིས་ལུང་སྟོན་པ་རབ་ཏུ་ཐོབ་ནས་ཀྱང་སྐད་ཅིག་དེ་ཉིད་ལ་རྫུ་འཕྲུལ་གྱིས་སྤྲུལ་པའི་ལུས་
རབ་ཏུ་མང་པོ་སྟེ་བྱེ་བ་ཕྲག་བརྒྱ་ལ་སོགས་པ་འགྱེད་ཅིང་། དེ་ལྟ་བུའི་སྤྲུལ་པའི་ལུས་དེ་
དག་གིས་ཀྱང་ཐབས་དང་ཤེས་རབ་ཀྱི་ཕ་རོལ་ཏུ་ཕྱིན་པའི་བློ་གྲོས་ཀྱི་སྟོབས་ཀྱིས་ཕྱོགས་
བཅུ་རྣམས་སུ་ཡང་མཐའ་ཡས་པའི་སེམས་ཅན་རྣམས་ལ་བླ་མེད་བྱང་ཆུབ་མཆོག་ལ་
དགོད་པའི་ཕན་པ་བསྒྲུབ་པ་རྣམ་པར་ཐར་པའི་སྒོ་མང་པོས་འགྱེད་པར་ཤོག་ཅིག་ཅེས་
པའོ། །ཞེས་སོགས་ཚིགས་བཅད་གཉིས་ནི། ཕྱོགས་གླང་སོགས་ཀྱི་འགྲེལ་པར་མི་འབྱུང་
366ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
ལ། རྩ་བ་ལས། བཟང་པོ་སྤྱོད་པའི་སྨོན་ལམ་བཏབ་པ་ཡི། །དགེ་བ་ཅུང་ཟད་བདག་གིས་
ཅི་བསགས་པ། །དེས་ནི་འགྲོ་བའི་སྨོན་ལམ་དགེ་བ་རྣམས། །སྐད་ཅིག་གཅིག་གིས་
ཐམས་ཅད་འབྱོར་བར་ཤོག །བཟང་པོ་སྤྱོད་པའི་སྨོན་ལམ་བསྔོས་པ་ཡིས། །བསོད་ནམས་
དམ་པ་མཐའ་ཡས་གང་ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས། །འོད་
དཔག་མེད་པའི་གནས་རབོ་ཐོབ་པར་ཤོག །ཞེས་ཚིགས་བཅད་གཉིས་ནི། ཕྱོགས་གླང་
སོགས་ཀྱི་འགྲེལ་པར་མི་འབྱུང་ལ། ཤཱཀྱ་བཤེས་གཉེན་གྱི་འགྲེལ་པར་བྱུང་ཡང་འགྱུར་
ཅུང་ཟད་མི་འདྲ་བར་སྣང་ངོ༌། །དོན་ནི་བཟང་པོ་སྤྱོད་པའི་སྨོན་ལམ་འདི་བཏབ་པ་སྟེ།
གཞུང་བཏོན་པ་དང༌། དོན་སེམས་པ་སོགས་ལ་བརྟེན་ནས་སྒོ་གསུམ་གྱི་དགེ་བ་བདག་
གིས་ཅུང་ཟད་བསགས་པ་ཇི་སྙེད་ཅིག་ཡོད་པ་དེའི་མཐུ་ལས། ཕྱོགས་བཅུའི་འགྲོ་བ་
རྣམས་ཀྱིས་དཀར་པོའི་ཕྱོགས་དང་མཐུན་པའི་སྨོན་ལམ་དགེ་འདེབས་པར་བྱེད་པ་ཇི་སྙེད་
ཅིག་ཡོད་པ་དེ་རྣམས་སྐད་ཅིག་གཅིག་གིས་ཐམས་ཅད་འབྱོར་བ་སྟེ། ཆོས་མཐུན་གྱི་རེ་
བའི་དོན་ད་ལྟ་ཉིད་དུ་འགྲུབ་པར་ཤོག་ཅིག་ཅེས་པ་དང་། ཀུན་ཏུ་བཟང་པོ་སྤྱོད་པའི་སྨོན་
ལམ་འདོན་པ་དང་སེམས་པའི་དགེ་རྩ་བླ་མེད་བྱང་ཆུབ་ཏུ་བསྔོ་བ་འདི་ཡིས་བདག་གིས་
བསོད་ནམས་དམ་པ་སྟེ། འཇིག་རྟེན་པའི་དགེ་བ་གཞན་ལས་མཆོག་ཏུ་གྱུར་པ་དང་མཐའ་
ཡས་པ་སྟེ། ནམ་མཁའ་ཇི་སྲིད་གནས་ཀྱི་བར་དུ་ཟད་མི་ཤེས་པའི་བསོད་ནམས་ཀྱི་ཚོགས་
གང་ཞིག་ཐོབ་པ་དེའི་མཐུས། ལས་ཉོན་གྱི་དབང་གིས་འཁོར་བའི་སྡུག་བསྔལ་གྱི་ཆུ་བོ་
ཆེན་པོར་རབ་ཏུ་བྱིང་སྟེ། ནུབ་པར་གྱུར་ནས་རྒུད་པ་ཀུན་གྱིས་ཉམ་ཐག་པར་གྱུར་པའི་
འགྲོ་བ་འདི་རྣམས། སྡུག་བསྔལ་གྱི་རྒྱ་མཚོ་འདི་ལས་མྱུར་བ་ཉིད་དུ་ཐར་ནས་མགོན་པོ་
འོད་དཔག་མེད་ཀྱི་ཐུགས་རྗེ་དང་སྨོན་ལམ་ལས་གྲུབ་པའི་གནས་རབ་སྟེ། ཞིང་ཁམས་
མཆོག་ཏུ་སྐྱེ་བ་འཛིན་པ་ལ་སོགས་པའི་ཡོན་ཏན་གྱི་ཚོགས་རྒྱ་མཚོ་ལྟ་བུ་འཐོབ་པར་ཤོག་
=367



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅིག་ཅེས་པའོ། །
རྩ་བ་ལས། སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་
ལ་ཕན་བྱེད་ཅིང་། །ཀུན་ཏུ་བཟང་པོས་བརྒྱན་པའི་གཞུང་གྲུབ་སྟེ། །ངན་སོང་རྒྱུད་རྣམས་
མ་ལུས་སྟོང་པར་ཤོག །ཞེས་པའི་ཚིགས་བཅད་འདི་ལོ་ཆེན་བཻ་རོ་ཙ་ནའི་འགྱུར་གྱི་སྨོན་
ལམ་དུ་མཛད་པ་ཡིན་གྱི། མདོ་ཚིག་དངོས་མིན་ཞིང་དོན་ནི་བཟང་པོ་སྤྱོད་པའི་སྨོན་ལམ་
གྱི་རྒྱལ་པོའི་གཞུང་འདི་དག་ནི་བཅོམ་ལྡན་འདས་ཉིད་ཀྱིས་གསུངས་པས་བྱིན་རླབས་ཆེ་
བ་དང་། བྱང་ཆུབ་སེམས་དཔའི་སྨོན་ལམ་ཐམས་ཅད་འདུ་བས་དོན་ཤིན་ཏུ་ཆེ་བས་ན་སྨོན་
ལམ་ཐམས་ཅད་ཀྱི་ནང་ནས་མཆོག་སྟེ་གཙོ་བོར་གྱུར་པ་ཡིན་ལ། གཞུང་འདི་འདོན་པ་དང་
སེམས་པ་དང་། འཆད་པ་ལ་སོགས་པའི་སྒོ་ནས་མཐའ་ཡས་པའི་འགྲོ་བ་ཀུན་ལ་ཕན་པར་
བྱེད་ཅིང་། ཀུན་ཏུ་བཟང་པོའི་སྤྱོད་པས་ཡོངས་སུ་བརྒྱན་པའི་གཞུང་སྟེ་ཚུལ་ཡོངས་སུ་
གྲུབ་པ་སྟེ་རྒྱས་པར་བྱས་ནས། །ངན་སོང་གིས་མཚོན་པའི་འཁོར་པའི་རྒྱུད་རྣམས་ཡོངས་
སུ་སྟོངས་པར་གྱུར་ཏེ། བླ་ན་མེད་པའི་བྱང་ཆུབ་ཀྱི་བདེ་བས་སེམས་ཅན་ཐམས་ཅད་ཀྱི་རེ་
བ་མྱུར་དུ་སྐོར་བར་ཤོག་ཅིག་ཅེས་པའོ། །
དེ་ལྟར་བཟང་པོ་སྤྱོད་པའི་སྨོན་ལམ་འདི་ནི་དོན་ཤིན་ཏུ་རྒྱ་ཆེ་ཞིང་བྱིན་རླབས་ཀྱང་
ཤིན་ཏུ་ཆེ་ལ་དོན་ཚུལ་བཞིན་དུ་སེམས་པ་ལྟ་ཞོག །གཞུང་གི་ཚིག་བཏོན་པ་ཙམ་ལ་ཡང་
ཕན་ཡོན་བསམ་གྱིས་མི་ཁྱབ་ཞིག་འབྱུང་བར་བཅོམ་ལྡན་འདས་ཀྱི་བཀའ་ཚད་མས་
གསུངས་པ་ནམ་ཡང་བསླུ་བ་མི་སྲིད་པས་ཡིད་ཆེས་པའི་སྒོ་ནས་ཉམས་སུ་ལེན་པ་ལ་
འབད་པར་བྱས་ན་རྟེན་བཟང་པོ་ཐོབ་པ་དོན་ལྡན་དུ་བྱེད་པའི་ཐབས་མཆོག་ཏུ་གྱུར་པ་
ཡིན་ནོ། །
རྒྱལ་དང་རྒྱལ་སྲས་རྒྱ་མཚོའི་བགྲོད་གཅིག་ལམ། །སྤྱོད་པ་སྨོན་ལམ་ཆུ་ཀླུང་འབུམ་
368ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས།
འདུས་པའི། །གཞུང་མཆོག་སྨོན་ལམ་རྒྱལ་པོ་དང་འཕྲད་པ། །བསྐལ་བརྒྱར་བསྒྲུབས་
པའི་བསོད་ནམས་ཟོང་གིས་རྙེད། །ལམ་བཟང་འདི་དང་ནམ་ཡང་འབྲལ་མེད་དུ། །སྤྱོད་
པའི་བག་ཆགས་འཇོག་པའི་རེ་བ་ཡིས། །རང་བློར་འཚམས་པའི་བཤད་པ་བཀོད་པ་ལ། །
ཉེས་པའི་ཆ་རྣམས་མཁས་པའི་སྤྱན་སྔར་བཤགས། །འདི་ལས་ཐོབ་པའི་རྣམ་དཀར་དགེ་
བའི་ཚོགས། །གང་དེས་མ་རྒན་འགྲོ་བ་མ་ལུས་པ། །ཀུན་བཟང་སྤྱོད་པ་མྱུར་དུ་རྫོགས་
གྱུར་ནས། རྣམ་འདྲེན་གོ་འཕང་ཐོབ་པའི་རྒྱུ་རུ་བསྔོ། །ཞེས་པ་འདི་ནི་ཕྱི་ནང་གི་ཆོས་ཐམས་ཅད་ཆུ་ནང་
གི་ཟླ་བ་ལྟར་གཟིགས་ཤིང་། སྐལ་ལྡན་གི་གདུལ་བྱ་རྣམས་དྲི་མ་མེད་པའི་རིགས་པའི་ལམ་ནས་དྲངས་པའི་ལེགས་བཤད་
ཀྱིས་ཚིམ་པར་མཛད་པས་བསྟན་འཛིན་དམ་པ་རྣམས་ཀྱི་གཙུག་གི་རྒྱན་དུ་གྱུར་པ་བཀའ་དྲིན་མཚུངས་མེད་རྡོ་རྗེ་འཆང་ལྕང་
སྐྱ་རོལ་པའི་རྡོ་རྗེའི་ཞལ་སྔ་ནས་ཀྱིས་མཛད་པའི་བཟང་སྤྱོད་སྨོན་ལམ་གྱི་རྣམ་བཤད་ཀུན་ཏུ་བཟང་པོའི་དགོངས་པ་གསལ་
བར་བྱེད་པའི་རྒྱན་ཞེས་བྱ་བ་ལས། གླེང་གཞི་དང་། འཕྲོས་བཤད་སོགས་བཞག་སྟེ་གཞུང་དོན་དངོས་ལ་ཉེ་བར་མཁོ་བའི་
ལེགས་བཤད་གང་ཡིན་རང་དང་བློ་དམན་འགའ་ལ་ཕན་རེ
ད་རེའི་བསམ་པས་༧རྡོ་རྗེ་འཆང་དེ་ཉིད་ཀྱི་ཞབས་རྡུལ་ལ་སྤྱི་བོས་
རེག་པའི་སྤྲང་འཁྱམས་པ་ངག་དབང་སྦྱིན་པས་ཟུར་དུ་བཀོལ་བའི་ཡི་གེ་པ་ནི་དཔྱོད་ལྡན་དགེ་ཚུལ་ངག་དབང་བརྩོན་འགྲུས་
སོ། །འདིས་ཀྱང་ལམ་བཟང་འདི་ཉིད་ཕྱོགས་དུས་ཀུན་ཏུ་དར་ཞིང་རྒྱས་པར་རྒྱུར་གྱུར་ཅིག །
ཐུབ་པའི་དབང་པོས་རབ་སྙན་ཚངས་དབྱངས་ཀྱིས། །སྨོན་ལམ་རྒྱལ་པོ་འདི་ཡི་
དོན་ཟབ་མོ། །ཡིད་ལ་བྱེད་དང་ཚིག་ཙམ་འདོན་པ་ལའང་། །ཕན་བདེ་དཔག་མེད་འབྱུང་
ཞེས་རྒྱ་ཆེར་བསྔགས། །ཚུལ་དེ་ཐུགས་ལ་བཅངས་ནས་བདག་ཅག་གི །འདྲེན་མཆོག་དྭ་
ནིའི་ཞབས་ཀྱིས་གཞུང་མཆོག་དོན། །ལེགས་པར་བཤད་པ་རྒྱལ་སྲས་རྒྱ་མཚོ་ཡི། །སྤྱོད་
པའི་འཇུག་ངོགས་བླ་ན་མེད་པ་དོན། །ལེགས་པར་བཤད་པ་རྒྱལ་སྲས་རྒྱ་མཚོ་ཡི། །སྤྱོད་
པའི་འཇུག་ངོགས་བླ་ན་མེད་པ་འདི། །རྗེ་བཙུན་བླ་མའི་ཐུགས་དགོངས་རྫོགས་པ་དང་། །
བསྟན་དར་ལུས་ཅན་སྤྱི་དང་ཉེ་འཁོར་བ། །དྲུང་ཡིག་མི་ཕམ་བཤེས་གཉེན་དེ་ཉིད་ཀྱི། །
369ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒྲིབ་བྱང་ཚོགས་གསོག་ཐབས་སུ་པར་དུ་བསྐྲུན། །དགེ་འདིས་དམིགས་ཡུལ་ངོ་མཚར་
ཞིང་གི་མཆོག །བདེ་བ་ཅན་དུ་རིན་ཆེན་པདྨོ་ལས། །རྫུས་སྐྱེས་འོད་དཔག་མེད་མགོན་
རྒྱལ་སྲས་བརྒྱད། །འཁོར་ཚོགས་རྒྱ་མཚོའི་ཞལ་མཐོང་གསུང་གི་བཅུད། །ལེགས་པར་
མྱངས་པས་གཟུངས་སྤོབས་མངོན་ཤེས་སོགས། །མཐའ་ཡས་ཡོན་ཏན་མཛོད་ལ་དབང་
འབྱོར་ནས། །རིང་མིན་བླ་མེད་བྱང་ཆུབ་མངོན་བྱེད་དེ། །མཁའ་མཉམ་འགྲོ་ཀུན་ཚུལ་
འདིས་ཚིམ་པར་ཤོག །
ཅེས་འཕགས་པ་བཟང་པོ་སྤྱོད་པའི་སྨོན་ལམ་གྱི་གཞུང་དོན་བཤད་པ་རྒྱལ་སྲས་སྤྱོད་པའི་འཇུག་ངོགས་ཞེས་བྱ་བ་
འདི་ལོ་བཅོ་ལྔའི་རིང་ངོས་ཀྱི་ལག་གཡོག་ཚུལ་བཞིན་བྱེད་ཅིང་རྒྱུན་གྱི་བལྟ་དཔེ་ལམ་རིམ་བློ་སྦྱོང་དང་། རག་སྒྲིགས་སྔ་ཕན་
པར་ལ་འཁོད་པ་པོད་ལོངས། གཞན་མ་དཔེ་མང་རབ་ཀྱི་པར་ཡིག་བོད་སོག་གི་བསྐུར་ཡིག་སོགས་འདྲི་བ་ལ་ངལ་བ་ལྷུར་
ལེན་པས་བླ་གཟུགས་བདག་གི་སེམས་ཟིན་པ་དྲུང་ཡིག་མི་ཕམ་བཤེས་གཉེན་ལོ་ངོ་གསུམ་གྱི་རིང་ཁ་མཆུ་དང་བྱད་ཁའི་
རྐྱེན་གྱིས་ན་ཚ་ཐུ་མོས་མནར་ནས་ཚེ་མ་ཟིན་པར་ཕོན་ལན་འཇལ་ཆེད་པར་ལ་བརྐོས་པའི་པར་བྱང་དུ་༧བཙུན་པ་ངག་
དབང་བློ་བཟང་བསྟན་པའི་རྒྱལ་མཚན་གྱིས་ས་སྟག་མེ་ཏོག་ཅན་གྱི་ཟླ་བའི་ཚེས་བརྒྱད་ལ་གང་དྲན་ཤར་མར་སྤེལ་བའོ། །
པར་བརྐོས་དུར་བེད་ཝང་གི་ཤོག །གཞུང་བཟང་ཁོག་ཡངས་ངང་རིང་བ། །བརྩོན་ལྡན་དགེ་བའི་འདུན་པ་ཅིན། ། བིཀླུ་ངག་ ་
དབང་དཔལ་ལྡན་ཡིན། །
370



༄༅། །འདིར་འཕགས་པ་བཟང་པོ་སྤྱོད་པའི་སྨོན་ལམ་
གྱི་ས་གཞུང་བཞུགས་ལགས་སོ། །
དུལ་མོ་བཀྲ་ཤིས་འོད་ཟེར།
འཕགས་པ་བཟང་པོ་སྤྱོད་པའི་སྨོན་ལམ་འདི་ལ་དོན་གསུམ་སྟེ། ཀླད་ཀྱི་དོན་དང་།
གཞུང་གི་དོན་དང་། མཇུག་གི་དོན་ནོ། །དང་པོ་ལ་མཚན་ཀྱི་དོན་དང་། འགྱུར་གྱི་ཕྱག་
གཉིས། དང་པོ་ལ། མཚན་བསྒྱུར་བ་དང་། བཤད་པ་གཉིས། དང་པོ་ནི། རྒྱ་གར་སྐད་དུ།
ཨརྱ་བྷ་དྲ་ཙརྱ་པྲ་ནི་དྷ་ནཱ་རཱ་ཛཱ། བོད་སྐད་དུ། འཕགས་པ་བཟང་པོ་སྤྱོད་པའི་སྨོན་ལམ་གྱི་
རྒྱལ་པོ། ཞེས་སོ། །
གཉིས་པ་དེ་བཤད་པ་ནི། ཨཱརྱ་ནི་འཕགས་པ། བྷ་དྲ་ནི་བཟང་པོ། ཙརྱ་ནི་སྤྱོད་པ།
པྲ་ནི་དྷ་ན་ནི་སྨོན་ལམ་གྱི་ནི་མཚམས་སྦྱོར་གྱི་ཚིག་གོ། །རཱ་ཛཱ་ནི་རྒྱལ་པོའོ། །གཉིས་པ་
འགྱུར་གྱི་ཕྱག་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་
སོ། །
གཉིས་པ་གཞུང་གི་དོན་ལ་བཅུ་སྟེ། དེ་བཞིན་གཤེགས་པ་ལ་ཕྱག་འཚལ་བ་དང་།
དེ་བཞིན་གཤེགས་པ་ལ་མཆོད་པ་དང་། ཉམས་པའི་དམིགས་བཤགས་པ་དང་། བསོད་
371ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནམས་ཀྱི་རྗེས་སུ་ཡི་རང་བ་དང་། ཆོས་ཀྱི་འཁོར་ལོ་བསྐོར་བར་བསྐུལ་བ་དང་། མྱ་ངན་
ལས་མི་འདའ་བར་བཞུགས་སུ་གསོལ་བ་དང༌། དགེ་བའི་རྩ་བ་ཡོངས་སུ་བསྔོ་བ་དང༌།
སྨོན་ལམ་གྱི་རབ་ཏུ་དབྱེ་བ་དང་། སྨོན་ལམ་གྱི་མཐའ་དང་། སྨོན་ལམ་གྱི་ཕན་ཡོན་ནོ། །
དང་པོ་ཕྱག་བྱ་བ་ལ་རྣམ་པ་གསུམ་ཏེ། ལུས་ངག་ཡིད་རྣམ་པ་གསུམ་ཆར་གྱི་ཕྱག་བྱ་བ་
དང་། ལུས་ཀྱི་དང་། ངག་གི་དང་། ཡིད་ཀྱི་ཕྱག་བྱ་བའོ། །དང་པོ་ལུས་ངག་ཡིད་གསུམ་
ཆར་གྱི་ཕྱག་བྱ་བ་ནི། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་
པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་
དང་བས་ཕྱག་བགྱིའོ། །
གཉིས་པ་ལུས་ཀྱི་ཕྱག་ནི། བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་
བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། ། རྒྱལ་
བ་ཀུན་ལ་རབ་ཏུ་ཕྱག་འཚལ་ལོ། །གསུམ་པ་ཡིད་ཀྱི་ཕྱག་བྱ་ནི། རྡུལ་གཅིག་སྟེང་ན་རྡུལ་
སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་
དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །བཞི་པ་ངག་
གི་ཕྱག་བྱ་བ་ནི། དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་
མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་
ཐམས་ཅད་བདག་གིས་བསྟོད། །
གཉིས་པ་མཆོད་པ་ལ་རྣམ་པ་གཉིས་ཏེ། བླ་ན་ཡོད་པ་དང་། བླ་ན་མེད་པའོ། ། དང་
པོ་བླ་ན་ཡོད་པ་ནི། མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་
གདུགས་མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་
ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མའི་ཕུར་མ་རི་རབ་
372ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་།
མཉམ་པ་དང་། །བཀོད་པས་ཁྱད་པར་འཕགས་པའི་མཆོག་ཀུན་གྱིས། །རྒྱལ་བ་དེ་དག་
ལ་ནི་མཆོད་པར་བགྱི། །གཉིས་པ་བླ་ན་མེད་པ་ནི། མཆོད་པ་གང་རྣམས་བླ་མེད་རྒྱ་ཆེ་བ། །
དེ་དག་རྒྱལབ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །
རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །གསུམ་པ་བཤགས་པ་ནི། འདོད་ཆགས་ཞེ་
སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་
། །སྡིག་པ་
བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །
བཞི་པ་རྗེས་སུ་ཡི་རང་བ་ནི། ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་
རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་
ཀུན་གྱི་རྗེས་སུ་བདག་ཡི་རང་། །ལྔ་པ་ཆོས་ཀྱི་འཁོར་ལོ་བསྐོར་བར་བསྐུལ་བ་ནི། གང་
རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་
བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་
བསྐུལ། །དྲུག་པ་གསོལ་བ་གདབ་པ་ནི། མྱ་ངན་འདས་སྟོན་གང་བཞེད་དེ་དག་ལ། །
འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །
བདག་གིས་ཐལ་མོ་རབ་སྦྱར་གསོལ་བར་བགྱི། །བདུན་པ་བསྔོ་བ་ནི། ཕྱག་འཚལ་བ་དང་
མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡིས། །དགེ་བ་ཅུང་
ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །
བརྒྱད་པ་སྨོན་ལམ་གྱི་རབ་ཏུ་དབྱེ་བ་ནི་རྣམ་པ་བཅུ་དྲུག་སྟེ། བསམས་པ་དང་།
བྱང་ཆུབ་ཀྱི་སེམས་མི་བརྗེད་པར་བྱ་བ་དང་། མི་ཆགས་པར་བྱ་བའི་སྦྱོར་བ་དང་། སེམས་
ཅན་ལ་ཕན་གདགས་པ་དང༌། གོ་ཆ་བགོ་བ་དང་། བྱང་ཆུབ་སེམས་དཔའ་དང་སྐལ་པ་
འདྲ་བར་འགྲོགས་པར་བྱ་བ་དང་། དགེ་བའི་བཤེས་གཉེན་མགུ་བར་བྱ་བ་དང་། དེ་
༤373–



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་གཤེགས་པ་མངོན་སུམ་དུ་བྱ་བ་དང་། དམ་པའི་ཆོས་ཡོངས་སུ་གཟུང་བ་དང༌།
མཛོད་ཟད་མི་ཤེས་པ་ཡོངས་སུ་ཐོབ་པ་དང་། འཇུག་པ་དང་། སྟོབས་དང་། གཉེན་པོ་དང་།
ལས་དང༌། རྗེས་སུ་སློབ་པར་ཡོངས་སུ་བསྔོ་བ་དང་། བསྡུ་བའོ། །དེ་ལ་དང་པོ་བསམ་པ་
ནི་རྣམ་པ་གསུམ་སྟེ། དེ་གཤེགས་པ་ལ་མཆོད་པ་དང་དགོངས་པ་ཡོངས་སུ་བསྐང་བར་
བསམ་པ་དང་། སངས་རྒྱས་ཀྱི་ཞིང་ཡོངས་སུ་དག་པར་བྱ་བར་བསམ་པ་དང་། སེམས་
ཅན་རྣམས་ལ་ཕན་པ་དང་བདེ་བར་བྱ་བར་བསམ་པའོ། །དང་པོ་དེ་བཞིན་གཤེགས་པ་ལ་
མཆོད་པ་དང་དགོངས་པ་ཡོངས་སུ་བསྐང་བར་བསམ་པ་ནི། འདས་པའི་སངས་རྒྱས་
རྣམས་དང་ཕྱོགས་བཅུ་ཡི། །འཇིག་རྟེན་དག་ན་གང་བཞུགས་མཆོད་པ་འགྱུར། །གང་ཡང་
མ་བྱོན་དེ་དག་རབ་མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྤྱོན། །
གཉིས་པ་སངས་རྒྱས་ཀྱིས་ཞིང་ཡོངས་སུ་དག་པར་བྱ་བར་བསམ་པ་ནི། ཕྱོགས་
བཅུ་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་པར་འགྱུར། །བྱང་ཆུབ་
ཤིང་དབང་དྲུང་གཤེགས་རྒྱལ་བ་དང་། །སངས་རྒྱས་སྲས་ཀྱིས་རབ་ཏུ་གང་བར་ཤོག །
གསུམ་པ་སེམས་ཅན་རྣམས་ལ་ཕན་པ་དང་བདེ་བར་བྱ་བར་བསམ་པ་ནི། ཕྱོགས་བཅུའི་
སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་བར་གྱུར། །འགྲོ་བ་ཀུན་
གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིང་རེ་བའང་འགྲུབ་པར་ཤོག །
གཉིས་པ་བྱང་ཆུབ་ཀྱི་སེམས་མི་བརྗེད་པ་བྱ་བ་ལ། མི་མཐུན་ཕྱོགས་ཀྱི་གཉེན་པོ་
བསྟེན་པ་དང་། མི་མཐུན་པའི་ཕྱོགས་སྤང་པ་གཉིས་སོ། །དང་པོ་མི་མཐུན་པའི་ཕྱོགས་ཀྱི་
གཉེན་པོ་བསྟེན་པ་ནི། བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་བ་ཀུན་ཏུ་སྐྱེ་བ་
དྲན་པར་གྱུར། །ཚེ་རབས་ཀུན་ཏུ་འཆི་འཕོ་སྐྱེས་པ་ན། །རྟག་ཏུ་བདག་ནི་རབ་ཏུ་བྱུང་བར་
ཤོག །རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །
ལ374ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་།
ཚུལ་ཁྲིམས་སྤྱོད་པ་དྲི་མེད་ཡང་དག་པར། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །ལྷ་
ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་
ཀུན་གྱི་སྒྲ་སྐད་ཇི་ཙམ་པར། །ཐམས་ཅད་སྐད་དུ་བདག་གི་ཆོས་བསྟན་ཏོ། །དེས་ཤིང་ཕ་
རོལ་ཕྱིན་ལ་རབ་བརྩོན་ཏེ། །བྱང་ཆུབ་སེམས་ནི་ནམ་ཡང་བརྗེད་མ་གྱུར། །
གཉིས་པ་མི་མཐུན་པའི་ཕྱོགས་སྤང་པ་ནི། སྡིག་པ་གང་རྣམས་སྒྲིབ་པར་གྱུར་པ་དག །
དེ་དག་མ་ལུས་ཡོངས་སུ་བྱང་བར་ཤོག །གསུམ་པ་མི་ཆགས་པར་སྦྱོར་བ་ནི། གང་ན་གང་
ལས། ཇི་ལྟར་མི་ཆགས་པར་སྦྱོར་བའོ། །དང་པོ་གང་ན་གང་ལས་ནི། ལས་དང་ཉོན་
མོངས་བདུད་ཀྱི་ལས་རྣམས་ལས། །གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་
ལྟར་མི་ཆགས་པར་སྦྱོར་བ་ནི། ཇི་ལྟར་པདྨོ་ཆུས་མི་ཆགས་པ་བཞིན། །ཉི་ཟླ་ནམ་མཁར་
ཐོགས་པ་མེད་ལྟར་སྤྱད། །བཞི་པ་སེམས་ཅན་ལ་ཕན་གདགས་པ་ནི། ཞིང་གི་ཁྱོན་དང་
ཕྱོགས་རྣམས་ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་
འགྲོ་བ་ཀུན་བཀོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །
ལྔ་པ་གོ་ཆ་བགོ་བ་ནི་གསུམ་སྟེ། སངས་རྒྱས་ཀྱི་ཆོས་ཡོངས་སུ་རྫོགས་པར་བྱ་བ་
དང་། སེམས་ཅན་གྱི་སྤྱོད་པ་དང་མཐུན་པར་འཇུག་པ་དང་། དམ་པའི་ཆོས་རབ་ཏུ་བསྟན་
པར་བྱབའོ། །དང་པོ་སངས་རྒྱས་ཀྱི་ཆོས་ཡོངས་སུ་རྫོགས་པ་བྱ་བ་ནི། བྱང་ཆུབ་སྤྱོད་པ་
ཡོངས་སུ་རྫོགས་བྱེད་ཅིང་། །གཉིས་པ་སེམས་ཅན་གྱི་སྤྱོད་པ་དང་མཐུན་པར་འཇུག་པ་ནི།
སེམས་ཅན་དག་གི་སྤྱོད་པ་དང་མཐུན་པར་འཇུག །གསུམ་པ་དམ་པའི་ཆོས་རབ་ཏུ་བསྟན་
པར་བྱ་བ་ནི། བཟང་པོ་སྤྱོད་པ་དག་ནི་རབ་སྟོན་ཅིང་། །མ་འོངས་བསྐལ་པ་ཀུན་ཏུ་སྤྱོད་
པར་གྱུར། །དྲུག་པ་བྱང་ཆུབ་སེམས་དཔའ་དང་སྐལ་བ་འདྲ་བར་འགྲོགས་པར་བྱ་བ་ནི།
བདག་གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ཡང་རྟག་ཏུ་འགྲོགས་པར་ཤོག །
ལ375ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
ལུས་དང་ངག་རྣམས་དང་ནི་སེམས་ཀྱིས་ཀྱང་། །སྤྱོད་པ་དག་དང་སྨོན་ལམ་གཅིག་ཏུ་སྤྱད། །
བདུན་པ་དགེ་བའི་བཤེས་གཉེན་མགུ་བར་བྱ་བ་ནི། བདག་ལ་ཕན་པར་འདོད་པའི་
གྲོགས་པོ་དག །བཟང་པོ་སྤྱོད་པ་རབ་ཏུ་སྟོན་པ་རྣམས། །དེ་དག་དང་ཡང་རྟག་ཏུ་འཕྲད་
པར་ཤོག །དེ་དག་བདག་གིས་ནམ་ཡང་ཡིད་མི་དབྱུང་། །བརྒྱད་པ་དེ་བཞིན་གཤེགས་པ་
མངོན་སུམ་དུ་བྱ་བ་ནི། སངས་རྒྱས་སྲས་ཀྱིས་བསྐོར་བའི་མགོན་པོ་རྣམས། །མངོན་སུམ་
རྟག་ཏུ་བདག་གིས་རྒྱལ་བ་བལྟ། །མ་འོངས་བསྐལ་བ་ཀུན་ཏུ་མི་སྐྱོ་བར། །དེ་དག་ལ་ཡང་
མཆོད་པ་རྒྱ་ཆེར་བགྱི། །དགུ་པ་དམ་པའི་ཆོས་ཡོངས་སུ་གཟུང་བ་ནི། རྒྱལ་བ་རྣམས་ཀྱི་
དམ་པའི་ཆོས་འཛིན་ཅིང་
། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་
རྣམ་པར་སྦྱང་བ་ཡང་། །མ་འོངས་བསྐལ་པ་ཀུན་ཏུ་སྤྱད་པར་བགྱི། །བཅུ་པ་མཛོད་ཟད་མི་
ཤེས་པ་ཡོངས་སུ་ཐོབ་པ་ནི། སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་
ཤེས་དག་ནི་མི་ཟད་རྙེད། །ཐབས་དང་ཤེས་རབ་ཏིང་འཛིན་རྣམ་ཐར་དང་། །ཡོན་ཏན་ཀུན་
གྱི་མི་ཟད་མཛོད་དུ་གྱུར། །
བཅུ་གཅིག་པ་འཇུག་པ་ནི་བརྒྱད་དེ། སངས་རྒྱས་བལྟ་བ་འཇུག་པ་དང་། སངས་
རྒྱས་ཀྱི་ཞིང་བལྟ་བ་ལ་འཇུག་པ་དང་། སངས་རྒྱས་ཀྱི་གསུང་བལྟ་བ་ལ་འཇུག་པ་དང་།
ཆོས་ཀྱི་འཁོར་ལོ་བསྐོར་བ་ལ་འཇུག་པ་དང་། བསྐལ་པ་ལ་འཇུག་པ་དང་། དེ་བཞིན་
གཤེགས་པ་ལ་བལྟ་ཞིང་སྤྱོད་པ་འཇུག་པ་དང་། སངས་རྒྱས་ཀྱི་ཞིང་མངོན་པར་སྒྲུབ་པ་ལ་
འཇུག་པ་དང༌། དེ་བཞིན་གཤེགས་པའི་གནད་དུ་འགྲོ་བ་ལ་འཇུག་པའོ། །དང་པོ་སངས་
རྒྱུས་ལ་བལྟ་བ་ལ་འཇུག་པ་ནི། རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་
བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །
བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །གཉིས་པ་སངས་རྒྱས་ཀྱི་ཞིང་བལྟ་བ་ལ་འཇུག་
~376ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་།
པ་ནི། དེ་ལྟར་མ་ལུས་ཐམས་ཅད་ཕྱོགས་སུ་ཡང་། །སྐྲ་ཙམ་ཁྱོན་ལ་དུས་གསུམ་ཚད་
པ་ཚད་སྙེད་
ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་མཚོར་སྤྱོད་ཅིང་རབ་ཏུ་
འཇུག །གསུམ་པ་སངས་རྒྱས་ཀྱི་གསུང་བལྟ་བས་འཇུག་པ་ནི། གསུངས་གཅིག་ཡན་ལག་
རྒྱ་མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དོག་པར། །འགྲོ་བ་ཀུན་གྱི་
བསམ་པ་ཇི་བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་པར་བགྱི། ། བཞི་པ་
ཆོས་ཀྱི་འཁོར་ལོ་བསྐོར་བ་ལ་འཇུག་པ་ནི། དུས་གསུམ་གཤེགས་པ་རྒྱལ་བ་ཐམས་ཅད་
དག །འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །དེ་དག་གི་ཡང་གསུང་དབྱངས་མི་
ཟེད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག །ལྔ་པ་བསྐལ་པ་ལ་འཇུག་པ་ནི།
མ་འོངས་བསྐལ་པ་ཐམས་ཅད་འཇུག་པར་ཡང་། །སྐད་ཅིག་གཅིག་གི་བདག་ཀྱང་འཇུག་
པར་བགྱི། །གང་ཡང་བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་ཀྱིས་ནི་ཞུགས་
པར་སྤྱད། །དྲུག་པ་དེ་བཞིན་གཤེགས་པ་ལ་བལྟ་ཞིང་དེའི་སྤྱོད་ཡུལ་ལ་འཇུག་པ་ནི། དུས་
གསུམ་གཤེགས་པ་མི་ཡི་སེང་གེ་གང་། །དེ་དག་སྐད་ཅིག་གཅིག་ལ་བདག་གིས་བལྟ། །
རྟག་ཏུ་དེ་དག་གིས་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག །
པ་སངས་རྒྱས་ཀྱི་ཞིང་མངོན་པར་བསྒྲུབ་པ་ལ་འཇུག་པ་ནི། གང་ཡང་དུས་གསུམ་
དག་གི་ཞིང་བཀོད་པ། །དེ་དག་རྡུལ་གཅིག་སྟེང་ན་མངོན་པར་བསྒྲུབ། །དེ་ལྟར་མ་ལུས་
ཕྱོགས་རྣམས་ཐམས་ཅད་དུ། །རྒྱལ་བ་ཀུན་གྱི་ཞིང་རྣམས་བཀོད་ལ་འཇུག །བརྒྱད་པ་དེ་
བཞིན་གཤེགས་པའི་གནད་དུ་འགྲོ་བ་མི་འཇུག་པ་ནི། གང་ཡང་མ་བྱོན་འཇིག་རྟེན་སྒྲོན་
མ་རྣམས། །དེ་དག་རིམ་པར་འཚང་རྒྱ་འཁོར་ལོ་བསྐོར། །མྱ་ངན་འདས་པ་རབ་ཏུ་ཞི་
མཐའ་སྟོན། །མགོན་པོ་ཀུན་གྱི་དྲུང་དུ་བདག་མཆིའོ། །བཅུ་གཉིས་པ་སྟོབས་ནི་རྣམ་པ་
བཅུ་སྟེ། རྫུ་འཕྲུལ་གྱི་སྟོབས་དང་། ཐེག་པའི་སྟོབས་དང་། སྤྱོད་པའི་སྟོབས་དང་། བྱམས་
བདུན་པ་སངས་
ལ377ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་སྟོབས་དང་། བསོད་ནམས་ཀྱི་སྟོབས་དང་
། ཡེ་ཤེས་ཀྱི་སྟོབས་དང་། ཤེས་རབ་ཀྱི་
སྟོབས་དང་། ཐབས་ཀྱི་སྟོབས་དང་། ཏིང་ངེ་འཛིན་གྱི་སྟོབས་དང་། བྱང་ཆུབ་ཀྱི་སྟོབས་
རྣམས་སོ། །དེ་ལ་དང་པོ་དྲུག་ནི། ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང་། །ཀུན་
ནས་སྒོ་ཡི་ཐེག་པའི་སྟོབས་དག་དང་། །ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་། །
ཀུན་ཏུ་ཁྱབ་པ་བྱམས་པ་དག་གི་སྟོབས། །ཀུན་ནས་དགེ་བའི་བསོད་ནམས་སྟོབས་རྣམས་
དང་། །ཆགས་པ་མེད་པར་གྱུར་པའི་ཡེ་ཤེས་སྟོབས། །སྟོབས་ཕྱི་མ་བཞི་ནི། ཤེས་རབ་
ཐབས་དང་ཏིང་ངེ་འཛིན་སྟོབས་དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་
བྱེད། །བཅུ་གསུམ་པ་གཉེནཔོ་ལ་གོང་དུ་སྨོས་པའི་སྟོབས་བཅུས་མི་མཐུན་པའི་ཕྱོགས།
ལས་དང་། ཉོན་མོངས་པ་དང་། བདུད་ཀྱི་སྟོབས་གཞོམ་པའི་གཉེན་པོ་གསུམ་སྟེ། ལས་
ཀྱི་སྟོབས་རྣམས་ཡོངས་སུ་དག་བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་འཇོམས་པར་
བྱེད། །བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང་། །བཟང་པོ་སྤྱོད་པའི་སྟོབས་ནི་
རྫོགས་པར་བགྱི། །བཅུ་བཞི་པ་ལས་ལ་རྣམ་པ་བརྒྱད་དེ། སངས་རྒྱས་ཀྱི་ཞིང་རྣམ་པར་
དག་པར་བྱ་བ། སེམས་ཅན་རྣམ་པར་དག་པར་བྱ་བ། ཆོས་མཐོང་བར་བྱ་བ། ཡེ་ཤེས་
རྟོགས་པར་བྱ་བ། སྤྱོད་པ་རྣམ་པར་དག་པར་བྱ་བ། སྨོན་ལམ་ཡོངས་སུ་རྫོགས་པར་བྱ་བ།
སངས་རྒྱས་མཆོད་པར་བྱ་བ། བསྐལ་པ་མང་པོར་མི་སྐྱོ་བར་བྱ་བའོ། །དང་པོ་ནི། ཞིང་
རྣམས་རྒྱ་མཚོ་རྣམ་པར་དག་བྱེད་ཅིང་། །གཉིས་པ་ནི། སེམས་ཅན་རྒྱ་མཚོ་དག་ནི་རྣམ་པར་
གྲོལ། །གསུམ་པ་ནི། ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང་། །བཞི་པ་ནི། ཡེ་ཤེས་རྒྱ་
མཚོ་རབ་ཏུ་རྟོགས་པར་བྱེད། །ལྔ་པ་ནི། སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །དྲུག་པ་
ནི། སྨོན་ལམ་རྒྱ་མཚོ་ཡོངས་སུ་རྫོགས་པར་བྱེད། །བདུན་པ་ནི། སངས་རྒྱས་རྒྱ་མཚོ་རབ་
ཏུ་མཆོད་བྱེད་ཅིང་། །བརྒྱད་པ་ནི། བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །
ལ378ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་།
བསྔོ་བ་རྗེས་སུ་སློབ་པའི་ཡོངས་སུ་བསྔོ་བ་ལ། སངས་རྒྱས་ཀྱི་རྗེས་སུ་སློབ་པར་
ཡོངས་སུ་བསྔོ་བ་དང་། བྱང་ཆུབ་སེམས་དཔའི་རྗེས་སུ་སློབ་པར་ཡོངས་སུ་བསྔོ་བ་ལ་རྣམ་
པ་གཉིས་སོ། །དང་པོ་སངས་རྒྱས་ཀྱི་རྗེས་སུ་སློབ་པར་ཡོངས་སུ་བསྔོ་བ་ནི། གང་ཡང་
དུས་སུམ་གཤེགས་པ་རྒྱལ་བ་ཡི། །བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་
པོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་བདག་གིས་མ་ལུས་རྫོགས་པར་བགྱི། །
གཉིས་པ་བྱང་ཆུབ་སེམས་དཔའི་རྗེས་སུ་སློབ་པར་ཡོངས་སུ་བསྔོ་བ་ནི། རྒྱལ་བ་
ཀུན་གྱི་སྲས་ཀྱི་ཐུ་བོ་པ། །གང་གིས་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་
མཚུངས་པར་སྤྱད་པའི་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །ལུས་དང་ངག་
དང་ཡིད་ཀྱང་རྣམ་དག་ཅིང་། །སྤྱོད་པ་རྣམ་དག་ཞིང་རྣམས་ཡོངས་དག་པར། །བསྔོ་བ་
བཟང་པོ་མཁས་པ་ཅི་འདྲ་བར། །དེ་འདྲ་བདག་ཀྱང་དེ་དང་མཚུངས་པར་ཤོག །ཀུན་ནས་
དགེ་བ་བཟང་པོ་སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པ་བགྱི། །མ་འོངས་
བསྐལ་པ་ཀུན་ཏུ་མི་སྐྱོ་བར། །དེ་ཡི་བྱ་བ་མ་ལུས་རྫོགས་པར་བགྱི། །བཅུ་དྲུག་པ་བསྡུས་
པ་ནི། སྤྱོད་པ་དག་ནི་ཚད་ཡོད་མ་གྱུར་ཅིག །ཡོན་ཏན་རྣམས་ཀྱང་ཚད་གཟུང་མེད་པར་
ཤོག །སྤྱོད་པ་ཚད་མེད་པ་ལ་གནས་ནས་ཀྱང་
། །དེ་དག་འཁྲུལ་པ་ཐམས་ཅད་འཚལ་བར་
བགྱི། །དགུ་པ་སྨོན་མཐའ་ནི། ནམ་མཁའི་མཐར་ཐུག་གྱུར་པ་ཅི་ཙམ་པ། །སེམས་ཅན་མ་
ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་
སྨོན་ལམ་མཐའ་ཡང་དེ་ཙམ་མོ། །
བཅུ་པ་ཕན་ཡོན་ལ། ཚེ་འདིའི་དང་། ཕྱི་མའི་གཉིས་སོ། །དང་པོ་ཚེ་འདིའི་ལ་བཞི་
སྟེ། བསོད་ནམས་ཁྱད་པར་དུ་འཕགས་པ་ཡོངས་སུ་སྡུད་པ་དང་། དེ་བཞིན་གཤེགས་པ་
མཐོང་པ་དང་། བྱང་ཆུབ་སེམས་དཔའ་དང་སྐལ་པ་འདྲ་བ་ཐོབ་པ་དང་། ལས་ཀྱི་སྒྲིབ་པ་
༤379ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡོངས་སུ་བྱང་པར་འགྱུར་བའོ། །དང་པོ་བསོད་ནམས་ཁྱད་པར་དུ་འཕགས་པ་ཡོངས་སུ་
སྡུད་པ་ནི། གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །རིན་ཆེན་བརྒྱན་ཏེ་རྒྱལ་བ་
རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་རྣམས་ཀྱང་། །ཞིང་གི་རྡུལ་སྙེད་བསྐལ་
པར་ཕུལ་བ་བས། །གང་གིས་བསྔོ་བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་
སུ་རབ་མོས་ཤིང་། །ལན་གཅིག་ཙམ་ཡང་དད་པ་བསྐྱེད་པས་ནི། །བསོད་ནམས་དམ་པའི་
མཆོག་ཏུ་འདི་འགྱུར་རོ། །གཉིས་པ་དེ་བཞིན་གཤེགས་པ་མཐོང་བ་ནི། གང་གི་བཟང་
སྤྱོད་སྨོན་ལམ་འདི་བཏབ་པས། །དེས་ནི་ངན་སོང་ཐམས་ཅད་སྤངས་པར་འགྱུར། །དེས་
ནི་གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་ཡང་དེས་མྱུར་མཐོང་། །གསུམ་
པ་བྱང་ཆུབ་སེམས་དཔའ་དང་སྐལ་བ་འདྲ་བ་ཐོབ་པ་ནི། དེ་དག་རྙེད་པ་རབ་རྙེད་བདེ་བར་
འཚོ། །མི་ཚེ་འདིར་ཡང་དེ་དག་ལེགས་པར་འོང་། །ཀུན་ཏུ་བཟང་པོ་དེ་ཡང་ཅི་འདྲ་བར། །
དེ་དག་རིང་པོར་མི་ཐོགས་དེ་བཞིན་འགྱུར། །བཞི་པ་ལས་ཀྱི་སྒྲིབ་པ་ཡོངས་སུ་བྱང་བར་
འགྱུར་བ་ནི། མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་
བྱས་པ་དག །དེ་ཡིས་བཟང་པོ་སྤྱོད་པ་འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་
འགྱུར། །
གཉིས་པ་ཚེ་ཕྱི་མའི་ཕན་ཡོན་ལ་ཡང་རྣམ་པ་གཉིས་ཏེ། རྒྱུས་བསྡུས་པ་དང་།
འབྲས་བུས་བསྡུས་པའོ། །རྒྱུས་བསྡུས་པ་ལ། ཡེ་ཤེས། མཚན། དཔེ་བྱད་བཟང་པོ།
རིགས་དང་། གནོད་པ་མེད་པའི་ལུས་ཀྱི་མཚན་ཉིད་རྣམས་ཏེ། ཡེ་ཤེས་དང་ནི་གཟུགས་
དང་མཚན་རྣམས་དང་། །རིགས་དང་ཁ་དོག་རྣམས་དང་ལྡན་པར་འགྱུར། །བདུད་དང་མུ་
སྟེགས་མང་པོས་དེ་མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །འབྲས་
བུས་བསྡུས་པ་ལ། བྱང་ཆུབ་སྙེ་རྗེར་འགྲོ་ཞིང་སེང་གེའི་ཁྲི་ལ་འདུག་པར་བསྟན་ལ་དང་།
༤380ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་།
བདུད་ཕམ་པར་བྱེད་པ་དང་། མངོན་པར་རྫོགས་པར་འཚང་རྒྱ་བ་དང༌། ཆོས་ཀྱི་འཁོར་ལོ་
བསྐོར་བའི་མཚན་ཉིད་རྣམས་ནི། བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ན་
སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་རབ་ཏུ་བསྐོར། །
བདུད་རྣམས་སྡེ་དང་བཅས་པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་
འདི། །འཚང་བས་དང་ནི་སྟོན་ཏམ་ཀློག་པ་ཡིས། །དེ་ཡི་རྣམ་པར་སྨིན་པ་སངས་རྒྱས་
མཁྱེན། །བྱང་ཆུབ་མཆོག་ལ་སོམ་ཉི་མ་བྱེད་ཅིག །བྱང་ཆུབ་སེམས་དཔའི་ཡོངས་སུ་བསྔོ་
བས་བསྔོ་བ་ནི། འཇམ་དཔལ་ཅི་ལྟར་མཁྱེན་ཅིང་དཔའ་བ་དང་། །ཀུན་ཏུ་བཟང་པོ་
ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཅིང་
། །དགེ་བ་འདི་དག་ཐམས་
ཅད་རབ་ཏུ་བསྔོ། །དེ་བཞིན་གཤེགས་བའི་ཡོངས་སུ་བསྔོ་བ་ནི། དུས་སུ་གཤེགས་པ་རྒྱལ་
བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གིས་དགེ་བའི་
རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །སྒྲིབ་པ་དང་བྲལ་ཞིང་
ཕ་རོལ་ཏུ་ཕྱིན་པ་དང་། མཐུན་པའི་ལུས་ཡོངས་སུ་འཛིན་པ་ནི། བདག་ནི་འཆི་བའི་དུས་
བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་མཐའ་
ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །སྨོན་ལམ་ཐམས་ཅད་ཡོངས་
སུ་རྫོགས་པར་བྱེད་ཅིང་འཇིག་རྟེན་གནས་གྱི་བར་དུ་སེམས་ཅན་གྱི་དོན་སྒྲུབ་པ་ནི། དེ་
སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་བར་ཤོག །དེ་
དག་མ་ལུས་བདག་གིས་ཡོངས་སུ་བསྐང་། །འཇིག་རྟེན་ཇི་སྲིད་སེམས་ཅན་ཕན་པར་བགྱི། །
ཞེས་སོ། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་
ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་
གིས་དེར་ཐོབ་ཤོག །དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་
381ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྲག་བརྒྱ་ཡིས། །བློ་ཡིས་སྟོབས་ཀྱི་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་
ཕན་པ་མང་པོ་བགྱི། །
སྨོན་ལམ་བཏོན་པའི་དགེ་བའི་རྩ་བ་ཡོངས་སུ་བསྔོ་བ་ནི། བཟང་པོ་སྤྱོད་པའི་སྨོན་
ལམ་བཏོན་པ་ཡིས། །དགེ་བ་ཅུང་ཟད་བདག་གིས་ཅི་བསགས་པ། །དེས་ནི་འགྲོ་བའི་སྨོན་
ལམ་དགེ་བ་རྣམས། །སྐད་ཅིག་གཅིག་གིས་ཐམས་ཅད་འབྱོར་པར་ཤོག །མདོར་ན་འཇིག་
རྟེན་དང་འཇིག་རྟེན་ལས་འདས་པའི་ཕུང་པོ་མ་ལུས་པ་ཐོབ་པའི་ཕན་ཡོན་ནི། གང་ཡང་
བཟང་པོ་སྤྱོད་པ་འདི་བསྔོས་པས། །བསོད་ནམས་མཐའ་ཡས་དམ་པ་གང་ཐོབ་དེས། །
འགྲོ་བ་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་
ཤོག །སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་
ཅིང་། །ཀུན་ཏུ་བཟང་པོ་བརྒྱན་པའི་གཞུང་གྲུབ་སྟེ། །ངན་སོང་གནས་རྣམས་མ་ལུས་སྟོང་
པར་ཤོག །
གསུམ་པ་མཇུག་བསྡུ་པ་ནི། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་
རྫོགས་སོ། །ཅེས་སོ། །འཕགས་པ་བཟང་པོ་སྤྱོད་པའི་སྨོན་ལམ་ལ། ཨ་ཙརྱ་ཏིག་ན་གས་
ཊི་ཀ་མཛད་པ་དང་། ཨ་ཙརྱ་ཤཱཀྱ་མི་ཏྲ་དང་
། ཨ་ཙརྱ་བུདྷ་ཀརྟི་དང་། ཨ་ཙརྱ་བྷ་ཏྲ་བུ་ཧས་
ཊི་ཀ་མཛད་པ་རྣམས་ལ་གཞིའི་དོན་དང་། འཕྲལ་དུ་མཁན་པོ་དག་ལ་ཐོས་པ་དང་། མདོ་
སྡེ་ལས་འབྱུང་བ་དང་སྦྱར་དེ་བཤད་པ་དང་། བརྡ་སྤྲད་པར་སླ་བར་བརྗེད་བྱང་དུ། ལོཙྪ་བ་
ཞང་ཡེ་ཤེས་སྡེའི་གཞུང་འགྲེལ་གྱི་ས་བཅད་དང་སྦྱར་སྡེ། གཞུང་དང་བསྒྲགས་པ་འདི་ནི།
མང་དུ་ཐོས་པའི་བཤེས་གཉེན་བཀྲ་ཤིས་འོད་ཟེར་གྱིས་སྦྱར་བའོ། །
རྒྱལ་སྲས་དང་པོའི་ལས་ཅན་འཇུག་པའི་སྒོ། །བློ་མཆོག་རྣམས་ཀྱིས་ཇི་བཞིན་
མཐར་སོན་ཅིང་། །དམ་པའི་སྐྱེ་བོས་གང་ལ་རབ་བསྔགས་པ། །ཐུབ་པས་ཀུན་བཟང་སྤྱོད་
ལ382ལ



འཕགས་པ་བཟང་པོ་སྤྱོད་པའི་སྨོན་ལམ་གྱི་ས་གཞུང་། །
པའི་མདོ་སྡེ་གསུངས། །དེ་ལ་དཔང་གྱུར་རྣམས་དཔྱད་རྣམ་དག་པ། །གླང་པོ་བཤེས་གཉེན་
གྲགས་དང་བཟང་པོ་ཡི། །ཐམས་ཅད་མཁས་མཆོག་རྣམ་བཞིའི་མན་ངག་གིས། །ཡེ་ཤེས་
སྡེར་གྲགས་སྒྱུར་བྱེད་དམ་པས་ཕྱེ། །ཚུལ་འདི་མོས་པ་ཕྲ་མོས་རབ་བསྐུལ་སྟེ། །ཅུང་ཟད་
ངལ་བྱས་གཞུང་འདིར་ལེགས་བྲིས་ལས། །བསོད་ནམས་ཐོབ་དེས་སྐྱེ་བ་ཀུན་ཏུ་བདག །
སྤྱོད་མཆོག་འདི་ལ་སླར་ལྡོག་མེད་གྱུར་ཅིག །ལོང་བ་བདེ་བའི་ལམ་ལའང་ཉམས་ང་ལྟར། །
ཚིག་གིས་ཚུལ་ལའང་བློ་གྲོས་དགོས་པ་ཡི། །མ་སྦྱང་དད་པའི་རྗེས་འབྲང་བླུན་པོ་རྣམས། །
ལེགས་བཤད་རྒྱས་པའི་ངག་འདིས་དགའ་མཆོག་སྐྱེ། །ཞེས་གསུངས་སོ། །
383



སྤྱི་ཁྱབ་ཇུས་འགོད་པ། མཆོག་སྤྲུལ་ཐུབ་བསྟན་ཉི་མ། ཚེ་རིང་བཀྲ་ཤིས།
དཔེ་སྒྲིག་འགན་འཁུར་བ། བཀྲ་ཤིས།
མདུན་ཤོག་འཆར་འགོད་པ། འབྲུག་རྒྱལ།
ཐར་ལམ་གསལ་སྒྲོན་ལས།
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། ༩
ཁོ་ཐར་འཇམ་ལོས་བསྡུ་བསྒྲིགས་མཛད།
སི་ཁྲོན་དུས་དེབ་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༡༤ལོའི་ཟླ་༡༢ པར་པར་གཞི་དང་པོ་བསྒྲིགས།
༢༠༡༤ལོའི་ཟླ་༡༢པར་པར་ཐེངས་དང་པོ་དཔར།
དཔེ་རྟགས།
དེབ་བཅུ་པོ་ལ་རིན་སྒོར། ༤༥༠.༠༠
ན
ISBN 978-7-5409-5726-1
