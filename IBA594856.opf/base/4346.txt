༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5823
ImageGroup:
13CN5825
LCCN:
In/a
ISBN:
n/a
Title:
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
|rgyal po mdo bcu'i rtsa 'grel phyogs bsgrigs/
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
1
Total Volumes:
10
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཐར་ལམ་གསལ་སྒྲོན།
༄༅། །རྒྱལ་པོ་མདོ་བཅུའི་རྩ་འགྲེལ་ཕྱོགས་
བསྒྲིགས་བཞུགས་སོ། །
དེབ་དང་པོ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སི་ཁྲོན་དུས་དེབ་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP) 数据
十大王经本注:全10册:藏文/降洛主编.-成都:四川民族出版社,
2014.12
(觉悟之道)
ISBN 978-7-5409-5726-1
I. H. II. 0降... III. 大乘一佛经一藏语
IV. OB942.1
中国版本图书馆CIP数据核字(2014) 第309191号
觉悟之道
十大王经本注(1卷)
r
降落主编
策划:土登尼玛泽仁扎西
责任编辑:扎西
封面设计:朱儿甲
技术设计:白玛次成
责任印制:林么周
出版发行:四川党建期刊集团 四川民族出版社
址:成都市三洞桥路12号
刷:四川嘉创印务有限责任公司
成品尺寸:170mmX240mm
张:225.25
数:2920千
次:2014年12月第一版
次:2014年12月第一次印刷
数:0001~ 2000册
号:ISBN 978-7-5409-5726-1
价:450.00 元(1-10卷)
出地印成印字版印印书定



རྣམ་འདྲེན་སྟོང་ལས་པད་དཀར་ལྟར། །ཡོངས་བསྔགས་སྟོན་མཆོག་ཤཱཀྱའི་ཏོག །



སུམ་ཉིས་ས་ལ་དབང་བྱས་པའི། །གངས་ཅན་མི་རྗེ་ཁྲི་སྲོང་མཆོག །



མ
- བ
--
--
༄༅། །བསྡུ་སྒྲིག་གསལ་བཤད།
f
--
མཐའ་མེད་པའི་འགྲོ་བ་ཡོངས་ལ་ཀུན་ཕན་སྙིང་རྗེ་ཆེན་པོ་དང་འཚེ་བ་མེད་པའི་
སྤྱོད་པ་ཟུང་དུ་འབྲེལ་བའི་ལམ་ནས་བདེ་ནས་བདེ་བའི་ལམ་མཆོག་སྟོན་པའི་བདེ་
གཤེགས་ཤཱཀྱའི་རྒྱལ་པོས། སློབ་པ་ལམ་གྱི་གནས་སྐབས་སུ་ཆོས་ཚིག་བཞི་པའི་ཚིགས་
སུ་བཅད་པ་རེ་རེའི་ཆེད་དུའང་སྐུ་ལུས་མེ་དོང་དུ་མཆོངས་པ་དང་། སྐུ་ལ་ལྕག་གི་གཟེར་བུ་
སྟོང་གདབ་པ། སྐུ་ལ་ཤ་ཡི་ཀོང་བུ་སྟོང་བྲུས་ཏེ་སྡོང་བུ་བཙུགས་ནས་དམ་པའི་ཆོས་བཙལ་
ནས། མཐར་ཐུག་མངོན་པར་རྫོགས་པར་སངས་རྒྱས་པའི་ཚེ་ནའང་ཕྲིན་ལས་ཀྱི་གཙོ་བོ་
ཆོས་འཁོར་རིམ་པ་གསུམ་སོགས་བསྐོར་བར་མཛད་པ་འདི་ཡིན་ལ། དེ་ཐམས་ཅད་མི་
བརྗེད་པའི་གཟུངས་མངའ་བའི་ཐེག་པ་ཆེ་ཆུང་གི་འཕགས་པའི་གང་ཟག་རྣམས་ཀྱིས་
བཀའ་ཡི་བསྡུ་བ་རིམ་པར་མཛད་དེ་གླེགས་བམ་ལ་བཀོད་པ་སོགས་ཀྱིས་ད་ལྟ་ས་གསུམ་
དུ་རྒྱལ་བསྟན་རིན་པོ་ཆེ་ཁྱབ་གདལ་དུ་འབར་བཞིན་པ་འདིའོ། །
དེ་ལྟར་ལུང་དང་རྟོགས་པའི་རྒྱལ་བསྟན་རིན་པོ་ཆེ་མི་ནུབ་དར་རྒྱས་སུ་སྤེལ་བ་ལ་
གཙོ་བོར་འཆད་རྩོད་རྩོམ་གསུམ་གྱིས་སྤེལ་དགོས་པས། བོད་ཁ་བ་གངས་ཅན་གྱི་ལྗོངས་
འདིར་ཡང་སྔོན་གྱི་ལོ་པཎ་བྱང་ཆུབ་སེམས་དཔའ་རྣམས་ཀྱི་གཞལ་དུ་མེད་པའི་བཀའ་
དྲིན་ལ་བརྟེན་ནས། མཉམ་མེད་ཐུབ་པའི་བསྟན་པ་རིན་པོ་ཆེ་ཉན་བཤད་བསྒྱུར་གསུམ་གྱི་
ལIལ
}



}
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒོ་ནས་གཏན་ལ་དབབ་པ་བོད་བརྒྱུད་ནང་བསྟན་ཞེས་པ་ལྟ་སྒོམ་སྤྱོད་གསུམ་གང་གི་ཆ་
ནས་ཀྱང་འཐུས་སྒོ་ཚང་ཞིང་ལུང་རིགས་ཀྱི་རྒྱབ་བརྟེན་ཡོད་པ། ཡིད་བཞིན་གྱི་ནོར་བུ་རིན་
པོ་ཆེ་བརྒྱ་སྟོང་ལས་ཀྱང་ལྷག་པ་འདི་ཉིད་སེམས་ཅན་སྤྱིའི་བགོ་སྐལ་དུ་ཡུན་ནས་ཡུན་ཏུ་
གནས་པའི་ཐབས་ལ་ང་ཚོས་སྒོ་ཀུན་ནས་འབད་དགོས་པ་དུས་རབས་འདིའི་ནང་ཆོས་པ་
ཡོངས་ཀྱི་ཕྲག་ཏུ་བབ་པའི་འོས་འགན་རེད།
ཐེངས་འདིར་ང་ཚོས་ལོ་མང་རིང་བསྡུ་རུབ་བྱས་པའི་རྒྱལ་པོ་མདོ་བཅུ་རྩ་འགྲེལ་
ཕྱོགས་བསྒྲིགས་ཏེ། དེ་ཡང་རྒྱལ་པོ་མདོ་བཅུ་ཞེས་གྲགས་པ་འདི་ནི་བསྟན་པ་སྔ་དར་གྱི་
དུས་སུ་མཁན་སློབ་ཆོས་གསུམ་གྱི་དབུས། སྤྲུལ་པའི་ལོ་པཎ་དུ་མ་དགྱེས་ཞལ་འཛོམས་ཏེ་
བྱང་ཕྱོགས་གངས་རིའི་ལྗོངས་འདིར། རྒྱལ་བསྟན་རིན་པོ་ཆེས་དཀར་འཇམ་ཡུག་གཅིག་
མཛད་པའི་སྐབས་སུ། རྒྱལ་པོ་ཁྲི་སྲོང་ལྡེའུ་བཙན་གྱི་སྐུ་ཚེའི་ཚད་ཞེ་ལྔ་ལས་མེད་ཚུལ་
གཙུག་ལག་རྩིས་ལས་བཤད་པར། མཁན་སློབ་ལོ་པཎ་ཀུན་ཞལ་མཐུན་པར་སྐུའི་རིམ་གྲོ་
ལ་ཚིག་ཉུང་ལ་དོན་ཟབ་པའི་ཞལ་འདོན་ཕྱི་སྐོངས་རྒྱལ་པོ་མདོ་བཅུ། ནང་སྐོངས་དོངས་
སྤྲུགས་སྐོང་བཤགས། གསང་བའི་སྐོངས་དྲི་མེད་བཤགས་རྒྱུད་བཅས་བསྒྱུར་ཞུས་མཛད་
ཅིང་། རྒྱལ་པོ་རང་གི་རྒྱུན་དུ་ཐུགས་དམ་གྱི་མཐིལ་མཛད་པས་ལོ་བཅུ་གསུམ་བསྲིངས་
ཏེ་དགུ་གྲངས་ང་དགུ་བར་བཞུགས་པས་དེ་ལྟར་གྲགས་པ་སྟེ། པདྨ་བཀའ་ཐང་ལས། སྐུ་
རིམ་ཕྱི་སྐོངས་རྒྱལ་པོའི་མདོ་བཅུ་བསྒྱུར༔ ཤེས་རབ་སྙིང་པོ་ཟབ་མོ་ལྟ་བའི་མདོ༔ འདའ་
ཀ་ཡེ་ཤེས་ངེས་དོན་སྒོམ་པའི་མདོ༔ བཟང་པོ་སྤྱོད་པ་རྒྱ་ཆེན་སྨོན་ལམ་མདོ༔ རྡོ་རྗེ་རྣམ་
པར་འཇོམས་པ་ཁྲུས་ཀྱི་མདོ༔ བྱང་ཆུབ་ལྟུང་བཤགས་ལས་སྒྲིབ་དག་པའི་མདོ༔ གཙུག་
ཏོར་ནས་བྱུང་གདུགས་དཀར་བཟློག་པའི་མདོ༔ གསང་བདག་གོས་སྔོན་ཅན་ནི་སྲུང་བའི་
མདོ༔ མགོན་པོ་ཚེ་དཔག་མེད་པ་ཚེ་བསྲིང་མདོ༔ ནོར་གྱི་རྒྱུན་མ་ལོངས་སྤྱོད་སྤེལ་བའི་
|
}
2ལ



1
བསྡུ་སྒྲིག་གསལ་བཤད།
མདོ༔ ཡི་གེ་གཅིག་མ་སྙིང་པོ་མདོ་རྣམས་བསྒྱུར༔ ཞེས་གསུངས་པ་ལྟར། མདོ་བཅུའི་ཐ་
སྙད་མཛད་པ་དང་།
གཞན་ཡང་བོད་དུ་འབུམ་སྡེ་ལྔ་ཞེས་གྲགས་པ་ཡོད་དེ། ཤེར་ཕྱིན་ཀྱི་མདོ་ཐུགས་ཀྱི་
འབུམ། མྱང་འདས་ཀྱི་མདོ་གསུང་གི་འབུམ། དཀོན་མཆོག་བརྩེགས་པའི་མདོ་སྐུའི་
འབུམ། ཕལ་པོ་ཆེའི་མདོ་ཡོན་ཏན་གྱི་འབུམ། ལང་ཀར་གཤེགས་པའི་མདོ་འཕྲིན་ལས་
ཀྱི་འབུམ་དང་བཅས་པ་ལ་འབུམ་སྡེ་ལྔ་ཟེར་རོ། །
དེ་རྣམས་འབུམ་དུ་འཇོག་པའི་རྒྱུ་མཚན་ནི། ཤེར་ཕྱིན་རྒྱས་པ་ལ་ཤོ་ལོ་ཀ་འབུམ་
ཡོད་པ་དང་། མདོ་མྱང་འདས་ལ་སངས་རྒྱས་མྱ་ངན་ལས་འདའ་ཁར་ཞལ་ཆེམས་བཞག་
པ་འབུམ་ཡོད་པ་དང་། དཀོན་མཆོག་བརྩེགས་པ་ལ་སངས་རྒྱས་ཀྱི་མཚན་མི་འདྲ་བ་
འབུམ་ཡོད་པ་དང་། ཕལ་པོ་ཆེ་ལ་སྨོན་ལམ་འབུམ་ཡོད་པ་དང་། ལང་ཀར་གཤེགས་པ་
ལ་སྲིན་པོ་འབུམ་བཏུལ་ཚུལ་ཡོད་པས་ན་འབུམ་ཞེས་གྲགས་ལ། དེ་ཡང་འབུམ་སྡེ་ལྔ་པོ་
དེའི་དོན་བསྡུས་པའི་མདོ། རྒྱལ་པོའི་མདོ་ལྔ་ཞེས་གྲགས་པ་ནི། ཡུམ་གྱི་དོན་བསྡུས་ཤེས་
རབ་སྙིང་པོ། མྱང་འདས་ཀྱི་དོན་བསྡུས་འདའ་ག་ཡེ་ཤེས། དཀོན་མཆོག་བརྩེགས་པའི་
དོན་བསྡུས་པ་རྡོ་རྗེ་རྣམ་འཇོམས། ཕར་ཕྱིན་གྱི་དོན་བསྡུས་བཟང་སྤྱོད་སྨོན་ལམ། ལང་
གཤེགས་ཀྱི་དོན་བསྡུས་ལྟུང་བཤགས་རྣམས་ལ་རྒྱལ་པོ་མདོ་ལྔ་ཞེས་ཀྱང་གྲགས་པ་སྟེ།
དེ་ཡང་ཤེས་རབ་སྙིང་པོ་ལྟ་བའི་མདོ། འདའ་ག་ཡེ་ཤེས་སྤྱོད་པའི་མདོ། རྡོ་རྗེ་རྣམ་འཇོམས་
ཁྲུས་ཀྱི་མདོ། བཟང་པོ་སྤྱོད་པ་སྨོན་ལམ་གྱི་མདོ། ལྟུང་བཤགས་སྡིག་པ་བཤགས་པའི་
མདོ་ཞེས་གྲགས་སོ། །
བཤད་ཚུལ་གཞན་ཞིག་ལ་སྨོན་ལམ་གྱི་རྒྱལ་པོ་བཟང་སྤྱོད། བཤགས་པའི་རྒྱལ་པོ་
ལྟུང་བཤགས། ཁྲུས་ཀྱི་རྒྱལ་པོ་རྣམ་འཇོམས་ཞེས་པ་ལྟ་བུ། མདོ་གཞན་རྣམས་ཀྱི་རྒྱལ་
ལ3ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོའམ་གཙོ་བོ་ལྟ་བུ་ཡིན་པས་དེ་ལྟར་གྲགས་པ་སྟེ་བཤད་ཚུལ་གཉིས་པོ་གང་ལྟར་ཡིན་
ཡང་། མདོ་འདི་དག་ནི་ཚིག་ཉུང་ལ་དོན་ཟབ་པ་དང་། བྱིན་རླབས་དང་ཕན་ཡོན་ཆེ་བར་
གསུངས་པས། འདིར་མདོ་བཅུའི་དབང་དུ་བྱས་ཏེ། མདོ་སོ་སོའི་རྩ་བ་དང་འཕགས་བོད་
ཀྱི་འགྲེལ་པ་ཁག་ཕྱོགས་གཅིག་ཏུ་བསྒྲིགས་པ་ཞིག་མ་མཐོང་བས་འདི་བཞིན་བསྒྲིགས་ན།
ཆོས་དད་མང་ཚོགས་རྣམས་ཀྱིས་གཙོས་པའི་རྒྱ་ཆེའི་ཀློག་པ་ཡོངས་ལ་ཕན་པ་མི་ཉུང་བ་
ཞིག་དང་། ཞིབ་འཇུག་པ་རྣམས་ལ་ཡང་དཔྱད་གཞི་གལ་ཆེན་ཞིག་ཏུ་སྣང་བས། ང་ཚོས་
སྔོན་ནས་རིས་མེད་ཀྱི་ཞལ་འདོན་ཁག་གི་རྩ་འགྲེལ་ཚང་མ་ཕྱོགས་གཅིག་བསྒྲིག་འདུན་
ཡོད་པའི་ཁར། སྐྱབས་རྗེ་གཟན་དཀར་རིན་པོ་ཆེས་རྒྱལ་པོ་མདོ་བཅུ་རྐྱང་པ་བསྒྲིགས་ན་
ལེགས་ཚུལ་གྱི་བཀའ་དགོངས་ཕེབས་པ་ལྟར། ལོ་མང་རིང་འཚོལ་བསྡུ་བྱས་ཏེ་ཕྱོགས་
གཅིག་ཏུ་བསྒྲིགས་པ་ཡིན་ལ།
དེ་ཡང་རྣམ་འཇོམས་ལ་ཆོས་ཚན་ཉེར་བཞི། ཚེ་མདོ་ལ་ཆོས་ཚན་དགུ། ནོར་རྒྱུན་མ་
ལ་ཆོས་ཚན་བཅུ་གསུམ། གདུགས་དཀར་ལ་ཆོས་ཚན་བརྒྱད། གསང་བདག་གོས་སྔོན་
ཅན་ལ་ཆོས་ཚན་བཅུ་གཉིས། ཤེར་རབ་སྙིང་པོ་ལ་ཆོས་ཚན་བཞི་བཅུ་ཞེ་བཞི། ཤེར་ཕྱིན་
ཡི་གེ་གཅིག་མ་ལ་ཆོས་ཚན་བརྒྱད། འདའ་ག་ཡེ་ཤེས་ལ་ཆོས་ཚན་བརྒྱད། ལྟུང་བཤགས་
ལ་ཆོས་ཚན་ཉེར་བདུན། བཟང་སྤྱོད་ལ་ཆོས་ཚན་ཉེར་དགུ། མཁན་པོ་ཀརྨ་རིན་ཆེན་གྱིས་
མཛད་པའི་རྒྱལ་པོའི་ཐུགས་དམ་མདོ་བཅུ་སོགས་ལ་བརྟེན་པའི་འཆི་བསླུ་འཆི་བདག་
ཞགས་གཅོད་ཡེ་ཤེས་རལ་གྲི་བཅས་བསྡོམས་པས་ས་བཅུ་གཅིག་པ་ཀུན་ཏུ་འོད་ཀྱི་ས་ལ།
མཚན་བཟང་སོ་གཉིས་དང་། དཔེ་བྱད་བརྒྱད་ཅུ༑ ཚངས་དབྱངས་ཡན་ལག་དྲུག་ཅུའི་རྟེན་
འབྲེལ་དུ་བྱས་པའི་ཆོས་ཚན་བརྒྱ་དང་གྱ་གསུམ། གླེགས་བམ་རིན་པོ་ཆེ་ས་བཅུ་ལ་སྐུ་
གསུམ་གྱི་ཁྱད་པར་དུ་བྱས་པ་བཅུ་གསུམ་པོ་འདི་རྣམས་དག་སྒྲིག་ལེགས་པར་བྱས་ཏེ། ང་
སྨ4ལ



བསྡུ་སྒྲིག་གསལ་བཤད།
ཚོའི་དཔེ་ཚོགས་ཆེན་པོ་ཐར་ལམ་གསལ་སྒྲོན་གྱི་གྲས་སུ་བཅུགས་ཏེ། སྒྲིག་སྟངས་དང་ཞུ་
དག་བཅས་ལ་གཟབ་ནན་བྱས་པའི་ཁུལ་ཡིན་མོད། དབུས་པ་དམར་སྟོན་གྱིས་མཛད་པའི་
རྡོ་རྗེ་རྣམ་འཇོམས་ཀྱི་ཊཱི་ཀ་དང་། ངོར་ཆེན་སློབ་མ་ཀུན་དགའ་ལེགས་རིན་གྱིས་མཛད་
པའི་འཕགས་པ་ཚེ་དང་ཡེ་ཤེས་དཔག་ཏུ་མེད་པའི་མདོའི་དོན་རྣམ་པར་བཤད་པ་རིན་ཆེན་
ཕྲེང་བ། གནས་དྲུག་པ་བློ་གྲོས་མཚུངས་མེད་ཀྱི་ཤེར་སྙིང་གི་འགྲེལ་པ། གཟད་པས་མཛད་
ཅེས་པའི་ཤེས་རབ་སྙིང་པོའི་འགྲེལ་བ་ཟབ་རྒྱས་མ། ཞི་བྱེད་ལུགས་ཀྱི་ཤེས་རབ་སྙིང་པོའི་
བཤད་འབུམ། ལྟུང་བཤགས་སྔགས་སུ་བཀྲལ་བ་སློབ་དཔོན་ཤྲཱི་སིདྷས་མཛད་ཅེས་པ་
སོགས་སུ། བརྡ་རྙིང་དང་སྔགས་སོར་བཞག་བྱས་པ་མང་བ། དཔེར་ན་མིང་མཐའི་འ་མ་
བསྡུས་པ་དང་། སངས་རྒྱས་ལ་བུ་ཏ་ཞེས་བྲིས་པ་སོགས་དེང་དུས་ཀྱི་བརྡ་སྤྲོད་ཀྱི་འགྲོས་
དང་མི་མཐུན་པ། སྐུང་ཡིག་མང་བ། འབྲུ་མི་གསལ་བ་སོགས་བཅོས་ཐབས་བྲལ་བ་མང་
དུ་འདུག་རྐྱེན་ཕལ་ཆེ་བ་སོར་བཞག་བྱས་ཡོད། འདི་དག་གི་མ་དཔེ་མཁོ་འདོན་ཐད་
དཔལ་བརྩེགས་བོད་ཡིག་ཞིབ་འཇུག་ཁང་དང་། ས་སྐྱའི་དཔེ་རྙིང་བསྡུ་སྒྲིག་ཁང་སོགས་
འབྲེལ་ཡོད་ལས་ཁུངས་དང་། མི་སྣ་མང་པོས་རྒྱབ་སྐྱོར་བླ་མེད་ཐོབ་པས་ཐུགས་རྗེ་ཆེ་ཞུ།
ལྷག་ཏུ་ཚུལ་འདི་ནི་བོད་གངས་ཅན་པའི་རིག་གཞུང་དར་སྤེལ་གྱི་ཕྱོགས་ལ་མཛད་རྗེས་བླ་
ན་མཐོ་བའི་མཁས་དབང་༧གཟན་དཀར་རིན་པོ་ཆེ་དང་། རྒན་ལྷག་བསམ་ཅན་ཚེ་པོ་
ལགས་ཀྱི་ཐུགས་ཁུར་དང་། རྒྱབ་སྐྱོར་འོག་ངེད་ཅག་སི་ཁྲོན་བོད་ཡིག་དཔེ་རྙིང་བསྡུ་སྒྲིག་
ཁང་གི་ལས་མི་ཡོངས་ཀྱིས་འབད་བརྩོན་མི་དམན་པ་བྱས་ནས། རྒྱ་ཆེའི་གཟིགས་པ་པོ་
ཡོངས་ལ་ལེགས་སྐྱེས་སུ་ཕུལ་བ་ལགས་མོད། ད་དུང་བསྡུ་མ་ཐུབ་པ་དང་། འབྲུ་མ་དག་
པ། གོ་རིམ་ནོར་བ་སོགས་སྐྱོན་ཆ་མང་པོ་ཡོད་ངེས་པས་སྐྱོན་བརྗོད་མཛུབ་སྟོན་གནང་
བར་རེ་བ་ཧ་ཅང་ཆེའོ། །
~5ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལེགས་བྱས་རྣམ་དཀར་གྱི་དགེ་བས་ཕན་བདེ་འབྱུང་གནས་རྒྱལ་བའི་བསྟན་པ་
རིན་པོ་ཆེ་ཡུན་ཏུ་གནས་པ་དང་། དེ་འཛིན་སྐྱེས་བུ་ཡོངས་ཀྱི་ཞབས་པད་རྡོ་རྗེའི་གཤིས་སུ་
བརྟན་ཅིང་། ཐུགས་ལ་བརྣག་པའི་དོན་ཀུན་འབད་མེད་ལྷུན་གྱིས་འགྲུབ་པ་དང་། དེའི་
མཐུས་ཡངས་པའི་རྒྱལ་ཁམས་མཐའ་དག་འཚེ་མེད་ཞི་བའི་ལམ་ལས་ནམ་ཡང་འདའ་བ་
མེད་པར་བདེ་སྐྱིད་རྫོགས་ལྡན་གྱི་དཔལ་ལ་རོལ་པ་དང་། ཁྱད་པར་འཁོར་བ་དང་ངན་སོང་
གི་གནས་རྣམས་སུ་སྡུག་བསྔལ་རྒྱུ་འབྲས་གཉིས་ཀྱི་གཞན་དབང་སོང་བའི་ཉམ་ང་བའི་མ་
རྒན་སེམས་ཅན་ཐམས་ཅད་འཇིགས་རུང་དུཉྩཁའི་གཡང་ས་ལས་ཡོངས་སུ་ཐར་ཏེ་གཏན་བདེ་
བླ་ན་མེད་པ་འཐོབ་པའི་རྒྱུ་རུ་གྱུར་ཅིག་གུ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་ནས་༢༠༡༤ལོའི་ཟླས་ཚེས་༣༠བོད་ལུགས་ས་ག་ཟླ་བའི་ཡར་ཚེས་དགེ་
བའི་ཉིན།
6ལ



དཀར་ཆག་
༼༡རྡོ་རྗེ་རྣམ་པར་འཇོམས་པ་ཁྲུས་ཀྱི་མདོ།༽
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། -
-སྟོན་པ་ཤཱཀྱ་ཐུབ་པ། 1
འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་
རིན་པོ་ཆེ་གསལ་བ།
སློབ་དཔོན་སངས་རྒྱས་གསང་བ། 5
རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ། བཱི་མ་ལ་མི་ཏྲ། 29
རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ། “སློབ་དཔོན་ཆེན་པོ་རྡོ་རྗེ་གོ་ཆ། 45
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ། སློབ་དཔོན་བདེ་བའི་མྱུ་གུ། 52
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་
རིན་ཆེན་ཕྲེང་བ།
སློབ་དཔོན་ཆེན་པོ་ས་ཝ་རི་པ། 81
རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་
གསལ་བའི་སྒྲོན་མེ།...........
“སློབ་དཔོན་ཡེ་ཤེས་རྡོ་རྗེ། 99
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་
བཤད་པ་རྡོ་རྗེ་སྒྲོན་མ།
· སློབ་དཔོན་ཆེན་པོ་པདྨ་འབྱུང་གནས། 156
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ། སློབ་དཔོན་བོ་དྷི་སཏཱ། 189
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ། “ཇོ་བོ་སྨྲི་ཏི། 201
1ལ



244
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་
ལག་ལེན་གོ་རིམ་ཇི་ལྟ་བ།
སློབ་དཔོན་རཏྣ་ཤྲཱི་ལ། 220
རྡོ་རྗེ་རྣམ་པར་འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ། སློབ་དཔོན་རྡོ་རྗེ་གོ་ཆ། 235
རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན། རྗེ་བཙུན་གྲགས་པ་རྒྱལ་མཚན།
རྣམ་འཇོམས་ས་བཅད།
རྗེ་བཙུན་གྲགས་པ་རྒྱལ་མཚན། 265
རྡོ་རྗེ་རྣམ་པར་འཇོམས་པའི་གཟུངས་བིར་ལུགས་ཀྱི་
མཆན་དང་བཅས་པ།
ཆོས་རྗེ་ས་སྐྱ་པཎ་ཆེན། 267
རྡོ་རྗེ་རྣམ་པར་འཇོམས་པའི་རྣམ་པར་བཤད་པ་
བདུད་རྩི་སྤེལ་བ།
ཆོས་རྗེ་ས་སྐྱ་པཎ་ཆེན། 273
རྡོ་རྗེ་རྣམ་འཇོམས་ཀྱི་ཊི་ཀ་
དམར་སྟོན་ཆོས་ཀྱི་རྒྱལ་པོ། 279
དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ་རྣལ་འབྱོར་གྱི་
དབང་ཕྱུག་ཆེན་པོ་མཐུ་སྟོབས་དབང་ཕྱུག་གི་མན་ངག་ ནུབ་པ་རིག་འཛིན་གྲགས། 345
རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་
རྣམ་པར་བཤད་པ།
འབྲུག་པདྨ་དཀར་པོ། 358
རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་
ཚིག་དོན་རབ་གསལ།
ཅོ་ནེ་གྲགས་པ་བཤད་སྒྲུབ། 388
རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་
ལེགས་བཤད་གངྒཱའི་རྒྱུན་བཟང་།
བསྟན་དར་ལྷ་རིམས་པ། 403
རྡོ་རྗེ་རྣམ་པར་འཇོམས་པའི་གཟུངས་བཟླ་དུས་དམིགས་རིམ་
ཟིན་བྲིས་ཤིན་ཏུ་གསལ་བ།
ཀརྨ་ཆགས་མེད། 440
2ལ



དཀར་ཆག
འཇམ་མགོན་མི་ཕམ་རྒྱ་མཚོ། 443
བློ་བཟང་སྦྱིན་པ། 459
རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་
སྙིང་པོ་རབ་ཏུ་གསལ་བ།
ཀརྨ་རིན་ཆེན་དར་རྒྱས། 479
ལ3ག



༄༅། །རྡོ་རྗེ་རྣམ་པར་འཇོམས་པའི་གཟུངས་བཞུགས་སོ། །
སྟོན་པ་ཤཱཀྱ་ཐུབ་པ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷ་ར་ཎི། བོད་སྐད་དུ། རྡོ་རྗེ་རྣམ་པར་
འཇོམས་པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་ལ་
བཞུགས་ཏེ། སངས་རྒྱས་ཀྱི་མཐུས་ལག་ན་རྡོ་རྗེའི་ལུས་ཐམས་ཅད་རྡོ་རྗེར་བྱིན་གྱིས་
བརླབས་ནས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ལག་ན་རྡོ་རྗེས་
སངས་རྒྱས་ཀྱི་མཐུ་དང་། སངས་རྒྱས་ཀྱི་བྱིན་གྱིས་བརླབས་དང་
། བྱང་ཆུབ་སེམས་དཔའ་
ཐམས་ཅད་ཀྱི་བྱིན་གྱིས་བརླབས་ཀྱིས། རྡོ་རྗེ་ཁྲོ་བོ་ལས་བྱུང་བ། རྡོ་རྗེ་སྙིང་པོ་རབ་ཏུ་སྨྲས་ཏེ།
མི་ཆོད་པ། མི་ཤིགས་པ། བདེན་པ། སྲ་བ། ཐམས་ཅད་དུ་ཐོགས་པ་མེད་པ། ཐམས་ཅད་དུ་
མ་ཕམ་པ། སེམས་ཅན་ཐམས་ཅདསྐྲག་པར་བྱེདཔ། སེམས་ཅན་ཐམས་ཅད་འཇིལ་པར་
བྱེད་པ། རིག་སྔགས་ཐམས་ཅད་གཅོད་པར་བྱེད་པ། རིག་སྔགས་ཐམས་ཅད་གནོན་པ
བྱེད་པ། ལས་ཐམས་ཅད་འཇོམས་པར་བྱེདཔ། གཞན་གྱི་ལས་ཐམས་ཅད་འགུགས་པར་
བྱེད་པ། གདོན་ཐམས་ཅད་རླག་པར་བྱེད་པ། གདོན་ཐམས་ཅད་ལས་ཐར་བར་བྱེད་པ།
ལ1



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབྱུང་པོ་ཐམས་ཅད་འགུགས་པར་བྱེད་པ། རིག་སྔགས་ཐམས་ཅད་བྱེད་དུ་འཇུག་པ། མ་
གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་
རབ་ཏུ་སྦྱིན་པ། སེམས་ཅན་ཐམས་ཅད་སྲུང་བ། ཞི་བ། རྒྱས་པ། སེམས་ཅན་ཐམས་ཅད་
རེངས་པར་བྱེད་པ། རྨུགས་པར་བྱེད་པའི་གསང་སྔགས་གྱི་མཐུ་ཆེན་པོ་འདི། སངས་ཀྱི་
མཐུས་ལག་ན་རྡོ་རྗེས་རབ་ཏུ་སྨྲས་སོ། །
ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཏུ་ཊ་
ཏུ་ཊ། ཏྲོ་ཊ་ཏྲེ་ཊ། ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་ཡ། གྷཎ་སྒུ། བྷུརྞ་པ་ཡ་གྷཱཎཱ་
པ་ཡསརྦ་ས་ཏྭ་ནི། བྷོ་དྷ་ཡ་བྷོ་དྷ་ཡ། སཾ་བྷོ་དྷ་ཡ་སཾ་བྷོ་དྷ་ཡ། བླ་མ་བླ་མ། སཾ་བྷཱ་མ་ཡ་སཾ་
བྷཱ་མ་ཡ། སརྦ་བྷུ་ཏ་ནི། ཀུཊྚ་ཀུཊྚ། སཾ་ཀུཊྚ་ཡ་སཾ་ཀུཊྚ་ཡ། སརྦ་ཤ་ཏུན། གྷ་ཊ་གྷ་ཊ། སཾ་གྷ་
ཊ་ཡ་སཾ་གྷ་ཊ་ཡ། སརྦ་བིདཾ་བཛྲ་བཛྲ། སྤོ་ཊ་ཡ་བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ།
མ་ཐཱ་བཛྲ་བཛྲ། ཨཊྚ་ཧཱ་ས་ནཱི་ལ་བཛྲ་སུ་བཛྲ་ཡ་སྭཱ་ཧཱ། ཧེ་ཕུལླ་ནི་རུ་ཕུལླཱ། གྲིནྣ་ཀུལླ། མུ་
ལི་ཙུསླུ། ཀུ་རུ་ཀུལླཱ། བཛྲ་བི་ཛ་ཡཱ་སྭཱ་ཧཱ། ཀཱི་ལི་ཀཱི་ལི་ཡ་སྭཱ་ཧཱ། ཀ་ཊ་ཀ་ཊ། མ་ཊ་མ་ཊ།
ར་ཊ་ར་ཊ། མོ་ཊ་ན་ཡ་པྲ་མོ་ཊ་ན་ཡ་སྭཱ་ཧཱ། ཙ་ར་ནི་ཙ་ར། ཧ་ར་ཧ་ར། ས་ར་ས་ར། མཱ་ར་ཡ་
བཛྲ་བི་དཱ་ར་ཎཱ་ཡ་སྭཱ་ཧཱ། ཙྪིནྡཙྪིནྡ། བྷིནྡབྷིནྡ། མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ། བནྡྷ་བནྡྷ། ཀྲོ་དྷ་
བཛྲ་ཀཱི་ལི་ཀཱི་ལཱ་ཡ་སྭཱ་ཧཱ། ཙུ་རུ་ཙུ་རུ་ཙཎྜ་ཀཱི་ལི་ཀཱི་ལཱ་ཡ་སྭཱ་ཧཱ། ཏྲཱ་ས་ཡ་ཏྲཱ་ས་ཡ། བཛྲ་ཀཱི་
ལི་ཀཱི་ལཱའ་ལ་སྭཱ་ཧཱ།
ཧ་ར་ཧ་ར། བཛྲ་དྷཱ་ར་ཡ་སྭཱ་ཧཱ། པྲ་ཧ་ར་པྲ་ཧ་ར། བཛྲ་པྲ་བྷཉྫན་ཡ་སྭཱ་ཧཱ། མ་ཏིལླི་ར་
བཛྲ། ཤུ་ཏིལླི་ར་བཛྲ། པྲ་ཏིལླི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་
རྒྱ་ཧི་བཛྲ། ཤྲཱི་གྷཾ་བཛྲ་དྷ་རཱ་ཡ་སྭཱ་ཧཱ། དྷ་ར་དྷ་ར་། དྷི་རི་དྷི་རི། དྷུ་རུ་དྷུ་རུ། སརྦ་བཛྲཀུ་ལ་
མ་བཏྲཱ་ཡ་སྭཱ་ཧཱ། གནོད་བྱེད་འབྱུང་པོ་མ་ར་ཡ་ཕཊ། ན་མས་མནྟ་བཛྲ་ཎྞཾ། སརྦ་བཛྲ་ཀུ་ལ་
2ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས།
མ་བརྟ་ཡ། མ་ཧཱ་བ་ལེ། ཀ་ཊ་བེ། ཏ་ཏ་ལེ། ཨ་ཙ་ལེ། མཎྜ་ལ་མཱ་ཡེ། ཨ་ཏི་བཛྲ། མ་ཧཱ་བ་
ལེ། བེ་ག་ར་ཎ་ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་ཊི་ཏི་ཊི། ཏིང་ག་ལེ། ད་ཧ་ད་ཧ། ཏེ་ཛོཔ་
ཏི། ཏི་ལི་ཏི་ལི། བནྡྷ་བནྡྷ། བ་ཧཱ་བ་ལེ། བཛྲ་ཨཾ་ཀུ་ཤ་ཛཱ་ལ་ཡ་སྭཱ་ཧཱ།
ན་མོ་རཏྣ་ཏྲ་ཡ་ཡ། ན་མཐཙཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པཱ་ཏཱ་ཡེ། ཏདྱ་ཐཱ། ཨོཾ་ཧ་ར་
ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། དྷ་ར་དྷ་ར་
བཛྲ། དྷཱ་ར་ཡ་དྷཱ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་བཛྲ། བྷིནྡྷ་བྷིནྡྷ་བཛྲ་ཧཱུྃ་ཕཊ། ན་
མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏི། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ།
སྡིག་པ་ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད་། །རྒྱུད་
དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །སེམས་ཅན་དབང་པོ་
ཉམས་པ་དང་། །ཚེ་ཟད་པ་དང་ཚེ་ཉམས་དང་། །ཕུན་སུམ་ཚོགས་མིན་གང་ཆགས་དང་། །ལྷ་
རྣམས་རྒྱབ་ཀྱིས་ཕྱོགས་པ་དང་། །མཛའ་སྡུག་སྐྱེ་བོ་སྡང་བ་དང་། །བྲན་བཟའ་ལ་སོགས་
གཙེས་པ་དང་། །ཕན་ཚུན་མཐུན་པ་མ་ཡིན་དང་། །ནོར་གྲིབ་པས་ནི་གནོད་པ་དང་། །མྱ་
ངན་ངལ་དང་གནོད་པ་དང་། །འཇིག་པ་དང་ནི་ཕོངས་པ་དང་། གཟའ་དང་རྒྱུ་སྐར་བྱེད་
སྟེམས་དང་། །མི་ཟད་གདོན་གྱིས་ཉེན་པ་དང་། །མྱ་ངན་ངལ་ལས་བྱུང་བ་ཡི། །རྨི་ལམ་སྡིག་
པ་མཐོང་ན་ཡང་། །དེ་ནི་རབ་བཀྲུས་གཙང་མ་ཡིན། །མདོ་སྡེ་དམ་པ་མཉན་པར་གྱིས། །
གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །ཟབ་མོ་སངས་
རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་
ཆགས་དག་ནི་ཐམས་ཅད་ཀྱིས། །མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་
བར་ལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། །ནོར་
བུ་ཡུངས་དཀར་དུར་བ་དང་། །རིན་ཆེན་རྨ་མེད་ཙན་དན་བཅས། །ཤེལ་དང་རྡོ་རྗེ་མེ་ཏོག་
~3ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་། །ཆུ་ཡི་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །གཙང་མའི་གོས་
ཀྱིས་དཀྲི་ཞིང་དགང་། །ལན་གྲངས་ཉི་ཤུ་རྩ་གཅིག་གམ།. །ཡང་ནི་ལན་གྲངས་བརྒྱ་རྩ་
བརྒྱད། །རྡོ་རྗེ་རྣམ་འཇོམས་བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་ཤིག །
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྫོགས་སོ། །རྒྱ་གར་གྱི་མཁན་པོ་ཤྲཱི་
ལཀྵི་ཀཱ་ར་དང་། བོད་ཀྱི་ལོ་ཙཱ་བ་དགེ་སློང་ཤོང་སྟོན་རྡོ་རྗེ་རྒྱལ་མཚན་གྱིས་བསྒྱུར་བའོ། །དུས་
ཕྱིས་དཔང་ལོ་ཙཱ་བ་བློ་གྲོས་བརྟན་པས་རྒྱ་དཔེ་དག་པ་རྣམས་དང་། རྒྱ་འགྲེལ་བཟང་པོ་རྣམས་
གྱི་འབྲུ་སྤྱོར་དང་མཐུན་པར་བཅོས་ཏེ་ཤིན་ཏུ་དག་པར་བགྱིས་པའོ།། །།
ལྕང་ལོ་ཅན་གྱི་གནས་མཆོག་དམ་པ་རུ། །གསང་སྔགས་རིག་སྔགས་ཀུན་གྱི་བདག་པོ་
སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། །གསང་བདག་རྡོ་རྗེ་འཛིན་གྱི་
བཀྲ་ཤིས་ཤོག །



༄༅། །འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་
གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་
གསལ་བ་ཞེས་བྱ་བ།
སློབ་དཔོན་སངས་རྒྱས་གསང་བ།
རྒྱ་གར་སྐད་དུ། ཨཱ་བཛྲ་བི་དཱ་ར་ཎ་ནཱ་མ་དྷཱ་ར་ཎཱི་ཊཱི་ཀཱ་རཏྣ་བྷ་སྭ་ར་ནཱ་མ། བོད་སྐད་དུ།
འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་
གསལ་བ་ཞེས་བྱ་བ། རྡོ་རྗེ་རྣམ་པར་འཇོམས་པ་ལ་ཕྱག་འཚལ་ལོ། །འཕགས་པ་འཇམ་
དཔལ་གསུང་གི་དབང་ཕྱུག་ལ་ཕྱག་འཚལ་ལོ། །དོན་དམ་དབྱིངས་ཉིད་མཉམ་མེད་ཆོས་
སྐུ་མཆོག་ཏུ་གསང་བའི་བདག །སངས་རྒྱས་བྱང་ཆུབ་སེམས་དཔའ་ལ་སོགས་བསྐྱེད་
མཛད་རྡོ་རྗེའི་སྐུ། །སྣ་ཚོགས་དོན་རྣམས་འབྱོར་པ་སྐུ་གསུམ་ཡེ་ཤེས་བདག་གྱུར་པའི། །
འཇམ་དཔལ་གསུང་གི་དབང་ཕྱུག་ལ་ནི་སྤྱི་བོས་རབ་ཏུ་འདུད། །རྡོ་རྗེས་ཐམས་ཅད་
འཇོམས་མཛད་ཅིང་། །ཁྱད་པར་གདུག་པ་ཀུན་འདུལ་ཕྱིར། །རྡོ་རྗེའི་སྐུར་གནས་རྣམ་
འཇོམས་དང་། །བླ་མ་གཞོན་ནུའི་སྡེ་ལ་བསྟོད། །སངས་རྒྱས་ཀུན་གྱིས་གསུངས་པ་ཡི། །
དོན་གྲུབ་རྡོ་རྗེ་རྣམ་འཇོམས་ནི། །བླ་མ་ལྷས་ནི་བྱིན་རླབས་ནས། །འཇམ་དཔལ་གོ་ཆས་
5ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསོལ་བཏབ་བཤད། །སངས་རྒྱས་མཆོག་གིས་ཆོས་གསུངས་པ། །མདོ་སྡེ་མངོན་པ་
འདུལ་བ་དང་
། །རིག་པ་འཛིན་པའི་སྡེ་བཞིར་གནས། །དེ་ཡང་བཞི་སྟེ་བྱ་བའི་རྒྱུད། །སྤྱི་
དང་བྱེ་བྲག་དེ་ལ་གཉིས། །རྟོག་པ་བདག་ནི་ལས་སུ་བཤད། །རིགས་གསུམ་ཕྱེ་ལ་རྡོ་རྗེ་སྟེ། །
མི་བསྐྱོད་ཕྱག་རྡོར་བདུད་རྩི་དང༌། །མཱ་མ་ཀཱི་དང་ལུ་གུ་རྒྱུད། །དེ་དག་དོན་སྟོན་རྡོ་རྗེ་ནི། །
རྣམ་པར་འཇོམས་གཟུངས་གསུངས་པ་ནི། །ལོག་པའི་སྙིང་པོ་གདུལ་ཕྱིར་དང་། །མ་འོངས་
པ་ལ་ཕན་ཕྱིར་གསུངས་། །འདི་ནི་རྩ་བའི་རྒྱུད་ཆེན་ཏེ། །རྡོ་རྗེ་ལྷུན་པོའི་རི་རབ་ཟོམ། །རྒྱུད་
དོ་ཅོག་ནི་བརྒྱ་རྩ་བརྒྱད། །དེ་ཡི་དང་པོར་འདི་གསུངས་པས། །རྩ་བའི་བཤད་པར་རབ་ཏུ་
གྲགས། །རྒྱུད་ཆེན་དེ་ཡི་དོན་རྣམས་ཀུན། །མདོར་བསྡུས་ཟབ་མོར་སྟོན་པས་ན། །མདོ་སྡེར་
བདེ་བར་གཤེགས་པས་གསུངས། །དེ་ཡི་དོན་རྣམས་མདོར་བསྡུ་ན། །སྔོན་བྱུང་སངས་རྒྱས་
འཕྲུལ་པ་དང་། །རྗེས་འཇུག་མངོན་རྟོགས་མན་ངག་གོ། །དང་པོ་ལ་ནི་རྣམ་བཞི་སྟེ། །རྒྱུ་
དང་རྐྱེན་དང་འབྲས་བུ་དང་། །དེ་ཡི་མཇུག་ནི་བསྡུ་བར་འདོད། །དང་པོ་ལྔ་ཡིན་གཉིས་པ་
ལ། །གཉིས་ཏེ་དེ་དག་གཉིས་གཉིས་གསུངས། །གསུམ་པ་གསུམ་སྟེ་དང་པོ་ལ། །གཉིས་
གཉིས་དག་ཏུ་ཤེས་པར་བྱ། །བཞི་པ་གཉིས་བསྡུས་དང་པོ་གཉིས། །གཉིས་པ་བཞི་རུ་ཤེས་
པར་བྱ། །དང་པོ་གཉིས་པ་མན་ངག་བཞིན། །དབང་པོ་རབ་འབྲིང་ཐ་མ་ལ། །བཤད་པ་
རྣམ་པ་གསུམ་བྱའོ། །དགོས་པ་རྣམ་པ་གཉིས་སུ་བསྟན། །ཚིག་དོན་བརྒལ་ལན་མཚམས་
སྦྱར་བ། །རྣམ་པ་ལྔར་ནི་འདིར་ཤེས་བྱ། །
དེ་ལ་ལྷ་དང་སྔགས་དབྱེར་མེད་པས་རིག་པ་འཛིན་པའི་སྡེ་སྣོད་དེ། དེ་ཡང་རིག་པ་
འཛིན་པའི་སྡེ་སྣོད་གསལ་བའོ་ཞེས་གསུངས་པ་དང་། སྔགས་ཉིད་ལྷ་སྟེ་དེ་ཉིད་སྔགས། །
ཞེས་གསུངས་སོ། །དེ་ལྟ་བུ་དེ་ལ་མདོ་སྡེར་ཡང་གྲགས་ཏེ། དོན་ཉིད་མདོར་སྟོན་མདོ་སྡེ་
ཞེས་པ་དང་། །གསང་སྔགས་མདོ་སྡེའི་ཚུལ་དུ་ངས་བཤད་ཉོན། །ཞེས་གསུངས་སོ། །དེ་
༤6



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།.
བཤད་པར་བྱ་བ་ནི་ལྔ་སྟེ། བརྗོད་པར་བྱ་བ་ནི་སྟོང་པ་ཉིད་ཀྱི་དོན་རྡོ་རྗེ་རྣམ་པར་འཇོམས་
པའི་ཐབས་དང་བཅས་པའོ། །རྗོད་པར་བྱེད་པ་ནི་གཞུང་གི་ཚོགས་སོ། །དེའི་དགོས་པ་ནི་
རྒྱལ་པོ་ལོག་པའི་སྙིང་པོ་དང་། གདོན་མ་རུངས་པ་འདུལ་བ་དང་། མ་འོངས་པའི་སྐྱེ་བོ་བྱང་
ཆུབ་ལ་གནས་པར་བྱའོ། །དགོས་པའི་ཡང་དགོས་པ་ནི་དེ་དག་ཀྱང་དངོས་གྲུབ་རྣམ་པ་
གཉིས་ཐོབ་པར་བྱེད་པའོ། །འབྲེལ་བ་ནི་བརྗོད་བྱ་རྗོད་བྱེད་དག་ཐབས་དང་ཐབས་ལས་
བྱུང་བ་སྟེ། དེ་ཡང་། ཐབས་དང་ཐབས་བྱུང་ཇི་ལྟ་བུ། །ཞེས་གསུངས་སོ། །
ད་ནི་རྒྱུད་ཀྱི་དོན་ཉིད་བཤད་པར་བྱ་སྟེ། དེ་ཡང་ཤེས་རབ་དང་ལྡན་པ་ལ་མཚན་
ཉིད་བསྟན་པས་གོ་ལ། དེ་ཡང་ཕན་པའི་ཕྱིར་མཇུག་ནས་དྲང་བར་བྱ་སྟེ། རྡོ་རྗེ་རྣམ་པར་
འཇོམས་པ་ཞེས་བྱ་བའི་གཟུངས་ཞེས་སྨོས་ཏེ། དེ་ལ་རྡོ་རྗེ་ནི་མི་ཕྱེད་ཅིང་མི་ཤིགས་པའི་
ཕྱིར་ན་རྡོ་རྗེ་སྟེ། སྟོང་པ་ཉིད་ཀྱི་ཡེ་ཤེས་སོ། །དེ་ཉིད་ལྷ་དང་གཟུངས་ལ་གདགས་པར་བྱ་
སྟེ། དེ་ཡང་རྡོ་རྗེ་ཞེས་བརྗོད་པས། རྣམ་པ་ཀུན་མཆོག་ལྡན་པ་ཡི། །སྟོང་པ་ཉིད་ལ་རྡོ་རྗེར་
བརྗོད། །ཅེས་པ་དང་། ལྷ་དང་སྔགས་ནི་རྡོ་རྗེར་འདུས། །ཞེས་གསུངས་སོ། །དེས་ནི་
བདག་གི་དོན་གྲུབ་པར་བྱེད་པ་སྟེ་འོག་ནས་སྟོན་ཏོ། །རྣམ་པ་ནི་དངོས་པོ་མ་ལུས་པ་སྟེ། དེ་
ཡང་འབྱུང་པོ་ལ་སོགས་པ་དང་། རྣམ་པར་རྟོག་པའོ། །དེ་དག་སྔགས་དང་རྡོ་རྗེའི་ཚིག་བླ་
དྭགས་ཀྱི་གཉིས་སུ་མེད་པའི་ཡེ་ཤེས་ཀྱིས་འཇོམས་པ་ནི་མེད་ཅིང་བརླག་པར་མཛད་པའོ། །
དེ་ཡང་། འཇོམས་ཕྱིར་ཡེ་ཤེས་བརྗོད་པ་ཡིན། །ཞེས་སོ། །དེས་ནི་གཞན་དོན་འགྲུབ་པར་
བྱེད་པ་ཡིན་ཏེ། དེ་ཡང་འཆད་པར་འགྱུར་རོ། །ཡང་རྡོ་རྗེ་རྣམ་པར་འཛིན་པ་ཞེས་བྱ་སྟེ།
དོན་དང་རྣམ་པའི་སྒོ་ནས་བརྗོད་དོ། །གཉིས་ཀའི་དོན་སྒྲུབ་པ་ནི་གགཟུངས་ཏེ་དེ་ཡང་
ཉམས་པ་ལས་འཛིན་ཅིང་མི་བརྗེད་ལ་དོན་ཐམས་ཅད་འགྲུབ་པས་ནའོ། །
དེ་ཡང་གཉིས་ཏེ། དོན་ནི་བརྗོད་པར་བྱ་བས་འབྱུང་པོ་དང་འཁོར་བ་ལས་སྐྱོབ་ལ།
7
..



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚིག་གིས་ཀྱང་དེ་དག་འབྱུང་བའོ། །དེ་ཡང་། ཉམས་པ་ལས་ནི་སྐྱོབ་པས་གཟུངས། །དེ་
ཡང་དོན་དང་ཚིག་ཏུ་འདུས། །ཞེས་གསུངས་སོ་ཞེས་བྱ་བ་ནི་མིང་སྟེ་འདི་ཞེས་པའོ། །འདི་
དག་གིས་ནི་གཞུང་གི་དོན་མ་ལུས་པ་སྟོན་པར་བྱེད་པས། གསུངས་པ་དང་མི་འགལ་བ་
ཡིན་ནོ། །མ་འོངས་པ་དག་གིས་ནི་རྡོ་རྗེ་རྣམ་པར་འཇོམས་པ་ནན་ཏན་དུ་བྱས་པས་བདག་
དང་གཞན་གྱི་དོན་རྫོགས་པར་བྱེད་དོ་ཞེས་ཤེས་པར་བྱའོ། །
དེ་ལྟར་མཚན་བརྗོད་ནས། ད་ནི་རྡོ་རྗེའི་མདོའི་དོན་བསྟན་པར་བྱ་བ་ནི་འདི་སྐད་
ཅེས་བྱ་བ་ལ་སོགས་པ་གསུངས་ཏེ། དེ་ཡང་སྔོན་གྱི་དབང་དུ་བྱས་ནས་རྡོ་རྗེའི་མདོ་འབྱུང་
བའི་རྒྱུ་ཡིན་ལ། མ་འོངས་པ་ལ་ནི་འབྲས་བུར་ཡང་འགྱུར་རོ། །དེ་ཡང་མ་ཚང་བ་མེད་པའི་
ཕུན་སུམ་ཚོགས་པ་ལྔར་འགྱུར་ཏེ། དེ་ལ་འདི་སྐད་བདག་གིས་ཐོས་པ་ཞེས་བྱ་བས་སྡུད་པ་
པོ་བསྟན་ཏེ། སྔོན་མཐོང་ཞིང་རྗེས་སུ་གནང་བའི་བཀའ་ཡིན་པས་འགལ་བ་མེད་དོ། །དེ་ལ་
ཇི་ལྟར་ཐོས་ཤེ་ན། དེ་ལ་འདི་སྐད་ཐོས་ཞེས་པ་ནི་གཞུང་འདིའི་དོན་དང་ཚིག་མོ་ལུས་པ་ལ་
འཇུག་པར་བྱེད་དེ་ཉེ་བར་མངོན་སུམ་དང་མ་བཅོས་པ་སྟེ། སྒྲོ་སྐུར་དང་བྲལ་བའོ། །སུས་
ཐོས་ཞེས་པ་ནི་བདག་གིས་ཐོས་པ་ནི་སྡུད་པ་པོ་ཡང་ཕྱག་ན་རྡོ་རྗེ་ཉིད་ཀྱིས་མཛད་པ་སྟེ།
བདག་གསང་བ་ཐམས་ཅད་འཛིན་པའི་ཕྱག་ན་རྡོ་རྗེས་བཅོམ་ལྡན་འདས་ལ་རྣ་བས་མངོན་
སུམ་དུ་སྒྲ་དོན་གྱི་རྣམ་པར་ཐོས་ཏེ། བརྒྱུད་པ་མ་ཡིན་པའོ། །
ད་ནི་དུས་ཕུན་སུམ་ཚོགས་པ་སྟོན་ཏེ། དེ་ཡང་དུས་ཇི་ཙམ་ན་ཐོས་ཤེ་ན། དུས་
གཅིག་ན་ཐོས་ཏེ་མི་འདའ་བས་དུས་དེ་ཀུན་ཚོགས་པའོ། །དེས་ནི་དཀོན་པར་བསྟན་པའོ།
ཡང་ན་དུས་ནི་སྐད་ཅིག་མ་སྟེ། ཤེས་རབ་ཆེ་བར་སྟོན་ཏོ། །གང་ལས་ཐོས་ཤེ་ན། བཅོམ་
ལྡན་འདས་ལས་ཐོས་ཏེ་ཞེས་གསུངས་ཏེ། དེས་ནི་སྟོན་པ་ཕུན་སུམ་ཚོགས་པ་ནི་བདེ་བར་
གཤེགས་པ་ལ་སོགས་པའི་ཡོན་ཏན་དཔག་ཏུ་མེད་པ་དང་ལྡན་པའི་བཅོམ་ལྡན་འདས་
༤8ལ



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
ཤཱཀྱ་ཐུབ་པ་བདུད་བཞི་བཅོམ་ཞིང་། ཡོན་ཏན་དྲུག་དང་ལྡན་པའི་སྟོན་པ་མཆོག་ཏུ་
ལས་ཐོས་པར་སྟོན་ཏོ། །འོ་ན་འདི་ནི་བཅོམ་ལྡན་འདས་ཀྱིས་མ་གསུངས་ལ་རྡོ་རྗེ་རྣམ་
པར་འཇོམས་པས་སྨྲས་པ་ན་བཅོམ་ལྡན་འདས་ལས་ཐོས་པ་ཞེས་པ་འདི་ཇི་ལྟར་རུང་ཞེ་ན།
འདི་ནི་བཅོམ་ལྡན་འདས་ཉིད་ཀྱིས་གསུངས་པ་ཡིན་ཏེ། ཁྲོ་བོ་གཉིས་པ་ཉིད་དེ་ཉིད་ཀྱི་ངོ་
བོ་ཡིན་པ་དང་། དེ་ལ་དེའི་ནུས་པ་ཞུགས་པ་ཡིན་པས་འགལ་བ་མེད་དེ་མདོ་གཞན་བཞིན་
ནོ། །གང་དུ་ཐོས་ཤེ་ན། གནས་ཕུན་སུམ་ཚོགས་པ་ནི་རྡོ་རྗེ་ལ་བཞུགས་པ་ལས་ཐོས་པ་སྟེ།
དེ་ཡང་དོན་ནི་གཉིས་སུ་མེད་པའི་ཡེ་ཤེས་ཡིན་ལ། རྣམ་པ་ནི་རྡོ་རྗེ་རིན་པོ་ཆེའི་གནས་རི་
རབ་ཀྱི་བྱང་ཤར་ནས་རྡོ་རྗེ་ལྷུན་པོ་རི་རབ་ཀྱི་ཟོམ་ཞེས་བྱ་བའི་ས་ཕྱོགས་ལ་སོགས་པའི་རྡོ་
རྗེར་གཏམས་པར་ཐོས་པའོ། །རྡོ་རྗེ་གདན་ནི་མ་ཡིན་ཏེ་རྡོ་རྗེ་གདན་དུ་སྔགས་གསུངས་པ་
ནི་མེད་དེ། དེ་ཡང་བསམ་གྱིས་མི་ཁྱབ་པའི་མདོ་ལས། ཤཱ་རིའི་བུ་དེ་བཞིན་གཤེགས་པ་
ཐམས་ཅད་ནི་དང་པོ་རྡོ་རྗེ་གདན་ལ་མངོན་པར་རྫོགས་པར་སངས་རྒྱས་པ་ཡིན་ཡང་དེར་
ཆོས་གསུངས་པར་ནི་མི་འགྱུར་རོ། །དེ་ཅིའི་ཕྱིར་ཞེ་ན། དེར་ནི་བདུད་འདུལ་བ་ལས་
སེམས་ཅན་གཞན་འདུལ་བའི་དོན་དུ་ནི་མ་ཡིན་ཏེ། རྡོ་རྗེ་སྙིང་པོ་དེ་ད་ལྟའི་སེམས་ཅན་
རྣམས་ཀྱིས་མ་རྟོགས་པའི་ཕྱིར་རོ། །ཞེས་གསུངས་པའི་ལུང་དང་འགལ་བའི་ཕྱིར་རོ། །
དེར་བཞུགས་པ་ནི་གནས་ཤིང་བརྟེན་པར་སྟོན་ཏེ་མཛད་པ་རྣམ་པ་གསུམ་གྱིས་རྡོ་རྗེའི་
སྐྱིལ་ཀྲུང་དུ་རྡོ་རྗེ་དང་སེང་གེའི་གདན་ལ་བཞུགས་སོ། །དེ་ནི་བཞི་པའི་དོན་ལས་གསུམ་
པ་སྟེ་ཆོས་སྟོན་པའི་དོན་དུའོ། །འཁོར་གང་དང་ལྷན་ཅིག་ཏུ་ཐོས་ཤེ་ན། ཕྱག་ན་རྡོ་རྗེ་ཞེས་
པ་ཐོག་མར་དྲངས་ནས་བསྟན་ཏོ། །
དེ་ཡང་མ་སྨོས་ཀྱང་རྒྱལ་པོ་ལྟ་བུ་སྟེ་དེའི་དུས་ན་འཁོར་ཕྱག་ན་རྡོ་རྗེ་ལ་སོགས་པའི་
རྡོ་རྗེ་མིང་ཅན་དུ་གྲགས་པའི་བྱང་ཆུབ་སེམས་དཔའ་དཔག་ཏུ་མེད་པ་དང་། ཤཱ་རིའི་བུ་ལ་
ལ9ལ
7



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པ་ཉན་ཐོས་དཔག་ཏུ་མེད་པ་དང་། འོད་སྲུངས་ལ་སོགས་པའི་དགྲ་བཅོམ་པ་དང་།
གཞན་ཡང་ལྷ་ལ་སོགས་པ་གྲངས་མེད་པ་དང་། ལྷན་ཅིག་ཏུ་ཐོས་པར་སྟོན་ཏེ། རྡོ་རྗེ་ལྷུན་
པོ་རི་རབ་ཀྱི་ཟོམ་གྱི་མདོ་བཞིན་ནོ། །དེ་དག་གིས་ནི་རྡོ་རྗེའི་མདོ་འདི་རྒྱུད་དང་མདོ་གཞན་
ལས་ཁྱད་པར་དུ་འཕགས་པར་བསྟན་ཏོ། །
འདིས་ནི་འདི་སྐད་བསྟན་པར་འགྱུར་ཏེ། མ་འོངས་པའི་གང་ཟག་དག་རིག་སྔགས་
ཀྱི་སྒོའི་སྤྱོད་པ་སྤྱད་པར་འདོད་པ་དབང་དང་དམ་ཚིག་ཐོབ་ཅིང་ཡོན་ཏན་དང་ལྡན་པས་
འཁོར་བཟང་པོ་དང་ལྷན་ཅིག་ཏུ་གནས་ལེགས་པར་དུས་བཟང་པོ་ལ་གནས་ཏེ། ཡོ་བྱད་
དང་ལྡན་པས་མཎྜལ་བྱས་ལ་འོག་ནས་འབྱུང་བའི་བུམ་པ་བཅས་པ་སྟེ་བསྒྲུབ་པར་བྱའོ་
ཞེས་པའོ། །དེ་ཡང་། སྔགས་པས་གནས་བཟང་གནས་ཏེ་དུས་དང་ལྡན། །འཁོར་དང་
འབྱོར་པ་རྟེན་དང་ལྡན་པས་བསྒྲུབ། །ཅེས་གསུངས་སོ། །
དེ་ལྟར་རྡོ་རྗེའི་མདོ་ལས་འབྱུང་བའི་རྒྱུ་བཤད་ནས། ད་ནི་དེའི་རྐྱེན་གླེང་བསླང་པ་
བསྟན་པ་ནི་དེ་ནས་སངས་རྒྱས་ཀྱིས་མཐུས་ཞེས་བྱ་བ་ལ་སོགས་པ་གསུངས་ཏེ། དེས་ནི་
འཁོར་གྱི་གཙོ་བོ་ཏིང་ངེ་འཛིན་ལ་གནས་པའི་གླེང་བསླང་གི་རྒྱུ་རུ་གྱུར་པའོ། །དེ་ཡང་དུས་
དེར་བཅོམ་ལྡན་འདས་ཀྱིས་འཁོར་རྣམས་ལ་ཆོས་གསུངས་པ་ནི་ཐོག་མར་དགེ་བ་ལ་
སོགས་པ་སྟེ། འཛམ་བུའི་གླིང་ན་རྒྱལ་པོ་གཟུགས་ཅན་སྙིང་པོའི་བུ་མ་སྐྱེས་དགྲ་ཞེས་ཀྱང་
གྲགས། ལོག་པའི་སྙིང་པོ་སྐྱེས་ཙམ་ན་རྐང་པ་ལ་ལྕགས་ཀྱི་སྡིག་པའི་གཟུགས་ཅན་དེས་
ཁ་ནས་མཱ་ར་ཡ་འདོན་ཅིང་མ་དང་ཕ་བསད་དེ་འཁོར་མི་དགེ་བ་བཅུ་ལ་བཙུད་པས་མི་མ་
ཡིན་པ་ཐམས་ཅད་འཁྲུགས་པས་ནད་ལ་སོགས་པ་སྣ་ཚོགས་བྱུང་ངོ་། །དེས་སེམས་ཅན་
ཐམས་ཅད་སྡུག་བསྔལ་ནས་སྐྱབས་སོ་སོ་ལས་འདོང་ཞིང་སྨྲའོ། །དེ་རྒྱལ་པོ་བཞིས་
གཟིགས་ནས་བཅོམ་ལྡན་འདས་ལ་བསྐྱབས་པས་ཅང་མི་གསུང་བར་ཕྱག་ན་རྡོ་རྗེ་ལ་
10



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
བསྐུལ་ཏེ་རྡོ་རྗེ་གསོར་ཞིང་ཁས་བླངས་ཏེ་རྡོ་རྗེ་རྣམ་པར་འཇོམས་པ་འཁོར་གྲངས་མེད་པ་
བཅས་ཏེ། དེས་སྔགས་གསུངས་པས་འབྱུང་པོ་དང་ལོག་པའི་སྙིང་པོ་བཏུལ་ཏེ་འདི་ལ་
ཞུགས་པས་བྱང་ཆུབ་ཐོབ་པར་མདོ་ནས་བཤད་དོ། །དེ་ཡང་བྲམ་ཟེ་ནི་མ་ཡིན་ནོ། །
དེ་ལ་སངས་རྒྱས་ནི་ཉོན་མོངས་པའི་གཉིད་ལས་སད་ཅིང་། ཡེ་ཤེས་པདྨ་ལྟར་གྱུར་
པ་སྟེ། སྤངས་པ་དང་ཡེ་ཤེས་ཕུན་སུམ་ཚོགས་པའོ། །དེ་ནི་ཤཱཀྱ་ཐུབ་པར་བསྟན་ཏེ་དེས་
བསྐུལ་བའོ། །དེའི་མཐུ་ནི་ནུས་པ་སྟེ་དེའི་སྟོབས་ཀྱིས་ནུས་པ་དང་ལྡན་པའོ། །གང་ཞེ་ན།
ལག་ན་རྡོ་རྗེ་ཞུགས་སོ་ཞེས་བྱ་བར་འདྲེལ་པའོ། །དོན་གཉིས་སུ་མེད་པའི་ཡེ་ཤེས་འཆང་
བ་ཡིན་ལ། རྣམ་པ་ནི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་ཤིང་། གསང་བ་
གསུམ་སྟོན་པ་དྲག་པོའི་རྡོ་རྗེ་ཐོགས་པ་སྟེ། འཁོར་གྱི་གཙོ་བོ་གནོད་སྦྱིན་ཁྲོ་བོ་འཇིགས་པ་
མཐུ་སྟོབས་དང་ལྡན་པ་སངས་རྒྱས་ཐམས་ཅད་ཀྱི་བསྟན་པ་འཛིན་པར་གྲགས་པ་འདིའོ། །
གང་ལྟར་ཞེ་ན་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས་ཞེས་པའོ། །དེ་ཡང་ལུས་ནི་སྤྱི་
བོ་ལ་སོགས་པའོ། །ཐམས་ཅད་ཅེས་པ་དག་དང་ཡིད་ཀྱང་ངོ༌། །རྡོ་རྗེ་ནི་དེ་དག་དང་སྟོང་
པ་ཉིད་དང་ཐོགས་པ་མེད་ཅིང་ནུས་པ་དང་ལྡན་པར་བྱིན་གྱིས་བརླབས་པ་ནི་བསྒྱུར་བ་སྟེ་
ནུས་པ་ཅན་དུའོ། །དེས་ནི་ཁྲོ་བོར་གྱུར་པར་བསྟན་ཏོ། །དེས་ནི་མ་འོངས་པའི་རྣལ་འབྱོར་
པས་སྲུང་བའི་འཁོར་ལོ་བྱའོ་ཞེས་པའི་ཐ་ཚིག་གོ། །གང་ལ་ཞེ་ན། རྡོ་རྗེའི་ཏིང་ངེ་འཛིན་
ལ་སྟེ་གཉིས་སུ་མེད་པའི་ཡེ་ཤེས་དང་ཐོགས་པ་མེད་པ་ལ་རྩེ་གཅིག་པར་སྙོམས་པར་
ཞུགས་པ་ནི་མཉམ་པར་གཞག་པའོ། །
མདོར་ན་སྟོང་པ་ཉིད་ལས་ཐུགས་ཀྱི་སྤྲུལ་པ་རྡོ་རྗེ་རྣམ་པར་འཇོམས་པ་གདོན་པར་
ཐུགས་རྩེ་གཅིག་པར་དགོངས་པ་སྟེ། ཁྱད་པར་དུ་བསྟན་པའི་ཕྱིར་རོ། །ཐུགས་ཀྱི་སྤྲུལ་པ་
དངོས་པོས་བསྟན་པའི་ཕྱིར་རོ། །དེ་ནས་ཞེས་བྱ་བ་ལ་སོགས་པ་གསུངས་ཏེ། སྨྲས་སོ་ཞེས་
ལ11



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱ་བར་འདྲེལ་ཏོ། །དེ་ལ་དེ་ནས་ནི་འདས་མ་ཐག་པའོ། །ལག་ན་རྡོ་རྗེ་ནི་བཤད་དོ། །
སངས་རྒྱས་ཤཱཀྱ་ཐུབ་པ་ལ་སོགས་པ་ཐམས་ཅད་ཀྱི་མཐུ་ནི་ནུས་པའོ། །བྱིན་གྱིས་བརླབས་
པ་ནི་རང་བཞིན་གྱི་ཤུགས་ཀྱིས་སོ། །གཞན་ཡང་བྱང་ཆུབ་སེམས་དཔའ་སྟེ་དེ་ཡང་དོན་
དམ་པའི་འབྲས་བུ་གཉིས་སུ་མེད་པ་ལ་སྨོན་པ་དང་འཇུག་པས་གནས་པའོ། །དེ་ཡང་།
བྱང་ཆུབ་ནམ་མཁའི་མཚན་ཉིད་དེ། །ཀུན་དུ་རྟོག་པ་ཐམས་ཅད་སྤངས། །དེ་ལ་སེམས་
དཔའ་གང་ཡིན་པ། །བྱང་ཆུབ་སེམས་དཔའ་ཞེས་བཤད་དོ། །ཞེས་བྱ་བ་དང་། བྱང་ཆུབ་
ནི་དོན་དམ་པའོ། །སེམས་དཔའ་ནི་ཀུན་རྫོབ་ཅེས་གསུངས་སོ། །དེ་ཡང་སེམས་དཔའ་
ཆེན་པོ་ཞེས་སྦྱར་རོ། །ཐམས་ཅད་ནི་མ་ལུས་པ་སྟེ་རྡོ་རྗེ་སྤྱན་རས་གཟིགས་ལ་སོགས་པའོ། །
དེ་དག་གིས་ཀྱང་བྱིན་གྱིས་བརླབས་ཏེ། དེས་ནི་ཏིང་ངེ་འཛིན་གཞན་ལས་ཁྱད་པར་དུ་
འཕགས་པ་བསྟན་ཏོ། །
ལག་ན་རྡོ་རྗེའི་ཐུགས་གཉིས་སུ་མེད་པའི་ཁྲོ་བོ་གདུག་པའི་ཚུལ་དགུ་དང་ལྡན་པར་
འབྱུང་བ་ནི་རྡོ་རྗེ་ཁྲོ་བོའོ། །ལས་བྱུང་བ་ནི་དེས་སྤྲུལ་པ་སྟེ་བཞི་པའོ། །གང་བྱུང་ཞེ་ན་རྡོ་རྗེ་
སྙིང་པོ་སྟེ་རྡོ་རྗེ་རྣམ་པར་འཇོམས་པའི་ཁྲོ་བོ་རྡོ་རྗེ་བསྣམས་པ་ནི་ལྷ་དང་སྔགས་ཐམས་ཅད་
ཀྱི་འབྱུང་གནས་སུ་གྱུར་པའོ། །དེས་རབ་ཏུ་སྨྲས་པ་ནི་མྱུར་བར་རབ་ཏུ་སྔགས་གསུངས་པ་
སྟེ་གསུམ་པའོ། །འོ་ན་འདི་ནི་ཕྱག་ན་རྡོ་རྗེ་དང་རྡོ་རྗེ་རྣམ་པར་འཇོམས་པས་སྨྲས་པས་
བཅོམ་ལྡན་འདས་ཀྱི་བཀའ་མ་ཡིན་ཞེ་ན། འདི་ནི་བཅོམ་ལྡན་འདས་ཀྱི་བཀའ་ཉིད་ཡིན་ཏེ།
བཅོམ་ལྡན་འདས་ཀྱིས་བྱིན་གྱིས་བརླབས་པའི་ཕྱིར་དང་། ཐ་མི་དད་པའི་ཕྱིར་ཏེ། དཔེར་
ན་མདོ་གཞན་བཞིན་ནོ། །དེ་དག་ནི་ཕྱག་ན་རྡོ་རྗེས་རྡོ་རྗེ་རྣམ་པར་འཇོམས་པ་འཁོར་
བཅས་འོག་ནས་སྤྲུལ་ཏེ་མདུན་ན་གནས་པ་ལ་བཀའ་བསྒོས་ན། དེས་རྡོ་རྗེ་རྣམ་འཇོམས་
སྔགས་ཀྱིས་འབྱུང་པོ་འདུལ་བར་བྱེད་པ་གསུངས་པའོ། །ཕྱག་ན་རྡོ་རྗེས་སྨྲས་པ་ནི་མ་ཡིན་ཏེ།
ལ12



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
རྒྱུད་དང་འགལ་བའི་ཕྱིར་རོ། །འདིས་ནི་འདི་སྐད་ཅེས་སྟོན་ཏེ། རྣལ་འབྱོར་པས་ཁྲུས་ལ་
སོགས་པ་བྱས་ཏེ། ཁྲོ་བོ་མི་འཆི་བ་དང་གནོད་པ་མེད་པར་བྱས་ཏེ། སྟན་ལ་གནས་ནས་
སྲུང་བ་བྱས་ལ་ཚོགས་བསགས་ཏེ། རྡོ་རྗེ་གདན་ལ་གནས་པས་བྱིན་གྱིས་བརླབ་པར་
གསོལ་ཏེ་སངས་རྒྱས་དང་བྱང་ཆུབ་སེམས་དཔའ་ཞུགས་པས་སྟོང་པ་ཉིད་ལ་སོགས་པའི་
བྱང་ཆུབ་པའི་ལྷ་དྲུག་གིས་བདག་ཕྱག་ན་རྡོ་རྗེར་བྱ་བ་དང་། མདུན་དུ་བུམ་པ་ལྷ་དྲུག་འཁོར་
དང་བཅས་པ་བསམ་པ་དང་། སྤྱན་དྲང་བ་དང་། མཆོད་པ་ལ་སོགས་པ་རྒྱུད་ལ་བརྟེན་པ་
སྒྲུབ་ཐབས་བཞིན་དུ་བྱའོ་ཞེས་པའི་དོན་ཏོ། །དེ་ཡང་རྒྱུད་ལས། དང་པོ་ཁྲུས་བྱས་རྣལ་
འབྱོར་པས། །རྡོ་རྗེ་གདན་ལ་གནས་ནས་ནི། །མཆོད་དང་གསོལ་བས་ལྷ་དྲུག་བསྒོམ། །
སྟོང་དང་ཡི་གེ་སྒྲ་གཟུགས་དང་། །ཕྱག་རྒྱ་མཚན་མ་དྲུག་ཡིན་ཏེ། །བུམ་པར་བསྐྱེད་སོགས་
རྫོགས་བྱས་ལ། །ནོར་བུ་སྤྱོད་ལམ་སྔགས་བཟླས་ཏེ། །ཤ་ལ་སོགས་པ་བདུན་སྤོང་ངོ༌། །
ཞེས་གསུངས་སོ།། །།
དེ་ལྟར་གླེང་བསླང་བའི་རྒྱུ་བསྟན་ནས། ད་ནི་གླེང་བསླང་བ་དངོས་བསྟན་པའི་
ཕྱིར། མི་ཆོད་པ་ཞེས་བྱ་བ་ལ་སོགས་པ་གསུངས་སོ། །དེ་ཡང་འདི་རྣམས་ནི་རྡོ་རྗེ་རྣམ་
པར་འཇོམས་པའི་སྔགས་ཀྱི་ཡོན་ཏན་འདི་ལྟ་བུ་ཞེས་ཚིག་ཏུ་གསུངས་པ་དངོས་ཏེ། དེ་ལ་
ཡང་གཉིས་ལས་བདག་གི་དོན་ཕུན་སུམ་ཚོགས་པ་ནི་རྡོ་རྗེའི་ཚིག་བདུན་གྱིས་སྟོན་ཏོ། །དེ་
ལ་སྟོང་པ་ཉིད་དང་སྔགས་དང་ཏིང་ངེ་འཛིན་རྡོ་རྗེ་སྟེ་ཕྱི་རོལ་གྱི་རྡོ་རྗེ་རིན་པོ་ཆེ་ལ་ཆོས་
བདུན་ཡོད་པ་དང་འདྲ་བར་འདི་ལ་འབྱུང་བས་དུམ་བུར་མི་ཆོད་ཅིང་སྙིང་པོ་ཡོད་པའོ། །དེ་
ལ་ཆུས་ཕྱེ་མར་མི་ཤིགས་ཤིང་མི་ཕྱེད་པའོ། །བདེན་པ་ནི་གནས་པ་སྟེ་མེས་ཐལ་བར་མི་
འགྱུར་བའོ། །སྲ་བ་ནི་གཞིག་པར་དཀའ་བ་སྟེ་རླུང་གིས་གཏོར་དུ་མེད་པའོ། །ཚིག་དེ་དག་
གིས་རྡོ་རྗེ་ཡེ་ཤེས་དེ་ལ་སྐྱེ་བ་ལ་སོགས་པ་བཞི་དང་། མཐའ་བཞི་དང་བྲལ་བར་ཤེས་པར་
༤13



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱའོ། །དེས་ན་མཚན་མའི་དངོས་པོ་དང་། གདོན་ཐམས་ཅད་ལ་ཐོགས་པ་མེད་པ་སྟེ་གཅོད་
ཅིང་འཇོམས་ལ་བེམས་པོ་མ་ཡིན་པའོ། །དེའི་ཕྱིར་མི་འགྱུར་བར་གནས་པས་བརྟན་པ་ཞེས་
སྦྱར་རོ། །ཚུར་ལ་ཚུགས་སམ་ཞེ་ན། ཐམས་ཅད་དུ་མ་ཕམ་པ་སྟེ་རང་ལ་ཉམས་པ་མེད་ཅིང་མ་
བཅོམ་ལ་རྒྱལ་བས་སོ། །དེ་ཡང་། སྲ་བརྟན་སྙིང་ལྡན་ཁོང་སྟོང་མེད། །མི་ཕྱེད་མི་ཤིགས་མི་
འཚིག་པས། །རྡོ་རྗེ་ཞེས་ནི་བརྗོད་པའོ། །ཞེས་གསུངས་སོ། །
དེ་དག་གིས་ནི་སྔོན་བྱུང་བ་རྒྱལ་པོ་ལོག་པའི་སྙིང་པོ་ལ་སོགས་པས་ཉམས་སུ་
བླངས་ནས་བདག་གི་དོན་ཆོས་སྐུ་རྡོ་རྗེ་ལྟ་བུའི་ཏིང་ངེ་འཛིན་དང་། ལོངས་སྤྱོད་རྫོགས་པའི་
སྐུ་རྡོ་རྗེ་ལྟ་བུ་གྲུབ་པའོ། །མ་འོངས་པས་ནི་སྔོན་དུ་བསྙེན་པ་རྫོགས་པས་བདག་དོན་འགྲུབ་
པར་ཤེས་པར་བྱའོ་ཞེས་བསྟན་ཏོ། །བདག་གི་དོན་གྲུབ་ནས་གཞན་གྱི་དོན་མེད་དམ་ཞེ་ན།
སེམས་ཅན་ཐམས་ཅད་སྐྲག་པར་བྱེད་པ་ཞེས་བྱ་བ་ལ་སོགས་པ་བཅོ་ལྔས་སྤྲུལ་པའི་སྐུ་རྡོ་
རྗེ་ལྟ་བུས་གཞན་གྱི་དོན་འགྲུབ་པར་སྟོན་ཏོ། །དེ་ཡང་བསྡུ་ན་ལས་བཞིའོ། །དེ་ཡང་། བདེ་
གཤེགས་ལས་ནི་སྣ་ཚོགས་པ། །བསྡུ་ན་ཞི་སོགས་ལས་བཞིའོ། །མངོན་སྤྱོད་བརྒྱད་དུ་རྣམ་
པར་གྲགས། །ཚར་གཅད་དང་ནི་རྗེས་གཟུང་ངོ་། །ཞེས་གསུངས་སོ། །དེ་ལ་སེམས་ཀྱི་ཀུན་
གཞི་སྲོག་དང་བཅས་ཤིང་ཡིད་ཀྱི་རྣམ་པར་ཤེས་པ་དང་ལྡན་པ་སྟེ་སྐྱེ་གནས་བཞིས་བསྡུས་
པ་འགྲོ་བ་རིགས་དྲུག་པོ་ཐམས་ཅད་དོ། །དེ་དག་སྐྲག་པར་བྱེད་པ་ནི་ལུས་སེམས་འཇིག་
ཅིང་དངངས་ཏེ་དྲག་པོ་ཚར་གཅོད་པར་བྱེད་པའི་རིག་སྔགས་འདི་སྨྲས་སོ་ཞེས་བྱ་བར་སྦྱར་
རོ། །འཇིལ་བ་ནི་ལུས་སེམས་སྤ་བཀོང་ནས་འགུལ་མི་ནུས་པའོ། །དེ་ཡང་གསང་སྔགས་
དང་ལྷ་འདིས་བྱེད་པའོ། །དེ་ཡང་དྲག་པོའོ། །རིག་པ་ནི་ལྷ་སྟེ་དེའི་སྔགས་ནི་ནུས་པ་ཅན་དེ་
ཤེས་ནས་སྐྱོབ་པའོ། །
དེ་ཡང་གཞན་ཐམས་ཅད་ཀྱི་སྦྱར་བ་སྟེ་དེ་དག་གཅོད་པ་ནི་ནུས་པའི་རྒྱུན་མེད་པར་
༤14ལ



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
བྱེད་པའོ། །དེ་ཡང་དྲག་པོའོ། །གནོན་པར་བྱེད་པ་ནི་ནུས་པ་མེད་ཅིང་ཟིལ་གྱིས་མནན་
ནས་མི་གཡོ་བ་སྟེ། སྒྱུ་མ་མཁན་བཟང་པོའི་སྒྱུ་མ་བཞིན་ནོ། །དེ་ནི་དབང་ངོ་། །ཞི་བའི་
ལས་ནི་ལས་ཐམས་ཅད་འཇོམས་པར་བྱེད་པ་སྟེ་ཕ་རོལ་གྱི་སྦྱོར་བ་ངན་པ་བྱད་སྟེམས་ལ་
སོགས་པ་དང་གོས་པའི་ནང་ལ་སྟེ་སྔོན་གྱི་ལས་ཀྱི་སྒྲིབ་པ་ཐམས་ཅད་དོ། །དེ་དག་པར་
བྱེད་ཅིང་བཟློག་པའོ། །གཞན་ནི་ཕ་རོལ་ཏེ་འབྱུང་པོ་སེམས་ཅན་ནོ། །དེ་དག་གི་ལས་ནི་
ནད་ལ་སོགས་པ་དང་སྒྲིབ་པ་སྟེ་འཇིག་པ་ནི་བརླག་པར་མཛད་པའོ། །གདོན་ནི་གནོད་པར་
བྱེད་པ་སྟེ་ལྷ་ལ་སོགས་པ་་བཅོ་བརྒྱད་པ་ལ་སོགས་པ་ཐམས་ཅད་དོ། །དེ་དག་བརླག་པ་ནི་
ཐལ་བར་བྱེད་པ་སྟེ་དྲག་པོའོ། །ཐར་པ་ནི་སྔར་བཟུང་བ་ལས་གྲོལ་བའོ། །དེ་ནི་ཞི་བའོ། །
གཞན་ཡང་དབང་ནི་འབྱུང་པོ་སྟེ་སེམས་ཅན་ཐམས་ཅད་དེ་ཁམས་གསུམ་དུ་འབྱུང་བས་སོ། །
དེ་དག་འགུགས་པ་ནི་འདྲེན་པ་སྟེ་དབང་དུ་བྱས་ནས་བསྟན་པ་ལ་གནས་པར་བྱེད་པའོ། །
རིག་སྔགས་ནི་འཇིག་རྟེན་པ་དང་འཇིག་རྟེན་ལས་འདས་པའོ། །ལས་ནི་མ་ལུས་པ་སྟེ་ཞི་
བ་ལ་སོགས་པ་ཐམས་ཅད་འདིས་མྱུར་དུ་བྱེད་དུ་འཇུག་པ་སྟེ་ལས་ལ་འཛུད་པའོ། །དེ་ཡང་
དབང་ངོ་། །སྔར་མ་གྲུབ་པ་ནི་མངོན་དུ་མ་གྱུར་པ་སྟེ་ལྷ་རྣམ་པ་གཉིས་ཀྱི་དངོས་གྲུབ་པོ། །
དེ་དག་འདིས་གྲུབ་པར་བྱེད་པ་ནི་མངོན་སུམ་དུ་གྱུར་པའོ། །སྔར་གྲུབ་ཟིན་པ་ནི་འབྲས་བུ་
དེ་ཡང་བར་ཆད་ཀྱིས་མི་ཁྱེར་བར་བྱེད་ཅིང་དོན་ཡོད་པ་ཆུད་མི་ཟ་བའོ། །འདོད་པ་ནི་ཡིད་
ཀྱིས་མངོན་པར་འདོད་ཅིང་དོན་དུ་གཉེར་བ་སྟེ་ནོར་ལ་སོགས་པ་ཕུན་སུམ་ཚོགས་པ་
ཐམས་ཅད་དོ། །དེ་དག་འདིས་སྦྱིན་པ་འདི་ལས་བྱུང་ཞིང་སྟེར་བའོ། །དེ་དག་ནི་རྒྱས་པའོ། །
སྲུང་བ་ནི་ནད་དང་གདོན་ལ་སོགས་པ་སྔར་མ་འོངས་པ་དག་ཕྱིས་མི་འོང་བར་བྱེད་ཅིང་
སྡོམ་པའོ། །དེ་ཡང་ཞི་བའོ། །
མཇུག་བསྡུ་བ་ནི་ཞི་བ་སྟེ་ནད་ལ་སོགས་པ་ཐམས་ཅད་མེད་པར་བྱེད་པའོ། །རྒྱས་
ལ15



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ནི་ཚེ་ལ་སོགས་པ་མ་ལུས་པ་ཐམས་ཅད་འཕེལ་བར་བྱེད་པ་སྟེ། དེ་གཉིས་དང་དབང་ནི་
རྗེས་སུ་གཟུང་བའོ། །གཞན་ཐམས་ཅད་ནི་ཚར་གཅོད་པའོ། །དྲག་པོའི་ལས་འབྱུང་པོ་དང་
སེམས་ཅན་གང་དག་སངས་རྒྱས་ཀྱི་བསྟན་པ་ལ་མ་དད་པ་དེ་དག་རེངས་པར་བྱེད་པ་ནི་མི་
གཡོ་བ་སྟེ་ངག་དང་ལུས་སོ། །རྨུགས་པ་ནི་སེམས་རྨོངས་པ་སྟེ་ཅི་ཡང་མི་ཤེས་པར་བྱེད་
པའོ། །གསུམ་པའི་སྒྲ་དང་འོག་གི་ཚིག་ནི་རེ་རེ་ལ་སྦྱར་རོ། །ཡང་ན་ཚིག་དེ་རྣམས་ནི་མན་
ངག་གིས་འོག་གི་སྔགས་རེ་རེ་ལ་སྦྱར་བར་བྱའོ་ཞེས་བསྟན་པའོ། །དེ་ལྟ་བུ་འདི་རྡོ་རྗེ་རྣམ་
པར་འཇོམས་པས་ཁྲོ་བོའི་ཚིག་ཏུ་སྨྲས་སོ་ཞེས་སྦྱར་ཏེ་བརྗོད་པའོ། །གང་གིས་བརྗོད་ཅེ་ན་
ལག་ན་རྡོ་རྗེ་སྟེ་
འདིར་རྡོ་རྗེ་རྣམ་པར་འཇོམས་པ་ལ་བྱའི། ཕྱག་ན་རྡོ་རྗེ་དངོས་མ་ཡིན་ནོ། །
གང་གིས་ན་ཤཱཀྱ་ཐུབ་པ་ལ་སོགས་པའི་ནུས་པས་བྱིན་གྱིས་བརླབས་པ་ནི་སངས་རྒྱས་ཀྱི་
མཐུ་སྟེ། དེ་ཡང་། རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང་། །ཞེས་པ་ལ་སོགས་
པ་དང་། ཡང་སྟོན་ཅིང་འཆད་པ་རྣམས་ནི་སངས་རྒྱས་ཀྱི་མཐུའོ་ཞེས་བསྟན་པའི་ཕྱིར་རོ། །
གང་ལྟ་བུ་ཞེ་ན། གསང་སྔགས་ཏེ་སྦ་ཞིང་དམན་པ་ལ་མི་བསྟན་པས་ནུས་པ་ཁྱད་པར་དུ་
འཕགས་པའོ་ཞེས་བྱ་བའི་ཐ་ཚིག་གོ། །ནུས་པ་གཞན་ལས་ཁྱད་པར་དུ་འཕགས་ཤིང་ཕུལ་
དུ་བྱུང་བའི་འོག་གི་རྡོ་རྗེའི་སྔགས་ནི་མཐུ་ཆེན་པོ་འདི་ཞེས་པ་སྟེ་དེ་དག་སྨྲས་པའོ། །དེ་
དག་གིས་ནི་སྔོན་གྱི་འཁོར་ལ་ཡོན་ཏན་ནི་གཞན་དོན་ཐམས་ཅད་འགྲུབ་པར་བསྟན་ལ་མ་
འོངས་པ་ལ་ནི་སྔོན་དུ་བསྙེན་པ་རྫོགས་པས་སྒྲུབ་ཐབས་བཞིན་བྱས་པས་དེ་དག་འགྲུབ་པར་
འགྱུར་རོ་ཞེས་པའོ། །འདི་སྐད་སྟོན་ཏེ་དེ་ལྟར་མཆོད་པ་ལ་སོགས་པ་རྫོགས་ནས་སྔགས་ཀྱི་
ནོར་བུ་བཟུང་སྟེ། སྔགས་ཀྱི་གནས་དང་ལྡན་པས་རྡོ་རྗེའི་ཚིག་དང་ཁྲོ་བོའི་ངག་ཏུ་བཟླས་པས་
བདག་དང་གཞན་གྱི་དོན་སྒྲུབ་པའི་སྤྲོ་བསྡུ་བྱ་སྟེ། དེ་ཡང་བསྙེན་པ་དང་ལས་སྦྱོར་གྱི་དུས་སུ་
སྒྲིབ་པ་ལ་སོགས་པ་མེད་པའི་སྦྱོར་བས་སྤྱོད་ལམ་བྱའོ་ཞེས་པའི་དོན་ཏོ། །
ལ16ལ



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
དེ་ལྟར་རྒྱུ་དང་རྐྱེན་རྣམ་པ་གཉིས་བསྟན་ནས། ད་ནི་དེའི་འབྲས་བུ་གང་བསྟན་པར་
བྱ་བའི་ཆོས་ཕུན་སུམ་ཚོགས་པ་རྡོ་རྗེའི་རྒྱུད་དངོས་རྡོ་རྗེའི་སྔགས་ཟབ་མོ་སྔར་གྱི་ཡོན་ཏན་
ཅན་དེ་བསྟན་པའི་ཕྱིར། ན་མོ་ཞེས་བྱ་བ་ལ་སོགས་པ་གསུངས་སོ། །དེ་ལ་དེ་དག་གིས་
ངག་གི་དོན་རྟོགས་སླ་བའི་ཕྱིར་བརྗོད་པར་བྱ་སྟེ། སྔོན་བྱུང་བ་ལ་ནི་རྡོ་རྗེའི་སྔགས་འདི་
དག་བཀྲ་ཤིས་པ་བདག་པོ་ལ་མཆོད་པ་བརྗོད་ནས་རྣམ་པར་འཇོམས་པའི་རྡོ་རྗེ་གསུངས་
པས་འབྱུང་པོ་ཐམས་ཅད་ལ་རྣམ་པ་བཞིས་ཚར་གཅད་པ་དང༌། རྗེས་སུ་བཟུང་བས་སངས་
རྒྱས་ལ་སྐྱབས་སུ་འདོང་བ་ལ་སོགས་པའི་ཚུལ་གྱིས་དཀྱིལ་འཁོར་དུ་བཙུད་དེ་ནད་ལ་
སོགས་པ་ཞི་བས་མི་དག་སངས་རྒྱས་ལ་སོགས་པ་ལ་དད་དེ། རྒྱལ་པོ་ལོག་པའི་སྙིང་པོ་
ཡང་གནས་དེར་འོད་ཟེར་ལ་ཞོན་ཏེ་འོངས་ནས། དེ་བཞིན་དུ་བྱས་པས་བཀྲ་ཤིས་ལ་ཐར་
པ་ལ་གནས་སོ། །
དེ་ཡང་འོག་ནས་རྒྱལ་པོ་ཞེས་པས་སོ། །བསྐྲད་པ་དང་། ལས་བཞི་དང་། ཁྲོ་བོ་
བཞི་དང་། བཅུ་བསྐུལ་བ་དང་། གཙོ་བོ་ལ་སོགས་པ་དྲུག་པོ་བསྐུལ་བའི་ཚུལ་གྱིས་སོ། །
མ་འོངས་པའི་སྒྲུབ་པ་པོས་ནི་སྔོན་དུ་བསྙེན་པ་ལ་སོགས་པ་བསྲུང་བ་དང་། བསྙེན་པ་ལ་
སྔགས་ཚིག་གསུམ་གང་ཡང་རུང་བ་བཟླས་པ་དང་། ལས་སྦྱོར་ལ་གཉིས་སུ་བྱ་བ་དང་།
ལས་སྒྲུབ་ན་གཙོ་བོ་དང་འདྲེལ་པ་དང་འཁོར་དང་གཉི་ག་དང་འདྲེལ་པ་གསུམ་གྱིས་ཞི་བ་
ལ་སོགས་པའི་ལས་ཀྱིས་ལྷ་དང་རྫས་དང་བསམ་པ་དང་། ཕྱོགས་དང་དུས་དང་སྔགས་དང་
འཁོར་ལོ་དང་ཏིང་ངེ་འཛིན་དང་བྱ་བས་སྒྲུབ་པ་ནི་སྒྲུབ་པའི་ཐབས་བཞིན་དུ་ཤེས་པར་བྱའོ་
ཞེས་བྱ་བའི་དོན་ཏོ། །དེ་ཡང་། རྣལ་འབྱོར་བསྙེན་པ་གསུམ་དུ་བྱ། །ལས་ལ་གཉིས་ཏེ་
ལས་ལ་གསུམ། །གཙོ་དང་འཁོར་དང་འདུལ་བ་ནི། །ལས་བཞི་སྔགས་སོགས་དབྱེ་བར་བྱ། །
ཞེས་འདིའི་བཤད་པའི་རྒྱུད་ལས་གསུངས་སོ། །
ལ17-



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ད་ནི་གཞུང་ཉིད་ལ་འཇུག་པར་བྱ་སྟེ། དེ་ལ་དང་པོ་བཀྲ་ཤིས་པའི་དོན་རྣམ་པ་
གཉིས་ཀྱིས་ཕྱག་བྱ་བ་ནི། ན་མོ་རཏྣ་ཏྲ་ཡཱ་ཡ་ཞེས་པ་ལ་སོགས་པས་གཙོ་བོ་གསུམ་ལ་
འདུད་པའོ། །དེ་དག་ནི་སྔགས་ཀུན་ལ་ཤེས་པར་བྱའོ། །འབྲུ་ནི་དོན་ཉམས་པའི་ཕྱིར་
བཤད་པར་མི་བྱ་སྟེ་རང་ཉིད་ཀྱི་སྒྲས་ཤེས་པར་བྱས་ལ་དོན་ཡིད་ལ་དྲན་པར་བྱའོ། །དེ་
ནས་ཚར་གཅོད་ཅིང་བསྲུང་བའི་སྔགས་ནི་ཏདྱ་ཐཱ་ཨོ་ལ་སོགས་པ་སྟེ་ཉེ་བར་བསྟན་པའོ། །
དེ་ཡང་དང་པོ་དང་ཐ་མར་ཡེ་ཤེས་དང་དྲག་པོ་དང་ཤིས་པ་བཞི་འཇུག་པ་ཅན་ཏེ་དེ་བཞིན་
དུ་ཤེས་པར་བྱའོ། །
ད་ནི་གཟུངས་ལ་གསུམ་ལས་དང་པོ་རྒྱས་པ་སྟེ་དེ་ཡང་གཙོ་བོའི་སྔགས་ནི་སརྦ་བིད་
བཛྲ་བཛྲ་ཞེས་པ་ལ་སོགས་པ་སྟེ་བསྟོད་ཅིང་བོད་པའོ། །མ་འོངས་པས་ནི་འདི་ལ་སྔགས་
གདགས་པར་ཤེས་པར་བྱའོ། །གཙོ་བོའི་ལས་དང་འདྲེལ་པ་ནི་མན་ངག་བཞིན་དུ་ཞི་བའི་
སྔགས་ནི་ཧེ་ཕུ་ལུ་ཞེས་པ་ལ་སོགས་པ་སྟེ་སྔ་མ་བཞིན་ནོ། །ཙ་ར་ནི་ཙ་ར་ལ་སོགས་པ་ནི་
རྒྱས་པའིའོ། །ཀཱི་ལི་ཀཱི་ལཱ་ཡ་ལ་སོགས་པ་ནི་དབང་གིའོ། །མཱ་ར་ཡ་ལ་སོགས་པ་ནི་
བསད་པའོ། །ཚིནྡྷ་ཚིནྡ་ལ་སོགས་པ་ནི་རིག་སྔགས་བཅད་པའོ། །བྷིནྡ་ལ་སོགས་པ་ནི་
རིག་སྔགས་མནན་པའོ། །དེ་བཞིན་དུ་སྐྲག་པར་བྱེད་པ་ལ་སོགས་པ་ལ་ཡང་མན་ངག་
བཞིན་དུ་སྦྱར་རོ། །
ད་ནི་འཁོར་གྱི་སྔགས་བསྟན་པ་ནི། ཙུ་རུ་ཞེས་པ་ལ་སོགས་པ་སྟེ། སྔ་མ་བཞིན་དུ་བྱས་
པ་ནི་རྡོ་རྗེ་ཕུར་པའི་སྔགས་སོ། །ཏྲཱ་ས་ཡ་ལ་སོགས་པ་ནི་རྡོ་རྗེ་བེ་ཅོན་གྱིའོ། །ཧ་ར་ལ་
སོགས་པ་ནི་རྡོ་རྗེ་ཐོ་བོའིའོ། །པྲ་ཧ་ར་ལ་སོགས་པ་ནི་རྡོ་རྗེ་གཏུམ་པོའིའོ། །དེ་དག་ལ་
བསྟོད་ཅིང་སྐུལ་བར་བྱེད་པ་ནི་ཨེ་བྱེ་ལ་སོགས་པའི་སྔགས་བཏགས་ཏེ་བཟླས་པར་བྱའོ། །
དེ་དག་དང་འདྲེལ་པའི་ལས་སྔགས་ལ་ཞི་བའི་སྔགས་ནི་མ་ཏིསྒོ་ར་བཛྲ་ཞེས་བྱ་བ་ལ་
ལ18ལ



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱུ་ཆེར་འགྲེལ་པ་རིན་པོ་ཆེ་གསལ་བ།
སོགས་པའོ། །རྒྱས་པའི་སྔགས་ནི་དྷ་ར་དྷ་ར་ཞེས་པ་ལ་སོགས་པའོ། །དབང་གི་སྔགས་ནི་
ན་མས་མཱནྟ་ཞེས་པ་ལ་སོགས་པའོ། །གསོད་པའི་སྔགས་ནི་ཨ་མུ་ཀཾ་མཱ་ར་ཡ་ཕཊ་ཅེས་
པའོ། །རིག་སྔགས་བཅད་པའི་སྔགས་ནི་མ་ཧཱ་བ་ལེ་ཞེས་པ་ལ་སོགས་པའོ། །རིག་སྔགས་
མནན་པ་ནི་ད་ཧ་ཞེས་པ་ལ་སོགས་པ་སྟེ། འདིར་ཡང་ཐམས་ཅད་སྔ་མ་བཞིན་དུ་བྱས་པས་
ལས་ཀུན་འགྲུབ་པར་འགྱུར་ཏེ་སྦྱར་བ་གསུམཤེས་པར་བྱའོ། །དེ་ཡང་རྡོ་རྗེའི་གསང་
སྔགས་འདི་ཡིན་ཏེ། ལས་ཀུན་ཐོགས་པ་མེད་པར་འགྲུབ། །ཅེས་གསུངས་སོ། །འདིར་
མན་ངག་གིས་གཙོ་བོ་ཡབ་ཡུམ་གྱི་སྔགས་ནི་དང་པོ་ཨོ་དང་ཐ་མའི་ཡན་ལག་བོར་ལ་ཛྭ་ལ་
ལ་སོགས་པའི་ན་བྱིན་ཏེ་ཡ་ཧཱུྃ་ཕཊ་སྭཱ་ཧཱ་ཞེས་པ་བྱའོ། །སྟེང་དང་འོག་ཀྱང་དེ་བཞིན་དུ་
བྱས་ལ་འཁོར་གྱི་རྒྱས་པའི་སྐུ་ལ་ལ་ཞི་བ་ལ་མ་བོར་ཏེ་ཕྱག་འཚལ་བ་ན་བྱིན་ཏེ་རྒྱས་པའི་
དྷ་རའི་ར་ལ་ཨི་བྱིན་ལ་གཙོ་བོའི་རིག་པ་འཕྲོག་ལ་གཉིས་སུ་བྱའོ། །ཡང་ན་འདི་ལྟར་ཡང་
ཡིན་ཏེ། ཐམས་ཅད་སྔ་མ་བཞིན་ལ་བསླད་པའི་ཤ་ལ་སཾ་གྱི་སྟོང་ཕྲོགས་ཏེ་བྱིན་ལ་གཙོ་བོ་
ཞི་བའི་ཀུ་རུ་གཉིས་ཀྱིས་ཨུ་ཕྱི་མ་ལ་ཨེ་བྱིན་ཏེ་འཁོར་གྱི་ལྷའི་མ་ཧཱ་དང་དབང་གི་ས་མན་གྱི་
ན་བསད་པའི་ཡ་གསོས་ལ་ཨེ་བྱིན་པ་ནི་གཅིག་སྟེ། དེ་གཉིས་གང་ཡང་རུང་བས་དམ་ཚིག་
བསྟན་ཅིང་བསྟན་པར་བྱ་བ་ཡིན་ནོ། །ཞེས་བླ་མས་བསྟན་ཏོ། །ཡང་ན་དེ་རྣམས་ནི་སེམས་
ཅན་ཐམས་ཅད་སྐྲག་པར་བྱེད་པ་ཞེས་པ་ལ་སོགས་པ་དང་རིམ་པ་བཞིན་དུ་སྦྱར་བར་བྱའོ་
ཞེས་དགོངས་སོ། །
ད་ནི་སྙིང་པོ་བསྡུས་པ་བསྟན་པའི་ཕྱིར། ན་མོ་ཞེས་བྱ་བ་ལ་སོགས་པ་གསུངས་ཏེ་
སྔ་མ་བཞིན་དུ་ཤེས་པར་བྱའོ། །དེ་ལྟར་ལྷ་ལྔ་པོའི་འཁོར་ན་གནས་པའི་ཐུགས་ཀྱི་ཁྲོ་བོ་
བཅུ་སྔོན་ནི་བསྐུལ་ལ། མ་འོངས་པ་ལས་བཞི་འགྲུབ་པ་ཡིན་པས་དེ་བཤད་པ་ནི། ཧ་ར་ནི་
ཧཱུྃ་མཛད་བསྐུལ་བ་སྟེ་དྲག་པོའོ། །མཐའ་ནི་རྣམ་པར་རྒྱལ་བ་བསྐུལ་བ་སྟེ་དེ་ཡང་དྲག་
༤ 19



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོའོ། །དྷུ་ན་ནི་དབྱུག་སྔོན་ཅན་དེ་དབང་ངོ་། །ད་ཧ་ནི་གཤིན་རྗེ་མཐར་བྱེད་དེ་དེ་ཡང་ .
དབང་ངོ༌། །པ་ཙ་ནི་མི་གཡོ་བ་སྟེ་དྲག་པོའོ། །དྷཱ་ར་ནི་རྟ་མཆོག་སྟེ་ཞི་བའོ། །དཱ་ར་ཡ་ནི་
གཞན་གྱིས་མི་ཐུབ་པ་སྟེ་རྒྱས་པའོ། །དཱ་རུ་ཎ་ནི་བདུད་རྩི་འཁྱིལ་པ་སྟེ་ཞི་བའོ། །ཙྪིནྡ་ནི་
ཁམས་གསུམ་ལས་རྣམ་པར་རྒྱལ་བ་སྟེ་རིག་སྔགས་གཅད་པའོ། །བྷིནྡ་ནི་སྟོབས་པོ་ཆེའི་
སྔགས་ཏེ་དེས་རིག་སྔགས་མནན་པ་འགྲུབ་པའོ། །དེ་དག་གིས་བྱ་བ་ཀུན་སྔ་མ་བཞིན་
དུ་སྦྱར་བས་ལས་ཐམས་ཅད་འགྲུབ་པར་འགྱུར་རོ། །
ད་ནི་ལྷ་རྣམས་ཀྱི་ཡང་སྙིང་ཤིན་ཏུ་ཡང་བསྡུས་པ་གསུངས་པ་ནི་ན་མ་ཞེས་པ་ལ་
སོགས་པ་སྟེ་དེ་ཡང་གཙོ་བོ་རྣམ་གཉིས་ལ་མཆོད་ཅིང་དེའི་སྙིང་པོའོ། །ཧུ་ལུ་ནི་རྡོ་རྗེ་ཀཱི་ལ་
ཡའི་སྟེ་བྱས་པའོ། །ཏིཥྛནི་རྡོ་རྗེ་བེ་ཅོན་གྱི་ཞི་བའིའོ།་ །བནྡྷ་ནི་རྡོ་རྗེ་ཐོ་བ་སྟེ་དབང་གིའོ། །
ཧ་ན་ནི་རྡོ་རྗེ་གཏུམ་པོ་སྟེ་དྲག་པོའིའོ། །ཨ་མྲྀ་ཏེ་ནི་ཕོ་ཉ་དང་མངག་པ་ཡབ་ཡུམ་ཁྲོ་བོ་མི་
འཆི་བ་དང་། ལུ་གུ་རྒྱུད་མའི་སྔགས་ཏེ་ཁྲུས་དང་བསྐྲད་པ་ལ་ཤེས་པར་བྱ་སྟེ་དེ་དག་གིས་
ཀྱང་དེ་བཞིན་དུ་འགྱུར་རོ། །འདི་སྐད་སྟོན་ཏེ་སྔོན་དུ་བསྙེན་པ་ལ་ནི་གསུམ་པོ་གང་ཡང་
རུང་བ་བཟླས་ལ་སྒྲུབ་པ་ལས་ལ་སྦྱར་བ་ནི་གཉིས་སུ་མེད་པར་ཤེས་པར་བྱ་སྟེ་ལས་སྒྲུབ་
པ་ལ་ནི་མན་ངག་བཞིན་དུ་སྦྱར་རོ། །དེ་ཡང་བསྙེན་པ་གསུམ་སྟེ་སྒྲུབ་པ་གཉིས། །ལས་
སྒྲུབ་སོ་སོར་ཤེས་པར་བྱ། །ཞེས་གསུངས་སོ། །
ད་ནི་དེ་དག་གི་མཇུག་བསྡུ་བའི་ཆོ་ག་ཕན་ཡོན་དང་བཅས་པ་ཕུན་སུམ་ཚོགས་པ་
བསྟན་ཏེ། དེ་ཡང་སྡུག་བསྔལ་ཐམས་ཅད་བྲལ་བར་བྱེད་པའི་ཕན་ཡོན་ནི། སྡིག་པ་ཐམས་
ཅད་བྱང་བྱས་ནས། །ཞེས་བྱ་ལ་སོགས་པ་གསུངས་ཏེ། དེ་དག་གི་སྔོན་བྱུང་དུ་རྒྱལ་པོ་ལོག་
པའི་སྙིང་པོ་ལ་སོགས་པའི་འཁོར་རྣམས་ཐེ་ཚོམ་སྐྱེས་པ་ལ་དེ་དག་ཁྲོད་པ་བསྐྱེད་པའི་ཕྱིར་
གསུངས་ལ། མ་འོངས་པ་ལ་ནི་སྒྲུབ་པའི་ཕན་ཡོན་དུ་སྦྱར་རོ། །དེ་ལ་སྡིག་པ་ནི་སྒྲིབ་པས་
ལ20



འཕགས་པ་རྡོ་རྗེ་རྣམ་པར་འཇོམས་བ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
ན་སྡིག་པ་སྟེ་སྲོག་གཅོད་པ་ལ་སོགས་པ་མི་དགེ་བ་བཅུའི་ལས་སོ། །ཐམས་ཅད་ནི་དེ་དག་
དང་ཉེ་བ་མ་ལུས་པའོ། །འདིས་དེ་དག་བྱང་བར་བྱས་པ་ནི་དག་པར་བྱེད་པའོ། །གཞན་ཡང་
དེར་མ་ཟད་དེ་ལུས་ངག་ཡིད་གསུམ་ཟུག་རྔུས་གཟིར་བས་ན་སྡུག་བསྔལ་ཏེ་འགྱུར་བ་ལ་
སོགས་པ་གསུམ་མམ་བརྒྱད་དོ། །མེད་པར་བྱེད་པ་ནི་སེལ་བར་བྱེད་པའོ། །དེ་ནས་སེམས་
ཅན་ཞེས་བྱ་བ་ལ་སོགས་པར་འབྲེལ་ཏེ། སེམས་ཅན་གང་དག་སྔོན་གྱི་ལས་དང་རྐྱེན་དང་
འབྱུང་པོས་མིག་ལ་སོགས་པའི་དབང་པོ་དྲུག་ཉམས་པ་ནི་ལོང་བ་ལ་སོགས་པ་སྟེ། དེ་ལ་
སྔགས་འདིས་བཀྲུས་ནས་ཉམས་པ་ལས་སོས་ཏེ་ཐར་ཞེས་པར་འདྲེལ་ཏོ། །དེ་བཞིན་དུ་ཚེ་
ནི་འཚོ་བ་སྟེ་དེ་ཟད་པ་ནི་དུས་ལ་བབ་པ་སྟེ་དེ་ཡང་རིང་བར་འགྱུར་རོ། །ཚེ་ཉམས་པ་ནི་
རྐྱེན་གྱི་ཚེ་ཚད་ལས་ཐུང་བར་གྱུར་པ་སྟེ་དེ་ཡང་ཚད་དུ་འཚོའོ། །ཕུན་སུམ་ཚོགས་པ་ནི་མ་
ཚང་བ་མེད་པ་སྟེ་ནོར་ལ་སོགས་པ་ཡིན་ལ། དེ་དག་མ་ཚོགས་པའི་བྱུར་ནི་མིན་པ་སྟེ་དེས་
སེམས་ཅན་གང་ལ་ཆགས་པ་ནི་གང་ལ་བྱུང་ཞིང་གནས་པ་ཡང་ཕུན་སུམ་ཚོགས་པར་འགྱུར་
།ལྷ་རྣམས་ནི་མཐུ་དང་རྫུ་འཕྲུལ་ལ་སོགས་པ་དང་ལྡན་པའི་འཇིག་རྟེན་པ་དང་འཇིག་
རྟེན་ལས་འདས་པའི་ལྷ་སྟེ། དེ་དག་བསྒྲུབས་ཀྱང་འཕངས་ནས་འགྲུབ་པར་མི་སྟེར་བ་ནི་
རྒྱབ་ཀྱིས་ཏེ་ཕྱོགས་པ་ནི་རིང་བའོ། །དེ་ཡང་ཉེ་བར་བྱེད་དོ། །བདག་དང་ཡིད་གཅུགས་
ཤིང་ཡིད་དུ་འོང་བ་ནི་མཛའ་སྡུག་སྟེ་སོ་སོར་གནས་པས་སྐྱེ་བོ་སྟེ་བདེན་པ་མ་མཐོང་བའོ། །
དེ་སྡང་བ་ནི་བྱམས་པ་དང་བྲལ་བ་སྟེ་དེ་ཡང་བྱམས་པའོ། །བྲན་ནི་འཁོར་བཟང་པོའོ། །
བཟའ་མི་ནི་ཆུང་མ་ལ་སོགས་པའོ། །སོགས་པ་ནི་མ་ལུས་པའི་ཉེ་བའོ། །དེ་དག་འབྱུང་
པོས་གཙེས་པ་ནི་སྐྲག་ཅིང་བཅོམ་པ་སྟེ་དེ་ཡང་མི་འཚེ་བའོ། །
ཡང་ན། བྲམ་ཟེ་ལ་སོགས་གཙེས་པ་དང་། །ཞེས་གླེགས་བམ་ལ་ལ་ན་གནས་ཏེ།
འཇིག་རྟེན་ན་བྲམ་ཟེ་དང་རྒྱལ་པོ་དང་རྗེའུ་དང་དམངས་ཀྱིས་བདག་གཅེས་
གཙེས་པ་ལས་ཐར་
-21



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བའོ། །ཡང་ན་བདག་གིས་བྲམ་ཟེ་དང་དགེ་སློང་ལ་སོགས་པ་ནུས་པ་ཅན་དང་ཞིང་དག་
པས་གཙེས་པ་ཡང་ནུས་པ་བཟློག་ལ་སྡིག་པ་འདག་པར་འགྱུར་རོ། །ཡང་ན་བྲམ་ཟེས་
ཁྱེར་བ་ཞེས་པ་སྟེ་གཟའ་སྐར་ངན་པ་ལ་ཤི་བ་ཡང་ཆོ་གས་ཕན་ནོ། །བདག་དང་གཞན་
གཉིས་ནི་ཕན་ཚུན་ཏེ་དེ་དག་མི་མཐུན་པ་ནི་སེམས་མི་གཅུགས་ཤིང་ངག་དང་ལུས་འཐབ་
པ་སྟེ་མཐུན་པར་འགྱུར་རོ། །སྔར་ལོངས་སྤྱོད་ཆེ་བ་ལ་ཕྱིས་བྱིན་པ་ཡིན་པས་ནོར་ཏེ་
གསེར་ལ་སོགས་པའོ། །འགྲིབ་པ་ནི་བྲི་བའོ། །དེས་རྒྱུད་ལ་སྡུག་བསྔལ་བསྐྱེད་པས
གནོད་པའོ། །མྱ་ངན་ངལ་དང་གནོད་པ་ནི་གདུངས་པས་དུབ་པ་སྟེ་དེ་ལ་གདོན་གྱིས་
ཚུགས་པར་སླའོ། །ཡང་ན་དང་ཞེས་སྦྱར་ཏེ་དུབ་པས་གནོད་པ་དང་ཕལ་པར་གནོད་པ་
ཐམས་ཅད་དོ། །གཞན་ཡང་སྐྲག་ཅིང་བག་ཚ་བ་ནི་འཇིགས་པ་སྟེ་རྒྱལ་པོའི་ཆད་པ་ལ་
སོགས་པ་བརྒྱད་དོ། །ཕོངས་པ་ནི་སྔ་ནས་དབུལ་བའོ། །གཞན་ཡང་གདུག་ཅིང་འཛིན་པས་
གཟའ་སྟེ་པ་བ་སངས་ལ་སོགས་པས་གནོད་ཅིང་དེ་དག་ངན་པ་ལ་བབ་པའོ། །རྒྱུ་སྐར་ནི་
ནམ་མཁའ་ལ་སོ་སོར་འཐོར་ནས་རྒྱུ་བ་སྟེ་སྨིན་དྲུག་ལ་སོགས་པའོ། །དེ་དག་ལ་ཁྲུས་བྱས་
ཏེ་བཟློག་པས་ཞི་བར་འགྱུར་རོ། །
བྱད་སྟེམས་ཞེས་པ་ནི་རིག་སྔགས་ངན་པའི་འཁྲུལ་འཁོར་གྱིས་མིང་བཅུག་སྟེ་
གསོད་པར་འདོད་པའོ། །མི་བཟད་པའི་གདོན་ནི་ནད་ལ་སོགས་པ་ཚབས་ཆེར་འདེབས་
པ་སྟེ་རྫུ་འཕྲུལ་ཆེ་བའི་ལྷ་ལ་སོགས་པའོ། །དེ་དག་གིས་ཉེན་པས་ནི་བཏབ་པའོ། །མྱ་ངན་
ནི་ལུས་ངག་ཡིད་གསུམ་གདུངས་པའི་ཁྱད་པར་ཏེ་དེས་ཕུང་པོ་ངལ་ཏེ་གཉིད་ལོག་པའམ།
དངོས་སུ་འབྱུང་པོ་བྱུང་བའོ། །དེའི་སྟོབས་ཀྱིས་གཉིད་ལོག་པས་སེམས་རྨོངས་ཏེ་ཡིད་ཀྱི་རྣམ་
ཤེས་རྒྱུ་བས་རྨི་ལམ་སྟེ། དེར་སྡིག་པ་མཐོང་བས་ནི་ངན་པ་སྟེ་བཙོན་ར་ལ་སོགས་པའོ། །ཡང་
ཞེས་པ་བཟླས་པ་སྟེ་ཀུན་ལ་སྦྱར་རོ། །ཡང་ན་དང་ཞེས་པ་སོ་སོར་སྦྱར་རོ། །དེ་དག་ཐམས་
ལ22ལ



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
ཅད་ཀྱང་འདིའི་སྒོ་ནས་སེལ་ཅིང་དེ་དག་ལས་ཐ
ག་ལས་ཐར་བར་འགྱུར་རོ་ཞེས་སྦྱར་རོ། །དེ་དག་གི་
རྒྱུད་ལས་འབྱུང་བ་ཐམས་ཅད་སེལ་བའོ། །
ད་ནི་རྒྱུད་ལ་བདེ་བ་ཐམས་ཅད་ལྡན་པར་བྱེད་པ་གསུངས་པ་ནི། རྒྱུད་དོ་ཅོག་གི་
རྩ་བ་སྟེ། །ཞེས་པ་བླང་ངོ་། །དེ་ཡང་སྔོན་འབྱུང་དུ་ནི་འདྲེལ་ཅིང་རྒྱུན་ཆགས་པས་རྒྱུད་དེ་
རྒྱུད་དོ། །ཅོག་ནི་མ་ལུས་པའོ། །རྩ་བ་ནི་གཞན་ལ་མ་ལྟོས་ཤིང་གཞན་སྐྱེད་པར་བྱེད་པ་སྟེ།
དེ་ནི་རྡོ་རྗེ་ལྷུན་པོ་རི་རབ་ཟོམ་གྱི་རྒྱུད་ཅེས་བྱ་བ་ལེའུ་བརྒྱ་དང་བརྒྱད་པའི་ལེའུ་དང་པོར་
འདི་གསུངས་ལ། དེས་འདི་བཤད་པའོ། །རྒྱུད་དེ་བདག་གིས་མཐོང་ངོ་། །མ་འོངས་པ་ལ་
ནི་བདག་གི་ཡོན་ཏན་མ་ལུས་པ་ནི་རྒྱུད་དོ་ཅོག་ཡིན་ལ་དེ་ལས་འབྱུང་བས་རྩ་བའོ། །ཡང་
ན་ཆོས་ཐམས་ཅད་ཀྱི་རྩ་བ་རྡོ་རྗེ་ལྟ་བུའི་ཏིང་ངེ་འཛིན་ཡིན་པས་སོ། །ལ་ལ་དག་རྒྱུད་
ཐམས་ཅད་ཀྱི་རྩ་བ་དབང་བསྐུར་བ་སྟེ། དེ་ཡང་ཆུ་ལ་རག་ལས་པས་ཞེས་འཆད་དེ་མ་
ཡིན་ནོ། །གཞན་ཡང་དཔལ་ཀུན་ཏེ་བསྟེན་པར་འོས་ཤིང་ཡོན་ཏན་ཆེ་བ་སྟེ། འབྱོར་པ་དང་
བུ་ལ་སོགས་པའམ་ཚོགས་གཉིས་སོ། །དེས་ལེགས་པར་བརྒྱན་པ་ནི་དེ་དག་ཡོངས་སུ་
རྫོགས་ཤིང་ཚང་བ་འདིའི་སྒོ་ནས་བྱེད་པ་ཡིན་ནོ། །དེ་ནས། ཚེ་དང་བསོད་ནམས་འཕེལ་
བར་འགྱུར། །ཞེས་པར་སྦྱར་ཏེ་བསོད་ནམས་ནི་གྲགས་པ་དང་ལོངས་སྤྱོད་དེ་ཡིད་བདེ་ཞིང་
ལུས་ངག་རྒྱས་པར་བྱེད་པའོ། །སྡིག་པ་ཀུན་ནི་གོང་དུ་བསྟན་པའོ། །དེ་ལ་ཐར་བ་ནི་
གྲོལ་བ་སྟེ། མངོན་པར་མཐོ་བ་དང་ངེས་པར་ལེགས་པ་ཐམས་ཅད་ཐོབ་པར་འགྱུར་བའོ་
ཞེས་དགོངས་སོ། །དེ་དག་ནི་སྤྱིའི་བྱ་བའི་ཆོ་གའི་ཕན་ཡོན་ནོ། །ཡང་ན་ལས་དེ་དག་ལ་བྱ་
བ་སོ་སོར་སྦྱར་བར་ཤེས་པར་བྱའོ། །
དེ་ལྟར་ཕན་ཡོན་འབྱུང་བ་བཤད་ནས་ད་ནི་ཆོ་ག་བཤད་པར་བྱ་བའི་ཕྱིར།དེས་ནི་
ཞེས་བྱ་བ་ལ་སོགས་པ་གསུངས་ཏེ། དེ་ཡང་སྒྲུབ་པ་པོ་དང་བསྒྲུབ་བྱ་དག་སྟ་གོན་ལ་
ལ23ལ



ཐར་ལམ་གསལ་སྒྲོན་ལས། རྒྱལ་པོ་མདོ་ངཅུའི་རྩ་འགྲེལ་ཕྱོགས་བསྒྲིགས།
གནས་པའོ། །འདི་དག་གིས་ནི་འདས་པ་ལ་འདི་ལྟར་གྱིས་ཤིག་ཅེས་གདམས་ལ་མ་འོངས་
པ་ལ་ཆོ་ག་བྱ་བ་དངོས་ཡིན་ནོ། །དེ་ལ་སྒྲུབ་པ་པོ་དང་བསྒྲུབ་བྱ། དེས་ནི་རབ་བཀྲུས་གཙང་
མ་ཡིན། །ཞེས་གསུངས་ཏེ།ཕྱིའི་ཁྲུས་ནི་ཆུ་དང་སས་ལེགས་པར་བཀྲུས་པས་དྲི་མ་དག་པར་
བྱ་བ་སྟེ་ལན་གསུམ་དུའོ། །གཙང་མའི་གོས་ནི་གཞན་དུ་ལོངས་མ་སྤྱད་པའི་གོས་སར་པ་
ལན་གསུམ་དུ་བརྗེའོ། །དེ་བཞིན་དུ་ཟས་དཀར་གསུམ་བཟའ་བ་དང་། ཞག་གཅིག་རླུང་
བར་གནས་པར་བྱས་ལའོ། །ནང་གི་ཁྲུས་ནི། གང་དག་ཡིད་དགེ་སེམས་དང་ཞིང་། །ཞེས་
པ་སྟེ་ལུས་དང་ངག་དང་ཡིད་གསུམ་གྱིས་མི་དགེ་བ་བཅུ་མི་བྱེད་པར་སྡོམ་པ་ལ། སེམས་
དང་བ་ནི་དད་པའོ། །དེ་དག་གིས་ནི་རྟེན་གྱི་གང་ཟག་དང་སྟ་གོན་ལ་གནས་པ་བསྟན་ཏོ། །
དེ་ནས་ས་བླང་བ་ལ་སོགས་པ་ཆོ་ག་དང་སྒྲུབ་ཐབས་ལས་བྱུང་བ་བཞིན་དུ་དཀྱིལ་
འཁོར་འབྱོར་པའི་བྱེ་བྲག་གིས་བྲིས་ལ་རྫས་བཀོད་དེ་བསྒྲུབ་པར་བྱའོ། །ཞེས་བྱ་བའི་བར་
དུའོ། །དེ་ཡང་དང་པོ་སྟ་གོན་གནས་པ་ཡིས། །ས་ཡི་ཆོ་ག་རྫོགས་བྱས་ཏེ། །འབྱོར་པ་དཀྱིལ་
འཁོར་བྲི་བྱས་ལ། །རྟེན་ལ་བརྟེན་དེ་བསྒྲུབ་པར་བྱ། །ཞེས་གསུངས་སོ། །དེའི་འོག་ཏུ་
ཁྲུས་ལ་སོགས་པ་སྔོན་དུ་སོང་བས་ལྷ་བསྐྱེད་པ་ནི་མདོ་སྡེ་ཞེས་བྱ་བ་ལ་སོགས་པའོ། །དེ་
ཡང་སྔོན་བྱུང་ལ་ནི་མདོ་སྡེ་ཟབ་མོ་སངས་རྒྱས་ཀྱི་གསུངས་པ་འདི་མཉན་པར་བྱ་བ་དང་།
དེའི་ཕན་ཡོན་བསྟན་པ་ལ་རྗེས་སུ་འཇུག་པ་ནི་ལྷ་བསྐྱེད་པ་དང་སྔགས་བཟླས་པའི་ཐབས་
སུ་འགྱུར་རོ་ཞེས་དགོངས་པའོ། །དེ་ལ་མདོ་སྡེ་ནི་རྒྱུད་དང་གཅིག་པ་སྟེ་དོན་ཟབ་མོ་སྡེར་
སྟོན་ལ་ཚིག་གི་མདོ་ཙམ་དུ་གསུངས་པས་སོ། །ཡང་ན་གནས་དང་སྟོན་པ་ལ་སོགས་པ་
གསུངས་པའོ། །དེ་ཡང་། གནས་རྣམས་དང་ནི་མཚན་ཉིད་དང་། །ཆོས་དོན་སྨོས་ཕྱིར་
མདོ་སྡེའོ། །ཞེས་པ་དང་། ཚིག་ཉུང་བ་ལ་དོན་རྒྱས་པའི། །མདོ་སྡེ་དམ་པ་བལྟ་བར་བྱ། །
ཞེས་གསུངས་སོ། །དོན་དུ་བྱ་ན་གཟུངས་སྔགས་ཐམས་ཅད་དང་བཅས་པ་སྟེ་དམ་པ་ནི་
ལ24ལ



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
མཆོག་གོ། །མཉན་པར་བྱ་བ་ནི་གདམས་པ་སྟེ་སངས་རྒྱས་དང་བླ་མ་ལ་རྣ་བས་ཐོས་ཤིང་
ཤེས་པར་བྱ་བའོ། །
དེ་ཉིད་གཞན་གྱིས་རྟོགས་པར་དཀའ་བས། ཟབ་མོ་སངས་རྒྱས་སྤྱོད་ཡུལ་ཏེ།
སངས་རྒྱས་ཀྱིས་གསུངས་པའོ། །ཡང་ན་ཆོས་ཉིད་སྟོང་པའི་ལྷ་ལ་སོགས་པ་དྲུག་པོ་ཟབ་
ཅིང་དེས་སངས་རྒྱས་ཀྱི་སྐུ་སྟེ་སྤྱོད་ཡུལ་དུ་བསྐྱེད་པའོ། །དེས་ནི་བསྙེན་པ་སྒྲ་ལ་གནས་
པའི་བསམ་གཏན་གྱི་སྔགས་བཟླས་པ་ཡང་ཤེས་པར་བྱའོ་ཞེས་བྱ་བའི་དོན་ཏོ། །ཉན་བྱེད་
ན་ནི་ཐོས་ནའོ། །གཟི་བརྗིད་ནི་འོད་ཟེར་ཏེ་དཔལ་གང་ཡིན་པའོ། །ཡང་ན་ལྷ་དྲུག་པོའི་
དོན་ནི་མདོ་སྡེ་ཡིན་ལ་དེ་ཉན་པ་ནི་སྒོམ་པའོ། །
ད་ནི་བཟླས་པའི་བསམ་གཏན་ནི་ནོར་བུའི་ཕྲེང་བ་དང་ལྡན་པས་མདོ་སྡེའི་ལྷ་
རྣམས་ཀྱི་ཐུགས་ཀ་ན་གནས་པའི་ཟླ་བ་དང་། རྡོ་རྗེ་དང་སྔགས་སོ། །དེའི་འོད་ཟེར་གྱི་སྤྲོ་བསྡུ་
ནི་གཟི་བརྗིད་དོ། །དེས་ཇི་ལྟར་བསམས་ན་སྲོག་ཆགས་ཏེ་རླུང་ནང་ན་གནས་པ་འཚོ་
བའོ། །མི་བཟད་པའི་ནད་ནི་འཚོ་བར་དཀའ་བའི་མཛེ་སྟེ་འབྱུང་བ་ལས་གྱུར་པ་དང་།
ཀླུའི་གདོན་ནོ། །ཀྱང་ཞེས་པ་ནི་མི་མཐུན་པའི་རྐྱེན་ཏེ་དེ་ཡང་ཞི་ན་གནས་གཞན་སྨོས་ཅི་
དགོས་ཞེས་པའི་དོན་ཏོ། །ཞི་བར་བལྟ་ནི་ཞི་བར་འགྱུར་བའོ། །ཡང་ན་ཞི་བར་བལྟ་ནི་
སྔགས་བཟླས་སོ། །དེ་ནི་ཁྲོ་བོའི་ངག་ཏུ་ལས་སྦྱོར་གྱི་སྔགས་བཟླས་པར་བསྟན་ཏོ། །
ད་ནི་རྟེན་གང་ལ་བརྟེན་ཏེ་སྒྲུབ་པ་ནི་གསེར་རམ་ཡང་ན་ནི་ཞེས་བྱ་བ་ལ་སོགས་པ་
གསུངས་ཏེ། བསྙེན་པ་ལ་བུམ་པ་གཅིག །ལས་ལ་ལྔའོ། །དེའི་རྒྱུ་ནི་རིན་པོ་ཆེ་གསེར་
ནི་རབ་བོ། །ཡང་ན་ནི་ཞེས་ཕྱོགས་གཞན་སྟོན་པ་སྟེ་དངུལ་ནི་འབྲིང་ངོ༌། །ཀྱང་རུང་ཞེས་
ཟངས་ནི་ཐ་མའོ། །དེ་ལྟར་མ་འབྱོར་ན་ས་ལས་བུམ་པ་དམར་པོ་ནག་པོ་ར་
རི་མེད་པར་བྱའོ། །དེ་ཡང་། བུམ་པ་པདྨ་དམར་པོའི་མདོག་འདྲ་ཞིང་། །ཞེས་པ་ལ་སོགས་
-25



ཐར་ལམ་གསལ་སྒྲོན་ལས་ རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་གསུངས་སོ། །དེས་ནི་བུམ་པའི་རྒྱུ་བསྟན་ཏོ། །འདི་དག་ནི་སྔོན་གྱི་དུས་དང་རྗེས་ཀྱི་དུམ་
འདྲ་བའོ། །
ད་ནི་སྙིང་པོ་དང་རྒྱུན་ནི་ཆུ་ཡིས་དགང་ཞེས་པ་ལ་སོགས་པས་སྟོན་ཏེ།དེ་ཡང་འདིར་
ཆུ་བོ་ཆེན་པོའི་ཆུ་དང་འོ་མས་ནང་དགང་བ་སྟེ་བཀྲུ་བ་དང་བསང་བས་བྱའོ། །འདིར་ཆུ་ཡི་
གསེར་རམ་ཞེས་བྱ་བར་འདོད་དེ་འདི་ནི་རྨོངས་པས་མི་ཤེས་པར་བལྟའོ། །དེ་ནས་གཞན་
དུ་ལོངས་མ་སྤྱད་པའི་རས་ཀྱི་གཙང་མས་ཐོར་ཅོག་གསུམ་གྱི་ཚུལ་དུ་དཀྲིའོ། །དེར་སྙིང་པོ་
ནི་ནོར་བུ་སྟེ་ཡིད་དུ་འོང་བའི་མུ་ཏིག་མིག་མེད་པ་དང་། ཡུངས་ཀར་ཏེ་སྒྲུབ་པའི་རྫས་
བགེགས་བསྐྲད་པ་སྣོད་དམ་པར་བླུགས་ཏེ་སྟེང་དུ་གཞག་གོ། །དྷུར་བ་ནི་རམ་པ་སྟེ། བཀྲ་
ཤིས་པས་ལོ་མ་དང་བཅས་པ་དང་། ཀུ་ཤ་དང་རྨ་བྱའི་སྒྲོ་བདུན་བདུན་བུམ་པའི་ཁར་
གཟུགས་སོ། །དཀོན་པས་ན་རིན་ཆེན་ཏེ་དེ་དག་རྨ་མེད་པ་ནི་མ་སྤྱད་ཅིང་མ་རྙིངས་པའི་
སར་པའོ། །ཡང་ན་མིག་མེད་པ་སྟེ་གསེར་ལ་སོགས་པ་ལྔ་དང་། ཙནྡན་ནི་དྲི་དང་ལྡན་པ་
དཀར་པོ་སྟེ། དེ་ལ་སོགས་པ་དྲི་ལྔ་དང་བཅས་པ་ནི་ལྷན་ཅིག་དོན་ཏེ་ཏིལ་ལ་སོགས་པ་
འབྲུ་ལྔ་དང༌། ཧ་ས་དེ་བ་ལ་སོགས་པ་སྨན་ལྔ་དང་། བུ་རམ་ལ་སོགས་པ་སྙིང་པོ་ལྔ་གསང་
བ་སྤྱི་རྒྱུད་བཞིན་དུ་བླུགས་པར་བྱའོ། །དེར་ཡང་ཤེལ་དང་། རྡོ་རྗེ་ཕ་ལམ་དང་མེ་ཏོག་སྔོན་
པོ་བཅུག་ལ་དེའི་ཕྲེང་བས་ཁ་ལ་བརྒྱན་ནོ། །དེའི་ཁར་ནི་བཀྲ་ཤིས་པའི་ཤིང་མྱ་ངན་མེད་པ་
ལ་སོགས་པ་འབྲས་བུ་ཅན་གྱིས་བརྒྱུན་ལ། རྡོ་རྗེ་གཞག་སྟེ་བཀྲ་ཤིས་པའི་ཐག་པས་
བཏགས་ཏེ་ལས་ལ་སྔར་གཞུག་གོ །དེ་དག་ནི་བསྙེན་པ་ལ་ཡང་ཤེས་པར་བྱའོ། །དེ་ཡང་
རིན་པོ་ཆེ་ལ་སོགས་པའི་ཡོན་ཏན་ཤེས་པར་བྱ་སྟེ། ལྷའི་མཚན་མ་ནི་དགོད་པ་མ་ཡིན་པར་
ཤེས་པར་བྱའོ། །
དེ་ནས་བཟླས་པའི་གྲངས་བསྟན་པའི་ཕྱིར་ལན་གྲངས་ཞེས་པ་ལ་སོགས་པ་
ལ26



འཕགས་པ་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྒྱ་ཆེར་འགྲེལ་པ་རིན་པོ་ཆེ་གསལ་བ།
གསུངས་ཏེ། ཡང་ནས་ཡང་དུ་བསྐྱར་བས་ལན་གྲངས་ཏེ་གཟུངས་རིངས་ནི་ཉི་ཤུ་རྩ་གཅིག་ལ།
སྙིང་པོ་དང་ཡང་སྙིང་ནི་བརྒྱ་རྩ་བརྒྱད་དུ་བཟླས་སོ། །སུ་ནི་བྱེད་པ་གསུམ་པའི་གསུམ་པ་
སྟེ་དེ་ནས་ཁྲུས་བྱ་ཞེས་པའོ། །འདི་སྐད་སྟོན་ཏེ་འདས་པ་ལ་ནི་གྲངས་དེས་ཆོག་པ་ཡིན་ལ།
མ་འོངས་པ་ལ་ནི་སྔོན་དུ་བསྙེན་པ་འབུམ་རྫོགས་ནས་ལས་ལ་བསམ་གཏན་དང་ལྡན་པས་
ཤེས་པར་བྱའོ་ཞེས་པའི་ཐ་ཚིག་གོ། །
ལས་ལ་སྦྱར་བ་དངོས་བསྟན་པའི་ཕྱིར་རྒྱལ་པོ་ཞེས་གསུངས་ཏེ། སྔོན་བྱུང་བ་ལ་ནི་ལྷ་
འམ་མི་ཆེ་བས་རྒྱལ་པོ་སྟེ་ལོག་པའི་སྙིང་པོའོ། །དེ་ནི་འཁོར་ཉེ་བའི་གདུལ་བྱ་ལ་དགོངས་
པ་སྟེ་འཁོར་གཞན་ཡང་བཀག་པ་ནི་མ་ཡིན་ནོ། །རྗེས་འཇུག་ལ་ནི་རྒྱལ་པོ་བསོད་ནམས་
ཆེ་བས་སྨོས་ཏེ། རྒྱལ་པོ་ལ་སོགས་པ་ཐམས་ཅད་ཅེས་སྦྱར་རོ། །རྟག་ཏུ་ནི་དུས་གསུམ་
དུའོ། །བུམ་པའི་ཆུ་དེས་ཁྲུས་གྱིས་ཤིག་དང་ཞེས་གདམས་པའོ། །དེ་ལྟར་བྱས་ན་གོང་གི་
ཕན་ཡོན་ཐོབ་པར་འགྱུར་རོ་ཞེས་སྦྱར་རོ། །དེས་ན་རྣལ་འབྱོར་པ་དུས་གསུམ་དུ་བཀྲུ་ལ།
བསྒྲུབ་བྱ་ལ་ནི་མ་ཞི་བར་དུ་ཁྲུས་བྱ་བ་དང་། བྱ་བའི་རྒྱུད་ཡིན་པར་བསྟན་ཏོ། །དེ་ཡང་། རྟེན་
མཆོག་
ག་དག་དང་ལྡན་བྱས་ནས། །མཁས་པ་གང་ལ་བཀྲུ་བྱས་ན། །མངོན་མཐོ་ངེས་ལེགས་
འབྱུང་བར་འགྱུར། །ཞེས་གསུངས་སོ། །དེ་དག་གིས་ནི་འདི་སྐད་བསྟན་པར་འགྱུར་ཏེ།
སྔོན་དུ་བསྙེན་པ་རྫོགས་ནས་སྟ་གོན་ལ་གནས་པས་
ལ་གནས་པས་སའི་ཆོ་གས་དཀྱིལ་འཁོར་འབྱོར་པའི་
བྱེ་བྲག་གིས་བྲིས་ཏེ་བུམ་པ་དགོད་ཅིང་ལྷར་བསྐྱེད་ལ་སྔགས་དང་ཏིང་ངེ་འཛིན་དང་ལྡན་
པས་བཟླས་ཏེ་ཁྲུས་ཀྱི་མན་ངག་བཞིན་བྱ་བ་དང་། བསྲུང་བ་དང་བཀྲུ་བ་ལ་སོགས་པ་
བྱས་ཏེ་འབྱོར་པ་ཆུང་བས་དཔའ་བོ་གཅིག་པ་བསྟན་པར་བྱའོ་ཞེས་དགོངས་སོ། །རྫོགས་པ་
ནི་ཡང་དག་པར་ཐོབ་པ་སྟེ་རྒྱུད་ཆེན་པོ་ནས་ཕྱུང་ཞེས་པའོ། །
འདི་ལྟར་རྡོ་རྗེའི་གདམས་ངག་འདི། །ང་ཡིས་སྔོན་དུ་དོན་མཐོང་གིས། །ཐེ་ཚོམ་
-27



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པར་སྒྲུབས་ཤིག་དང་། །དཔག་མེད་བསམ་པ་རྫོགས་པར་བྱེད། །ལྷ་དང་བླ་མས་
བསྐུལ་བའི་ཕྱིར། །འགྲེལ་པ་དྲི་མ་མེད་པ་འདི། །སངས་རྒྱས་གསང་བས་བྱས་པ་སྟེ། །འདི་
ཡིས་ཀུན་ཀྱང་དེ་གྲོལ་ཤོག །འཕགས་པ་རྡོ་རྗེ་རྣམ་པར་འཇོམས་པའི་འགྲེལ་པ་རིན་པོ་ཆེ་
གསལ་བ་ཞེས་བྱ་བ། བྱ་བའི་རྒྱུད་ཀྱི་གྲུབ་པ་སངས་རྒྱས་གསང་བས་མཛད་པ་རྫོགས་སོ།། །།
མཁན་པོ་དེ་ཉིད་དང་། ལོ་ཙཱ་བ་དབས་མཉྫཤྲཱི་ཝརྨས་བསྒྱུར་བའོ། །ཕྱིས་པཎྜི་ཏ་
འཇོན་ཏེ་ཏའུ་ལ་དང་། ལོ་ཙཱ་བ་འོག་བསོད་ནམས་མོས་པས་བསྒྱུར་ཅིང་ཞུས་ཏེ་གཏན་ལ་
ཕབ་པའོ། །
28ལ



༄༅།།རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་
བའི་རྣམ་པར་བཤད་པ།
བཱི་མ་ལ་མི་ཏྲ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི་ཊཱི་ཀཱ། བོད་སྐད་དུ། རྡོ་རྗེ་རྣམ་པར་
འཇོམས་པའི་གཟུངས་ཞེས་བྱ་བའི་རྣམ་པར་བཤད་པ། དཔལ་ཕྱག་ན་རྡོ་རྗེ་ལ་ཕྱག་
འཚལ་ལོ། །རྒྱལ་བ་ཀུན་གྱི་གསང་མཛོད་འཛིན་པ་ཡི། །རྒྱུད་ཀྱི་དོན་འབྱུང་སྟོན་པའི་ངོ་
བོ་ལ། །སྒོ་གསུམ་དང་བས་འདུད་དེ་ཕྱག་འཚལ་ནས། །མདོ་ཡི་རྣམ་བཤད་བདག་གིས་
བྱ་བར་འདོད། །
དེ་ལ་རྡོ་རྗེ་ཞེས་བྱ་བ་ནི་ཡང་དག་པའི་ཡེ་ཤེས་ལ་བྱ་སྟེ། རྟག་པ་དང་མི་རྟག་པ་བདེ་
བ་དང་སྡུག་བསྔལ་གྱི་མཚན་མའི་དངོས་པོ་ཐམས་ཅད་འཇོམས་པ་ལ་བྱའོ། །དེ་ནས་
འཇོམས་པ་ཞེས་བྱ་བའི་དོན་ཏོ། །གཟུངས་ཞེས་བྱ་བ་ནི་དབྱིངས་དང་ཡེ་ཤེས་གཉིས་སུ་
མེད་པ་ལ་བྱའོ། །དེ་ལྟར་མདོའི་བསྟན་ནས། ད་དགོས་འབྲེལ་གྱི་དོན་སྟོན་ཏེ། མ་ནོར་བར་
སྟོན་པའི་ཕྱིར་སྟོན་པ་དང་། ཡོངས་སུ་དག་པའི་འཁོར་དང་། གང་དུ་བཤད་པའི་གནས་དང་།
མ་ནོར་སྡུད་པའི་སྡུད་པ་པོ་དང་། གང་བཤད་པའི་མདོའི་དོན་ཏོ། །དེ་ལ་སྟོན་པ་ནི་བཅོམ་
-29



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྡན་འདས་ཐུགས་ཡང་དག་པའི་ཏིང་ངེ་འཛིན་རྡོ་རྗེ་ལྟ་བུ་ལས་མ་གཡོས་ཀྱང་ཉིད་ཀྱི་ཆེ་བ་
དབྱུང་བའི་དོན་དུ་ཐུགས་ཡང་དག་པའི་སྲས་གསང་བའི་བདག་པོ་ཕྱག་ན་རྡོ་རྗེ་ལ་ཤོད་
ཅིག་པར་བྱིན་གྱིས་བརླབས་ནས། སངས་རྒྱས་ཀྱི་ཞིང་ཁམས་མཐའ་ཡས་པའི་ནང་དུ་རྡོ་
རྗེ་རྣམ་པར་འཇོམས་པའི་དོན་འདི་ཕྱག་ན་རྡོ་རྗེ་ལས་རབ་ཏུ་ཐོབ་པའི་ཕྱིར་ན། འདི་སྐད་
བདག་གིས་ཐོས་པ་དུས་ཅིག་ན་ཞེས་བྱ་བའོ། །སྟོན་པ་དང་། འཁོར་དང་། སྡུད་པ་དང་
ལྡན་པས་ན་དུས་ཞེས་བྱ་བའོ། །ལན་གྲངས་མང་དུ་མ་གསུངས་པར་བརྒྱ་ལམ་དུ་གསུངས་
པས་དུས་གཅིག་ན་ཞེས་བྱ་བའོ། །
བཅོམ་ལྡན་འདས་རྡོ་རྗེ་ལ་བཞུགས་ཏེ་ཞེས་པ་ནི་བདུད་བཞི་བཅོམ་པ་ལ་བྱའོ། །ཡང་
ན་བཅོམ་ལྡན་འདས་རྡོ་རྗེ་ལྟ་བུའི་ཏིང་ངེ་འཛིན་ལ་ཐུགས་མཉམ་པར་གཞག་པ་ལ་བྱའོ། །
སངས་རྒྱས་ཀྱི་མཐུས་ཞེས་པ་ནི་ཏིང་ངེ་འཛིན་ལ་སྙོམས་པར་ཞུགས་པ་ལ་བྱའོ། །ལག་ན་རྡོ་
རྗེ་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས་ཞེས་པ་ནི་ཡང་དག་པའི་ཡེ་ཤེས་རྡོ་རྗེ་
ལྟར་འདུས་མ་བྱས་པ་ལ་བྱའོ། །རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ། །ཞེས་པ་
ནི་ཡང་དག་པའི་ཡེ་ཤེས་ཀྱི་ངོ་བོར་རབ་ཏུ་གནས་པ་ལ་བྱའོ། །དེ་ནས་ལག་ན་རྡོ་རྗེ་སངས་
རྒྱས་ཀྱི་མཐུ་དང་ཞེས་པ་ནི་སྙོམས་པར་ཞུགས་མ་ཐག་ཏུ་བྱང་ཆུབ་སེམས་དཔའ་ཐམས་
ཅད་ལ་མཐུ་སྟོན་པའི་ཕྱིར་རོ། །སངས་རྒྱས་ཀྱི་བྱིན་གྱི་རླབས་ཀྱིས་ཞེས་པ་ནི་ཀླུའི་རྒྱལ་པོ་
མ་དྲོས་པས་ཆར་འབེབས་པ་དེ་བཞིན་དུ་མཐུ་སྟོབས་བསྐྱེད་པའི་ཕྱིར་རོ། །རྡོ་རྗེ་ཁྲོ་བོ་ལས་
བྱུང་བ་ཞེས་པ་ནི་ལག་ན་རྡོ་རྗེར་བྱིན་གྱིས་བརླབས་པའི་མཐུས་དཀྱིལ་འཁོར་གྱི་ལྷ་རྣམས་
ཀྱི་སྐུ་གསུང་ཐུགས་ལས་འཐོན་ནས་ཁམས་གསུམ་གྱི་དྲེགས་པ་ཅན་རྣམས་བཏུལ་བའོ། །
རྡོ་རྗེ་སྙིང་པོས་རབ་ཏུ་སྨྲས་ཏེ་ཞེས་པ་ནི་སྐུ་གསུང་ཐུགས་རྡོ་རྗེ་ལྟར་འདུས་མ་བྱས་པ་དེས་
སེམས་ཅན་ལ་ཕན་གདགས་པའི་ཕྱིར་འདི་གསུངས་སོ། །
ལ30ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
ད་ནི་ཁྲོ་བོ་རྣམས་ཀྱི་རང་བཞིན་གྱི་དོན་ཐུགས་ཀ་ནས་ཕྱུང་བའི་དོན་དེ། མི་ཆོད་པ།
མི་ཤིགས་པ་བདེན་པ་ཞེས་པས་གཤིན་རྗེ་གཤེད་སྟོན་ཏེ། གཟུང་བའི་ཡུལ་མ་གྲུབ་པས་
མཚན་མ་ཐམས་ཅད་འཇོམས་པས་ཐོ་བ་བསྣམས་པའོ། །རྩ་བའི་སྙིང་པོ་མ་ཐ་ལས་བསྐྱེད་
པས་མ་ཐ་ཞེས་བྱའོ། །དེ་བདག་གིས་བསྒོམས་ན་དངོས་གྲུབ་ཐོབ་སྟེ། དངོས་གྲུབ་དེ་བདུད་
ཀྱིས་བར་དུ་མི་ཆོད་པས་ནི་མི་ཆོད་པ་ཞེས་བྱའོ། །སྐུ་གསུང་ཐུགས་མཚན་མའི་རྣམ་རྟོག་
གིས་མི་ཤིགས་པས་ན། མི་ཤིགས་པ་ཞེས་བྱའོ། །བདེན་པ་ཞེས་པ་ནི་གསུང་གི་ངོ་བོ་
བདེན་པ་དང་ལྡན་པས་ན་བདེན་པ་ཞེས་བྱ་བས་ཧཱུྃ་ཀ་ར་སྟོན་ཏེ། སྐུ་གསུང་ཐུགས་མི་
འགྱུར་བས་ན་བདེན་པ་སྟེ་རྩ་བའི་སྔགས་མ་ཐ་མ་ཐ་ཞེས་པའོ། །སྲ་བ་བརྟན་པ་ཐམས་
ཅད་དུ་ཐོགས་པ་མེད་པ་ཞེས་པས། རྣམ་པར་རྒྱལ་བའི་དོན་སྟོན་ཏེ། ཉོན་མོངས་པ་དང་
འཁོར་བ་ལས་རྒྱལ་བའི་ཕྱིར་ན་ཡེ་ཤེས་ཀྱི་འཁོར་ལོ་བསྣམས་པ་སྐུ་གསུང་ཐུགས་རྡོ་རྗེ་
ལྟར་སྲ་བས་ན་སྲ་བ་ཞེས་བྱའོ། །བྱང་ཆུབ་ཀྱི་སེམས་མི་འགྱུར་བས་ན་བརྟེན་པ་ཞེས་བྱའོ། །
ཐུགས་རྡོ་རྗེ་དང་བརྩོན་འགྲུས་ཅི་ལ་ཡང་ཐོགས་པ་མེད་པས་ན་ཐོགས་པ་མེད་པའོ། །རྩ་
བའི་ཡིག་འབྲུ་དྷུ་ན་ལས་བསྐྱེད་པས་ན་དྷུ་ན་དྷུ་ན་བཛྲ་ཞེས་བྱ་སྟེ་བདུད་ཀྱིས་གླགས་མི་
རྙེད་པས་ན་སྲ་བ་བརྟན་པའི་དངོས་གྲུབ་ཐོབ་ལ། ཐམས་ཅད་དུ་ཐོགས་པ་མེད་པས་ན་
ཐོགས་པ་མེད་པའི་དངོས་གྲུབ་ཐོབ་པའོ། །ཐམས་ཅད་དུ་མ་ཕམ་པ། སེམས་ཅན་ཐམས་
ཅད་སྐྲག་པར་བྱེད་པ། སེམས་ཅན་ཐམས་ཅད་འཇིལ་བར་བྱེད་པ་ནི་ད་ཧ་ད་ཧ་བཛྲ་ཞེས་
པས་རྟ་མགྲིན་སྟོན་ཏེ། ཁམས་གསུམ་སེམས་ཅན་ཐམས་ཅད་བདུད་དང་དྲེགས་པ་ཐམས་
ཅད་ལས་རྒྱལ་བས་ན། བདུད་ལ་སོགས་པ་སྐྲག་པར་བྱེད་པའོ། །འདོད་ཆགས་ལ་སོགས་
པ་འཇིལ་བར་བྱེད་པས་ན་འཇིལ་བར་བྱེད་པ་དང་། ཉོན་མོངས་པའི་སྐྱོན་གྱིས་མ་གོས་
པས་ན་པདྨ་བསྣམས་པའོ། །རྩ་བའི་སྙིང་པོ་ད་ཧ་ལས་བསྐྱེད་པས་ན། ད་ཧ་ད་ཧ་བཛྲ་ཞེས་
མ31མ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའོ། །དེས་ནི་ཧ་ཡ་གྲི་བའི་དོན་ནོ། །རིག་སྔགས་ཐམས་ཅད་གཅོད་པར་བྱེད་པ། རིག་
སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་པར་བྱེད་པ་ཞེས་པས་
བདུད་རྩི་འཁྱིལ་པའི་དོན་བསྟན་ཏེ། ཕས་ཀྱི་དམོད་མོ་རྣམས་དང་། གཞན་གྱི་གནོད་པ་
ཐམས་ཅད་ནི་ཡེ་ཤེས་ཀྱི་རང་བཞིན་གྱིས་གཅོད་པ་དང་། གནོན་པ་དང་འཛོམས་པས་ན་
འཇོམས་པའོ། །
རྩ་བའི་ཡི་གེ་པ་ཙ་ལས་བསྐྱེད་པས་ན། པ་ཙ་པ་ཙ་བཛྲ་ཞེས་པའོ། །རྫས་དང་ཡོ་
བྱད་དང་ཆོ་ག་ཚང་བར་བྱས་ན་དམོད་མོའི་བྱེ་བྲག་ཐམས་ཅད་ཐར་བར་འགྱུར་རོ། །དེས་
ནི་བདུད་རྩི་འཁྱིལ་པའི་དོན་ནོ། །གཞན་གྱི་ལས་ཐམས་ཅད་འཇིག་པར་བྱེད་པ། གདོན་
ཐམས་ཅད་རླག་པར་བྱེད་པ། གདོན་ཐམས་ཅད་ལས་ཐར་བར་བྱེད་པ་ཞེས་པ་ནི་སྟོབས་
པོ་ཆེའི་དོན་སྟོན་ཏེ། ཐུགས་རྗེ་ཆེན་པོའི་བྱེ་བྲག་གིས་ཕྱིར་རྒོལ་བ་ཐམས་ཅད་འཇིག་པར་
བྱེད་པའོ། །སངས་རྒྱས་ཀྱི་ཡེ་ཤེས་ཀྱིས་གདོན་ཐམས་ཅད་མི་གནས་ཤིང་རླག་པར་བྱེད་
པས་ན་བརླགས་པར་བྱེད་པའོ། །ཚེ་དང་དབང་ཐང་འཕྲོག་པ་ཐམས་ཅད་ལས་ཐར་བར་
མཛད་པས་ན། གདོན་ཐམས་ཅད་ལས་ཐར་བར་བྱེད་པ་ཞེས་བྱའོ། །
རྩ་བའི་ཡི་གེ་དྷ་ར་ལས་བསྐྱེད་པས་ན་དྷ་ར་དྷ་ར་བཛྲ་ཞེས་པའོ། །འབྱུང་པོ་ཐམས་ཅད་
འགུགས་པར་བྱེད་པ། །རིག་སྔགས་ཀྱི་ལས་ཐམས་ཅད་བྱེད་དུ་འཇུག་པ་ཞེས་པ་ནི།
གཞན་གྱིས་མི་ཐུབ་པའི་དོན་སྟོན་ཏེ། ཐབས་མཁས་པའི་ཐུགས་རྗེས་འབྱུང་པོའི་རིགས་
ཐམས་ཅད་དབང་དུ་བསྡུས་ན་འཁོར་བས་ན་འབྱུང་པོ་ཐམས་ཅད་འགུགས་པར་བྱེད་པའོ། །
ཐུགས་རྗེ་ཆེན་པོ་ལ་མངའ་བརྙེས་ཤིང་ལེགས་པ་ཐམས་ཅད་བྱེད་དུ་འཇུག་པ་ཞེས་གཞན་
ལ་སྟོན་པ་དང་། ཉམས་སུ་ལེན་དུ་འཇུག་པས་ན་རིག་སྔགས་ཀྱི་ལས་ཐམས་ཅད་བྱེད་དུ་
འཇུག་པ་ཞེས་བྱའོ། །རྩ་བའི་ཡི་གེ་དཱ་ར་ཡ་ལས་བསྐྱེད་དེ་དཱ་ར་ཡ་དཱ་ར་ཡ་བཛྲ་ཞེས་པས་
32ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
གཞན་གྱིས་མི་ཐུབ་པའི་དོན་བསྟན་པའོ། །མ་གྲུབ་པ་རྣམས་གྲུབ་པར་བྱེད་པ། གྲུབ་པ་
རྣམས་ཆུད་མི་ཟ་བར་བྱེད་པ་འདོད་པ་ཐམས་ཅད་རབ་ཏུ་སྦྱིན་པ་ཞེས་པས་ནི་མི་གཡོ་
མགོན་པོའི་དོན་སྟོན་ཏེ་ཐུགས་ཡང་དག་པས་དངོས་གྲུབ་མ་གྲུབ་པ་རྣམས་གྲུབ་པར་བྱེད་
པས་ན་གྲུབ་པར་བྱེད་པའོ། །གྲུབ་པ་རྣམས་བདུད་ཀྱི་དབང་དུ་མི་འགྱུར་བར་འགྲུབ་པས་ན།
གྲུབ་པ་རྣམས་ཆུད་མི་ཟ་བའོ། །འདོད་པ་ཐམས་ཅད་སྐོང་བས་ན་འདོད་པ་ཐམས་ཅད་
རབ་ཏུ་སྦྱིན་པའོ། །
རྩ་བའི་ཡི་གེ་དཱ་རུ་ཎ་ལས་བསྐྱེད་པས་ན། བཱ་རུ་ཎ་དཱ་རུ་ཎ་བཛྲ་ཞེས་པའོ། །སེམས་
ཅན་ཐམས་ཅད་སྲུང་བ་ཞེས་པས་ནི་དབྱུག་པ་སྔོན་པོའི་དོན་སྟོན་ཏེ། ཐབས་མཁས་པའི་
ཐུགས་རྗེས་ཁམས་གསུམ་གྱི་སེམས་ཅན་ཐམས་ཅད་ཀྱི་ཉོན་མོངས་པའི་སྡུག་བསྔལ་ལས་
ཕན་གདགས་པས་ན། སེམས་ཅན་ཐམས་ཅད་སྲུང་བའོ། །རྩ་བའི་ཡི་གེ་ཙིན་ལས་བསྐྱེད་
པས་ན་ཙྪིནྡ་ཙྪིནྡ་བཛྲ། ཞེས་པའོ། །ཞི་བ་རྒྱས་པ། སེམས་ཅན་ཐམས་ཅད་རེངས་པར་བྱེད་
པ་ཞེས་པས། ཧ་ར་ཧ་ར་བཛྲ་ཞེས་པས་དབུས་ཀྱི་གཙོ་བོའི་དོན་སྟོན་ཏེ། རྡོ་རྗེ་རྣམ་
འཇོམས་དེས་ཕྱིན་ཅི་ལོག་གི་ཉོན་མོངས་པ་ཐམས་ཅད་ཞི་བར་མཛད་པས་ཡོན་ཏན་གྱི་
ཚོགས་ཐམས་ཅད་རྒྱས་པར་བྱེད་པས་བདུད་དྲེགས་པ་ཅན་ཐམས་ཅད་རེངས་པར་བྱེད་
པའོ། །རྩ་བའི་སྙིང་པོ་ཧ་ར་ཧ་ར་བཛྲ་ཞེས་པའོ། །སེམས་ཅན་ཐམས་ཅད་རྨུགས་པར་བྱེད་
པའི་གསང་སྔགས་ཀྱི་མཐུ་ཆེན་པོ་འདི་ཞེས་པས་ནི་ཐུགས་ཡེ་ཤེས་བཞིའི་ངོ་བོ་ལས་སྒོ་བ་
བཞིར་སྤྲུལ་ནས་བདུད་དྲེགས་པ་ཅན་གློགས་ཚོལ་བ་རྣམས་རྨུགས་པར་བྱས་ཏེ། ཞི་བར་
བྱས་པའི་དོན་ཏེ་སྒོ་བཞིའི་དོན་བསྟན་པའོ། །
སངས་རྒྱས་ཀྱི་མཐུས་ལག་ན་རྡོ་རྗེས་ཞེས་པའི་གོང་དུ་ཁྲོ་བོ་རྣམས་ཀྱི་རང་བཞིན་
བསྟན་པ་ལས་དུས་གསུམ་གྱི་སངས་རྒྱས་ཐམས་ཅད་ཀྱིས་ལག་ན་རྡོ་རྗེ་ལ་མཐུ་སྟོབས་ཀྱི་
ལ33



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདག་པོར་བྱིན་གྱིས་བརླབས་ནས། ལག་ཏུ་ཡེ་ཤེས་ཀྱི་རྟགས་རྡོ་རྗེ་བྱིན་ཏེ་མིང་གི་དབང་
བསྐུར་ནས་སྲིད་པ་གསུམ་གྱི་མཐུ་ཅན་དུ་བྱིན་གྱིས་བརླབས་པའོ། །དེས་ནི་ཁྲོ་བོ་བཅུའི་
སྔགས་ཀྱི་དོན་བཤད་དོ། །རབ་ཏུ་སྨྲས་སོ་ཞེས་པ་ནི་འདི་ནས་མར་ཕྱག་ན་རྡོ་རྗེ་ཉིད་ཀྱི་
ཕྲིན་ལས་ཀྱི་དོན་བསྟན་པའོ། །
ན་མོ་རཏྣ་ཏྲ་ཡཱ་ཡ་ཞེས་པ་ནི་དཀོན་མཆོག་གསུམ་ལ་ཕྱག་འཚལ་ལོ། །ཞེས་པའི་
དོན་ཏོ། །ན་མཤྩཎ་ཌ་བཛྲ་པཱ་ཎ་ཡེ་ཞེས་པ་ནི་རྡོ་རྗེ་རིན་ཆེན་གྱི་ངོ་བོ་ཕྱག་ན་རྡོ་རྗེའི་ཡང་
དག་པའི་སྙིང་པོའོ། །མ་ཧཱ་ཡཀྵ་སེ་ན་པ་ཏ་ཡེ་ཞེས་པ་ནི། གནོད་སྦྱིན་གྱི་སྡེ་དཔོན་ཆེན་པོ་
ཕྱག་ན་རྡོ་རྗེ་དྲག་པོ་ལ་ཕྱག་འཚལ་ལོ། །ཞེས་པའི་དོན་ཏོ། །ཏདྱ་ཐཱ་ཞེས་པའི་དོན་ནི་འདི་
ལྟ་སྟེ་ཞེས་པའི་དོན་ནོ། །ཨོཾ་ཏྲ་ཊ་ཏྲ་ཊ་ཞེས་པ་ནི་ཡེ་ཤེས་ཀྱི་ལྷའི་ངོ་བོ་ཡིན་པས་ཉོན་མོངས་
པ་ཐམས་ཅད་སོད་སོད་ཅེས་པའོ། །ཁྲོ་ཊ་ཡ་ཏྲོ་ཊ་ཡ་ཞེས་པ་ནི་ཕྱག་ན་རྡོ་རྗེའི་བྱིན་རླབས་
ཀྱིས་རབ་ཏུ་སོད་སོད་ཅེས་པའོ། །སྤུ་ཊ་སྤུ་ཊ་ཞེས་པ་ནི་བདག་གི་བགེགས་ཐམས་ཅད་
ཟུང་ལ་ཡེ་ཤེས་ཀྱི་མེས་སྲེགས་སྲེགས་ཞེས་པའོ། །སྤོ་ཊ་ཡ་སྤོ་ཊ་ཡ་ཞེས་པ་ནི་ཡེ་ཤེས་ཀྱི་ཐོ་
བས་རྡུངས་ཤིག་རྡུངས་ཤིག་ཅེས་པའོ། །ཎ་རྗེ་ཞེས་པ་ནི་ཐུགས་རྗེའི་ལྕགས་ཀྱུའི་ཟུང་ལ་
བསྐྱོད་ཅིག་བསྐྱོད་ཅིག་ཅེས་པའོ། །བྷུཎྞ་པ་ཡ་གྷཎྞ་པ་ཡ་ཞེས་པ་ནི་ལེགས་པར་སྐྱོད་
ལེགས་པར་སྐྱོད་ཅེས་པའོ། །སརྦ་སཏྭཱ་ནི་ཞེས་པ་ནི་སེམས་ཅན་ཐམས་ཅད་ལ་ཐུགས་རྗེས་
གཟིགས་ཤིག་ཅེས་པའོ། །བོ་དྷ་བོ་དྷ་ཞེས་པ་ནི་ཁམས་གསུམ་གྱི་སེམས་ཅན་ཐམས་ཅད་
བྱང་ཆུབ་ཏུ་སེམས་བསྐྱེད་ཅིག་ཅེས་པའོ། །
སཾ་བོ་དྷ་ཡ་སཾ་བོ་དྷ་ཡ་ཞེས་པ་ནི་འགྲོ་བ་ཐམས་ཅད་ཁོངས་སུ་ཆུད་པར་མཛོད་ཅིག་
ཅེས་པའ། །བྷ་མ་བྷ་མ་ཞེས་པ་ནི་བྱང་ཆུབ་སེམས་དང་མི་ལྡན་པའི་བགེགས་ཐམས་ཅད་
སོད་ཅིག་ཅེས་པའོ། །སཾ་བྷ་མ་ཡ་སཾ་བྷ་མ་ཡ་ཞེས་པ་ནི་ཕྱིན་ཅི་ལོག་གི་ཉོན་མོངས་པ་
ལ34



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
ཐམས་ཅད་ཐུགས་རྗེས་ལེགས་པར་སོད་ཅིག་ཅེས་པའོ། སརྦ་བྷཱུ་ཏ་ནི་ཞེས་པ་ནི་གདོན་
དང་འབྱུང་པོ་ཐམས་ཅད་གཏུབས་ལ་ཐུགས་ཡེ་ཤེས་ཀྱི་སྤྱན་གྱིས་གཟིགས་ཤིག་ཅེས་པའོ། །
ཀུ་ཊ་ཀུ་ཊ་ཞེས་པ་ནི་བདག་ལ་གནོད་པའི་གདོན་ཐམས་ཅད་རྡུངས་ཤིག་ཅེས་པའོ། །སཾ་ཀུ་
ཊ་ཡ་སཾ་ཀུ་ཊ་ཡ་ཞེས་པ་ནི་འཇིག་རྟེན་ན་གནོད་པ་བྱེད་པ་ཐམས་ཅད་བྱམས་པའི་ཐུགས་
རྗེས་རྡུངས་ཤིག་ཅེས་པའོ། །སརྦ་ཤ་ཏྭ་ནཱི་ཞེས་པ་ནི་བདག་ལ་གནོད་པའི་དགྲ་བགེགས་
ཐམས་ཅད་ཡང་དག་པའི་ཡེ་ཤེས་ཀྱིས་སྲེགས་ཤིག་ཅེས་པའོ། །གྷ་ཊ་གྷ་ཊ་ཞེས་པ་ནི་
བགེགས་ཐམས་ཅད་ཐུགས་རྗེས་སོད་ཅིག་ཅེས་པའོ། །སཾ་གྷ་ཊ་ཡ་སཾ་གྷ་ཊ་ཡ་ཞེས་པ་ནི་
ལེགས་པར་སོད་ཅིག་ཅེས་པའོ། །སརྦ་བིཏྟཱ་བཛྲ་བཛྲ་ཞེས་པ་ནི། རིག་སྔགས་ཀྱི་མཐུ་གང་
ལ་བྱ་བ་ཐམས་ཅད་རྡོ་རྗེ་འབར་བས་འགྲུབ་པར་གྱིས་ཤིག་པའོ། །སྤོ་ཊ་ཡ་བཛྲ་བཛྲ་ཞེས་
པ་ནི་ཡེ་ཤེས་ཀྱི་རྡོ་རྗེ་འབར་བས་ཉོན་མོངས་པ་ཐམས་ཅད་སོད་ཅིག་ཅེས་པའོ། །ཀ་ཊ་
བཛྲ་བཛྲ་ཞེས་པ་ནི་ཡེ་ཤེས་གྲུབ་པའི་རྡོ་རྗེ་འབར་བས་ཉོན་མོངས་པ་ཐམས་ཅད་ཆོད་ཅིག་
ཅེས་པའོ། །མ་ཊ་བཛྲ་བཛྲ་ཞེས་པ་ནི་བྱང་ཆུབ་ཀྱི་སེམས་ཀྱི་རྡོ་རྗེས་བདག་གི་གདུག་པ་
ཐམས་ཅད་གཏུབས་ཤིག་ཅེས་པའོ། །མ་ཐ་བཛྲ་བཛྲ་ཞེས་པ་ནི་ཡང་དག་པའི་ཡེ་ཤེས་ཀྱི་རྡོ་
རྗེས་བགེགས་ཐམས་ཅད་ཐུལ་ཅིག་ཅེས་པའོ། །ཨཊྚ་ཧཱ་ས་ནཱི་ལ་ཡ་བཛྲ་ཞེས་པ་ནི་རྡོ་རྗེ་
རྣོན་པོ་མེ་དང་འདྲ་བས་ཉོན་མོངས་པའི་བག་ཆགས་ཐམས་ཅད་ཆོད་ཅིག་དྲོལ་ཅིག་ཅེས་
པའོ། །སུ་བཛྲ་བཛྲ་སྭཱ་ཧཱ་ཞེས་པ་ནི་ཐུགས་ཡང་དག་པར་མཁྱེན་པའི་རྡོ་རྗེས་ཆོས་ཀྱི་
དབྱིངས་རྣམ་པར་དག་པ་ལ་ལེགས་པར་སྤྱོད་ཅིག་ཅེས་པའོ། །
དེ་ཡན་ཆད་ཀྱིས་ཕྱག་ན་རྡོ་རྗེའི་ཕྲིན་ལས་ཀྱི་དོན་བཤད་ནས། ད་ནི་ཁྲོ་བོ་རྣམས་ཀྱི་
ཕྲིན་ལས་ཀྱི་དོན་སྟོན་ཏེ། ཧེ་ཕུལླ་ནི་རུ་ཕུལླ་ཞེས་པ་ནི། རྡོ་རྗེ་འབར་བ་ཁམས་གསུམ་པའི་
ཉོན་མོངས་པ་རྣམས་ཐུགས་རྗེ་འབར་བས་ཆོད་ཅིག་ཅེས་པའོ། །གྲིཉྩ་ཀུལླ་ཞེས་པ་ནི་
ལ35



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁམས་གསུམ་གྱི་སེམས་ཅན་ཐམས་ཅད་ཀྱི་གཤིན་རྗེའི་སྡུག་བསྔལ་ཐམས་ཅད་ཆོམས་
ཤིག་ཅེས་པའོ། །མི་ལི་ཙུསླུ་ཀུ་རུ་ཀུ་ལུ་ཞེས་པ་ནི་དཔལ་རྟ་མགྲིན་སྔོན་པོ་འབར་བས་
སྡུག་བསྔལ་ཐམས་ཅད་སྦྱོང་ཤིག་ཅེས་པའོ། །བཛྲ་བི་ཛ་ཡ་སྭཱ་ཧཱ་ཞེས་པ་ནི་ཁྲོ་བོ་བདུད་རྩི་
འཁྱིལ་པས་ཉོན་མོངས་པ་ཐམས་ཅད་བདུད་རྩིར་བྱིན་གྱིས་རློབས་ཤིག་ཅེས་པའོ། །ཀཱི་ལི་ཀཱི་
ལཱ་ཡ་སྭཱ་ཧཱ་ཞེས་པ་ནི་ཁྲོ་བོ་སྟོབས་པོ་ཆེའི་དྲག་ཤུལ་གྱིས་མཛོད་ཅིག་ཅེས་པའོ། །ཀ་ཊ་ཀ་ཊ་
ཞེས་པ་ནི་ཁྲོ་བོ་རྒྱལ་པོས་བདུད་ཐམས་ཅད་སྤ་བཀོངས་ཤིག་ཅེས་པའོ། །མ་ཊ་མ་ཊ་ཞེས་པ་
ནི་ཁྲོ་བོ་ཧཱུྃ་ཀ་རས་ཉོན་མོངས་པ་ཐམས་ཅད་ལས་སྐྱོབས་ཤིག་ཅེས་པའོ། །ར་ཊ་ར་ཊ་ཞེས་
པ་ནི་ཁྲོ་བོ་པདྨ་འཁྱིལ་པས་ཉོན་མོངས་པ་ཐམས་ཅད་ཞི་བར་མཛོད་ཅིག་ཅེས་པའོ། །
མོ་ཊ་མོ་ཊ་པྲ་མོ་ཊ་ཎ་ཡ་སྭཱ་ཧཱ་ཞེས་པ་ནི་ཡེ་ཤེས་ཀྱི་རྡོ་རྗེ་འབར་བས་གཤིན་རྗེ་
རྟོགས་ཤིག་ཅེས་པའོ། །ཙ་ར་ནི་ཙ་ར་ཞེས་པ་ནི་ཁྲོ་བོའི་རྒྱལ་པོ་ནི་ལ་དཎྜས་བདག་དང་
སེམས་ཅན་ཐམས་ཅད་ལ་ཚེ་དང་དབང་སྩོལ་ཅིག་ཅེས་པའོ། །ཧ་ར་ཧ་ར་ཞེས་པ་ནི་ཡེ་ཤེས་
ཀྱི་གཤོག་པས་འཁོར་བའི་སྡུག་བསྔལ་ལས་སྐྱོབས་ཤིག་ཅེས་པའོ། །ས་ར་ས་ར་མཱ་ར་ཡ་མཱ་
ར་ཡ་ཞེས་པ་ནི་ཡེ་ཤེས་ཀྱི་རྡོ་རྗེས་ཉོན་མོངས་པ་རྣམས་སོད་ལ་རྡུལ་དུ་རློག་ཅིག་ཅེས་པའོ། །
བཛྲ་བི་དཱ་ར་ཎ་ཡ་སྭཱ་ཧཱ་ཞེས་པས་རྡོ་རྗེ་རྣམ་པར་འཇོམས་པས་སེམས་ཅན་ཐམས་ཅད་ཀྱི་
ལས་མཛོད་ཅིག་ཅེས་པའོ། །ཙྪིནྡ་ཙྪིནྡ་ཞེས་པ་ནི། རྟ་མགྲིན་གྱིས་ཉོན་མོངས་པ་ཐམས་
ཅད་ཚར་ཆོད་ཅིག་ཅེས་པའོ། །བྷིནྡ་བྷིནྡ་ཞེས་པ་ནི། སེམས་ཅན་ཐམས་ཅད་སྡུག་བསྔལ་
བ་ཞི་བར་གྱིས་ཤིག་ཅེས་པའོ། །མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ། ཞེས་པ་ནི་ཁྲོ་བོ་སྟོབས་པོ་ཆེས་
ཉོན་མོངས་པ་ཐམས་ཅད་ཞི་བར་མཛོད་ཅིག་ཅེས་པའོ། །བན་དྷ་བན་དྷ་ཞེས་པ་ནི་ཁྲོ་བོ་
ཊཀྐི་རཱ་ཛས་གདུག་པ་ཅན་གྱི་བདུད་ཐམས་ཅད་ཟུང་ལ་ཆོམས་ཤིག་ཅེས་པའོ། །ཀྲོ་དྷ་ཀྲོ་དྷ་
ཞེས་པ་ནི་ཁྲོ་བོ་རྣམས་ཀྱིས་ཉོན་མོངས་པ་རྣམས་ལ་རོལ་ཅིག་ཅེས་པའོ། །ཀཱི་ལི་ཀཱི་ལཱ་ཡ་
༤36



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
སྭཱ་ཧཱ་ཞེས་པ་ནི་ཁྲོ་བོ་བདུད་རྩི་འཁྱིལ་པས་གདུག་པ་རྣམས་ཞི་བར་མཛོད་ཅིག་ཅེས་པའོ། །
ཙུ་རུ་ཙུ་རུ་ཞེས་པ་ནི་ཁྲོ་བོ་ཨ་མོ་གྷ་པཱ་ཤས་ཕྲིན་ལས་མཛོད་ཅིག་ཅེས་པའོ། །ཙཎྜ་ལི་ཞེས་
པ་ནི་ཁྲོ་བོ་རྒྱལ་པོ་ཚུར་སྤྱོན་དམ་ཚིག་ལ་དགོངས་ཤིག་ཅེས་པའོ། །ཀཱི་ལི་ཀཱི་ལཱ་ཡ་སྭཱ་ཧཱ། ཞེས་
པ་ནི་ཁྲོ་བོ་བདུད་རྩི་འཁྱིལ་པའི་ཐུགས་ཚད་མེད་པའི་གསུང་སྒྲས་ཐམས་ཅད་བྱང་ཆུབ་
སེམས་སུ་ཞི་བར་མཛོད་ཅིག་ཅེས་པའོ། །ཏྲཱ་ས་ཡ་ཏྲཱ་ས་ཡ་ཞེས་པ་ནི་ཁྲོ་བོ་མ་ཧཱ་བ་ལས་
བགེགས་ཐམས་ཅད་སྐྲོད་ཅིག་ཅེས་པའོ། །བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་པ་ནི་ཡེ་ཤེས་ཀྱི་
རྡོ་རྗེ་འབར་བས་ཐམས་ཅད་ཞི་བར་མཛོད་ཅིག་ཅེས་པའོ། །ཧ་ར་ཧ་ར་བཛྲ་དྷ་རཱ་ཡ་སྭཱ་ཧཱ་
ཞེས་པ་ནི་རྡོ་རྗེ་འབར་བའི་སྒོ་བ་བཞིས་བགེགས་ཐམས་ཅད་སྲེགས་ཤིག་ཅེས་པའོ། །པྲ་ཧ་
ར་པྲ་ཧ་ར་ཞེས་པ་ནི་ཁྲོ་བོ་བདུད་རྩི་འཁྱིལ་པས་མཚན་མའི་རྟོག་པ་ཐམས་ཅད་ཞི་བར་
མཛོད་ཅིག་ཅེས་པའོ། །བཛྲ་པྲ་བྷཉྫ་ནཱ་ཡ་སྭཱ་ཧཱ་ཞེས་པ་ནི་བྱང་ཆུབ་ཀྱི་སེམས་རྡོ་རྗེ་འབར་
བས་ཉོན་མོངས་པའི་བག་ཆགས་ཐམས་ཅད་ཞི་བར་མཛོད་ཅིག་ཅེས་པའོ། །དེ་ཡན་ཆད་
ཀྱིས་ནི་ཁྲོ་བོ་རྣམས་ཀྱི་ཕྲིན་ལས་ཀྱི་དོན་བཤད་དོ། །
ད་ནི་ཁྲོ་བོ་རྣམས་ཀྱི་བསྲུང་བའི་དོན་སྟོན་ཏེ། མ་ཏིསྶོ་ར་བཛྲ་ཞེས་པ་ནི་བློ་བརྟན་
པའི་རྡོ་རྗེས་བྱང་ཆུབ་སེམས་ཀྱི་རང་བཞིན་དང་ལྡན་པར་གྱིས་ཤིག་ཅེས་པའོ། །སུ་ཏིསྨྲོ་ར་
བཛྲ་ཞེས་པ་ནི་ཤིན་ཏུ་བརྟན་པའི་རྡོ་རྗེས་ལེགས་པའི་ཡོན་ཏན་དང་ལྡན་པར་གྱུར་ཅིག་ཅེས་
པའོ། །པྲ་ཏིཙྪོ་ར་བཛྲ་ཞེས་པ་ནི་སོ་སོར་བརྟན་པའི་རྡོ་རྗེས་བདག་གི་ལུས་བརྟེན་པར་
མཛོད་ཅིག་ཅེས་པའོ། །མ་ཧཱ་བཛྲ་ཞེས་པ་ནི་ཆེན་པོ་རྡོ་རྗེས་བདུད་ལས་རྒྱལ་བར་མཛོད་
ཅིག་ཅེས་པའོ། །ཨ་པྲ་ཏི་ཧ་ཏ་བཛྲ་ཞེས་པ་ནི་རབ་ཏུ་བརྟན་པའི་རྡོ་རྗེས་བདག་ལ་ཡེ་ཤེས་
ཀྱི་མཚོན་ཆ་གསོལ་ཅིག་ཅེས་པའོ། །ཨ་མོ་གྷ་བཛྲ་ཞེས་པ་ནི་དོན་ཡོད་པའི་རྡོ་རྗེས་གཞན་
ཐམས་ཅད་འཇོམས་པའོ་ཞེས་པའོ། །ཨེ་ཧྱ་ཧི་བཛྲ་ཞེས་པ་ནི་བདེན་པའི་རྡོ་རྗེས་བདག་
ལ37ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་བ་ལས་དྲོངས་ཤིག་ཅེས་པའོ། །ཤཱིགྷཾ་བཛྲ་ཡ་སྭཱ་ཧཱ་ཞེས་པ་ནི་དཔའ་བར་འགྲོ་བའི་རྡོ་
རྗེས་རིངས་པར་བདག་གི་ལས་འགྲུབ་པར་མཛོད་ཅིག་ཅེས་པའོ། །དྷ་ར་དྷ་ར་ཞེས་པ་ནི་
སྒོ་བཞིའི་སྲུང་བ་བསྟན་ཏེ། བྱང་ཆུབ་སེམས་ཀྱི་རང་བཞིན་ཐམས་ཅད་ཁྱེར་ལ་གཟུངས་སུ་
གྱིས་ཞེས་པའོ། །དྷི་རི་དྷི་རི་ཞེས་པ་ནི་དབྱིངས་ཀྱི་རང་བཞིན་ཆོས་ཉིད་དང་ལྡན་པར་གྱིས་
ཤིག་ཅེས་པའོ། །དྷུ་རུ་དྷུ་རུ་ཞེས་པ་ནི་ལུས་ཐམས་ཅད་ཐུགས་རྗེས་ཟུངས་ལ་ཐོགས་ཤིག་
ཅེས་པའོ། །སརྦ་བཛྲ་ཀུ་ལཾ་ཨཱ་བརྟ་ཡ་སྭཱ་ཧཱ། ཞེས་པ་ནི་དེ་འཁོར་ལོ་དང་བཅས་པས་
བདག་ལ་བྱིན་གྱིས་རློབས་ཤིག་ཅེས་པའོ། །ཨ་མུ་ཀ། ཡ་ཕ༌ས་ - ནི་བདག་དུས་མ་ཡིན་
པའི་འཇིགས་པ་ལས་བཟློག་ལ་བདུད་ཐམས་ཅད་ཆོམས་ཤིག་ཅེས་པ་ངོ༑ །དེ་ཡན་ཆད་ཁྲོ་
བོ་བཅུའི་སྲུང་བའི་དོན་བཤད་དོ། །
ད་ནི་ཁྲོ་བོའི་དབང་གི་དོན་སྟོན་ཏེ། ན་མཿས་མནྟ་བཛྲ་ཊཱ་ཞེས་པ་ནི་ཀུན་དུ་བཟང་
པོའི་ཡེ་ཤེས་རྡོ་རྗེས་རང་བཞིན་གྱིས་དབང་བསྐུར་ཅིག་ཅེས་པའོ། །སརྦ་བ་ལཾ་ཨཱ་བརྟ་ཡ་
ཞེས་པ་ནི་སྟོབས་པོ་ཆེས་དབང་བསྐུར་ཅིག་ཅེས་པའོ། །མ་ཧཱ་བ་ལེ་ཞེས་པ་ནི་སྟོབས་པོ་
ཆེས་མགྱོགས་པ་རླུང་དང་འདྲ་བར་དབང་བསྐུར་ཅིག་ཅེས་པའོ། །ཀ་ཏ་བེ་ཏ་ཏ་ལེ་ཞེས་པ་
ནི་ཡེ་ཤེས་ཀྱི་མཆེ་བས་ཉོན་མོངས་པའི་བདུད་ཐུལ་ཅིག་ཅེས་པའོ། །ཨ་ཙ་ལེ་ཞེས་པ་ནི་
ཁམས་གསུམ་རྣམ་རྒྱལ་གྱི་སྤྲུལ་པས་དབང་བསྐུར་ལ་སྐྱོབས་ཤིག་ཅེས་པའོ། །མཎྜ་ལ་མ་
ཡེ་ཞེས་པ་ནི་དཀྱིལ་འཁོར་གྱི་ཕྱིའི་སྲུང་མ་རྣམས་ཀྱིས་སྤྲུལ་པའི་ངོ་བོ་ཉིད་ཀྱི་ཆེ་བ་སྣ་
ཚོགས་སུ་སྣང་བའོ། །ཨ་ཏི་བཛྲ་ཞེས་པ་ནི་རྡོ་རྗེ་བཟང་པོས་ཐམས་ཅད་ལ་སྐྱོབས་ཤིག་
པའོ། །མ་ཧཱ་བ་ལེ་བེ་ག་ར་ཎ་ར་ཎ་ཞེས་པ་ནི་སྟོབས་པོ་ཆེས་མགྱོགས་པ་རླུང་དང་འདྲ་བས་
གནོད་པ་ཐམས་ཅད་ཞི་བར་མཛོད་ཅིག་པའོ། །ཨ་ཛི་ཏེ་ཛྭ་ལ་ཛྭ་ལ་ཞེས་པ་ནི་ཡང་དག་
པའི་ཤེས་རབ་ཀྱིས་བདུད་དང་ལོག་འདྲེན་རྣམས་སྲེགས་ཤིག་ཅེས་པའོ། །ཏི་ཊི་ཏི་ཊི་



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
པིང་ག་ལེ་ཞེས་པ་ནི་སོ་སོར་འབར་བས་སྡུག་བསྔལ་ཐམས་ཅད་ལས་སྐྱོབས་ཤིག་པའོ། །
ད་ཧ་ད་ཧ་ཞེས་པ་ནི་བདག་གི་ཉོན་མོངས་པ་རྣམས་སྲེགསཤིག་པའོ། །ཏེ་ཛོ་བ་ཏི་ཞེས་པ་
ནི་ཡང་དག་པའི་ཡེ་ཤེས་ཀྱིས་གཏི་མུག་པ་རྣམས་སོལ་ཅིག་པའོ། །ཏི་ལི་ཏི་ལི་ཞེས་པ་ནི་
བདག་གི་སྡུག་བསྔལ་ཐམས་ཅད་མེད་པར་གྱིས་ཤིག་པའོ། །བྷནྡྷ་བྷན་ཞེས་པ་ནི་
བགེགས་དང་འབྱུང་པོ་ཐམས་ཅད་ཆིངས་ཤིག་པའོ། །མ་ཧཱ་བ་ལེ་ཞེས་པ་ནི་སྟོབས་པོ་ཆེས་
ལས་མཛོད་ཅིག་པའོ། །བཛྲ་ཨཾ་ཀུ་ཤ་ཛཱ་ལཱ་ཡ་སྭཱ་ཧཱ་ཞེས་པ་ནི་རྡོ་རྗེ་འཁོར་ལོ་མེ་དང་འདྲ་
བས་མཚན་མ་ཐམས་ཅད་ཞི་བར་མཛོད་ཅིག་པའོ། །དེ་ཡན་ཆད་ཁྲོ་བོ་བཅུའི་རང་གི་ལས་
བཤད་པའོ། །
ད་ནི་ཡེ་ཤེས་ཀྱི་ཁྲོ་བོ་ལག་ན་རྡོ་རྗེའི་རང་བཞིན་སྟོན་ཏེ། ན་མོ་རཏྣ་ཏྲ་ཡཱ་ཡ་ཞེས་པ་
ནི་དཀོན་མཆོག་གསུམ་ལ་ཕྱག་འཚལ་ལོ་ཞེས་པའོ། །ན་མཿཙན་བཛྲ་པཱ་ཎ་ཡེ་ཞེས་པ་
ཁམས་གསུམ་གྱི་གནོད་སྦྱིན་རྣམས་གདུལ་བའི་ཕྱིར་ལག་ན་རྡོ་རྗེ་ཁྲོ་བོའི་ཚུལ་དུ་
བཞུགས་པའོ། །མ་ཧཱ་ཡཀྵ་སེ་ནཱ་པ་ཏ་ཡེ་ཞེས་པ་ནི་གནོད་སྦྱིན་གྱི་སྡེ་དཔོན་ཆེན་པོ་ལག་
ན་རྡོ་རྗེ་ཡེ་ཤེས་ཀྱི་ངོ་བོར་བཞུགས་པའོ། །ཏདྱ་ཐཱ་ནི་འདི་ལྟ་སྟེ་ཞེས་པའོ། །ཨོཾ་ཧ་ར་ཧ་ར་
བཛྲ་ཞེས་པ་ནི་ཡེ་ཤེས་ཀྱི་ལག་ན་རྡོ་རྗེ་དབུས་སུ་བཞུགས་ཏེ། མ་ཐ་མ་ཐ་བཛྲ་ཞེས་པ་ནི་ཧཱུཾ་
ཀ་ར་གཤིན་རྗེ་གཤེད་དུ་བསྟན་པའོ། །དྷུ་ན་དྷུ་ན་བཛྲ་ཞེས་པ་ནི་མཚན་མ་ཐམས་ཅད་
འཇོམས་པས་ན། ཁམས་གསུམ་རྣམ་པར་རྒྱལ་བའི་སྙིང་པོའོ། །ད་ཧ་ད་ཧ་བཛྲ་ཞེས་པ་ནི་
རྟ་མགྲིན་གྱི་སྙིང་པོའོ། །པ་ཙ་པ་ཙ་བཛྲ་ཞེས་པ་ནི་བདུད་རྩི་འཁྱིལ་པའི་སྙིང་པོའོ། །དྷ་ར་
དྷ་ར་བཛྲ་ཞེས་པ་ནི་སྟོབས་པོ་ཆེའི་སྙིང་པོའོ། །དཱ་ར་ཡ་དཱ་ར་ཡ་བཛྲ་ཞེས་པ་ནི་གཞན་གྱིས་
མི་ཐུབ་པའི་སྙིང་པོའོ། །དཱ་རུ་ཎ་དཱ་རུ་ཎ་བཛྲ་ཞེས་པ་ནི་མི་གཡོ་མགོན་པོའི་སྙིང་པོའོ། །
ཙྪིནྡ་ཙྪིནྡ་བཛྲ་ཞེས་པ་ནི་དབྱུག་པ་སྔོན་པོའི་སྙིང་པོའོ། །བྷིནྡ་བྷིནྡ་བཛྲ་ཧཱུྃ་ཕཊ་སྭཱ་ཧཱ། ཞེས་པ་
ལ39



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་པདྨ་འཁྱིལ་པའི་སྙིང་པོའོ། །དེ་ཡན་ཆད་ཁྲོ་བོའི་རང་བཞིན་བཤད་དོ།། །།
ན་མཤྩཎྜ་བཛྲ་ཀྲོ་དྷ་ཡ་ཧཱུྃ་ཞེས་པ་ནི་ཕྱག་འཚལ་བའི་དོན་ཏོ། །ད་ནི་སྒོ་བ་བཞིའི་དོན་
སྟོན་ཏེ། ཧུ་ལུ་ཧུ་ལུ་ཞེས་པ་ནི་ཤར་གྱི་སྒོ་བས་བགེགས་དང་འབྱུང་པོ་ཐམས་ཅད་ཚུར་
དྲོངས་ཤིག་པའོ། །ཏིཥྛ་ཏིཥྛ་ཞེས་པ་ནི་ལྷོའི་སྒོ་བས་ཆིངས་ཤིག་ཆིངས་ཤིག་པའོ། །བནྡྷ་
བནྡྷ་ཞེས་པ་ནི་ནུབ་ཀྱི་སྒོ་བས་བགེགས་དང་ལོག་འདྲེན་རྣམས་ཆོམས་ཤིག་ཆོམས་ཤིག་
པའོ། །ཧ་ན་ཧ་ན་ཞེས་པ་ནི་བྱང་གི་སྒོ་བས་རྟོགས་ཤིག་རྟོགས་ཤིག་པའོ། །ཨ་མི་ཏེ་ཧཱུྃ་ཕཊ་
ཅེས་པ་ནི་བདུད་རྩི་འཁྱིལ་པའི་སྔགས་ཏེ། གང་གི་སྔགས་ཐམས་ཅད་ཀྱི་ལྷག་ཆད་སྐོང་
བའོ། །དེར་ཁྲོ་བོ་རྣམས་ཀྱི་དོན་བཤད་ནས།
ད་ནི་ཡོན་ཏན་གྱི་རྣམ་གྲངས་ཀྱི་སྒོ་ནས་བྱེ་བྲག་འཆད་དེ། སྡིག་པ་ཐམས་ཅད་བྱང་
བྱས་ནས། །སྡུག་བསྔལ་ཐམས་ཅད་མེད་པར་བྱེད། །ཅེས་པ་ནི་རྒྱུད་འདིའི་དོན་ལ་ཞུགས་ཏེ་
དཀྱིལ་འཁོར་གྱི་ཆོ་ག་གཞུང་བཞིན་དུ་བྱ་སྟེ། དཀྱིལ་འཁོར་དུ་གཞུག་པ་ལ་སོགས་པ་བྱས་ན་
ཉོན་མོངས་པའི་སྒྲིབ་པ་དང་། ལས་ཀྱི་སྒྲིབ་པ་དང་། ཆོས་ཀྱི་སྒྲིབ་པའི་སྡིག་པ་ལ་སོགས་པ་
བྱང་བར་འགྱུར་རོ། །སྡུག་བསྔལ་ཐམས་ཅད་མེད་པར་བྱེད། །ཅེས་པ་ནི་རྒྱུད་འདི་ཉམས་སུ་
བླངས་ཤིང་བསྒྲུབས་ན། ཉོན་མོངས་པའི་སྡུག་བསྔལ་གསུམ་དང་བརྒྱད་ལ་སོགས་པའི་
སྡུག་བསྔལ་ཐམས་ཅད་ཞི་བར་བྱེད་པའོ། །རྒྱུད་དོ་ཅོག་གི་རྩ་བ་སྟེ། །ཞེས་པ་ནི་བདེ་བར་
གཤེགས་པའི་ཞལ་ནས་གསུངས་པའི་རྒྱུད་ཐམས་ཅད་ཀྱི་རྩ་བ་ཡིན་པའི་ཕྱིར་རོ། །དཔལ་
ཀུན་གྱིས་ནི་ལེགས་པར་བརྒྱན། །ཞེས་པ་ནི་དཔལ་ནི་འཇིག་རྟེན་དང་འཇིག་རྟེན་ལས་
འདུས་པའི་ཡོན་ཏན་ཐམས་ཅད་དང་ལྡན་པས་ནའོ། །ཀུན་ནི་དུས་གསུམ་གྱི་སངས་རྒྱས་
ཐམས་ཅད་ཀྱང་དེའི་དོན་རྟོགས་པ་ལས་འབྱུང་བའོ། །དེའི་དོན་ཉམས་སུ་བླངས་ཤིང་ཕུལ་དུ་
ཕྱིན་ན་ལེགས་པར་བརྒྱན་ཞེས་པའོ། །སེམས་ཅན་དབང་པོ་ཉམས་པ་དང་། །ཞེས་པ་ནི་
ྋ40



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
ཁམས་གསུམ་གྱི་སེམས་ཅན་ཐམས་ཅད་ལ་མི་ནད་དང་ཕྱུགས་ནད་དང་ཚེ་དང་། མདངས་
འཕྲོག་པ་ལ་སོགས་པའི་གནོད་པའི་བྱེད་པ་རྣམས་འདིའི་དོན་ཉམས་སུ་བླངས་ན་བཟློག་
པར་འགྱུར་རོ། །ཚེ་ཟད་པ་དང་ཚེ་ཉམས་དང༌། །ཞེས་པ་ནི་ཚེ་ཟད་པ་གསོ་བའི་ཐབས་
སྟོན་ཏེ་དཀྱིལ་འཁོར་གྱི་ལྷ་རྣམས་ལ་ཕྲིན་ལས་བཞི་གཞུང་བཞིན་བྱས་ཏེ་མཆོད་ན་ཚེ་
ཉམས་པ་སོས་པར་འགྱུར་རོ། །ཕུན་སུམ་ཚོགས་མིན་གང་ཆགས་དང་། །ཞེས་པ་ནི་མདོག་
ཉམས་པ་གསོ་བའི་ཐབས་སྟོན་ཏེ། ཁམས་གསུམ་གྱི་སེམས་ཅན་བཀྲེས་པ་དང་གྲང་བ་ལ་
སོགས་པའི་སྡུག་བསྔལ་གྱིས་བྱང་ཆུབ་ལ་མི་ཆགས་ཏེ། སྡུག་བསྔལ་ལ་ཆགས་པས་དེ་
སྦྱང་བའི་ཐབས་ནི་དཀྱིལ་འཁོར་གྱི་ལྷ་རྣམས་སྤྱན་དྲངས་ལ་རྒྱས་པའི་ལས་བྱས་ན་བདེ་བ་
ཕུན་སུམ་ཚོགས་པ་དང་ལྡན་ནོ། །ལྷ་རྣམས་རྒྱབ་ཀྱིས་ཕྱོགས་པ་དང་། །ཞེས་པ་ནི། འཇིག་
རྟེན་ལས་འདས་པའི་ལྷ་མི་དགའ་བ་སྟོན་ཏེ། བདེ་བར་གཤེགས་པའི་སྤྱན་སྔར་དབང་དང་
དམ་ཚིག་ནོས་ནས་འཇིག་རྟེན་པའི་ལས་དང་མཐུན་པའི་སྤྱོད་པ་བྱས་པས་ལྷ་རྣམས་མི་
དགྱེས་ཏེ། དེ་ཞི་བར་བྱ་བའི་ཐབས་ནི་རང་ཡི་དམ་ལྷར་ཞུགས་ནས་དཀྱིལ་འཁོར་དང་།
མཆོད་རྫས་ལ་སོགས་པ་ཐམས་ཅད་མང་པོར་བསྒྱུར་ཏེ། དབང་གི་ལས་བྱས་ན་འགྲུབ་བོ། །
མཛའ་སྡུག་སྐྱེ་བོ་སྡང་བ་དང་། །ཞེས་པ་ནི་ལྷ་འཕངས་པའི་སྔ་ལྟས་ཏེ་རང་གི་མཛའ་བ་དང་
འཁོར་ལ་སོགས་པ་ཞེ་སྡང་དང་ངན་སེམས་ལ་སོགས་པ་བྱེད་དེ་དེ་ཞི་བར་བྱ་བའི་ཕྱིར་
དྲག་པོའི་ལས་བྱས་ནས་འགྲུབ་བོ། །བྲམ་ཟེ་ལ་སོགས་གཙེས་པ་དང་། །ཞེས་པ་ནི་རྒྱལ་
པོ་ལོག་པའི་སྟོབས་ཅན་གྱིས་བྲམ་ཟེ་ལ་གསེག་ཤང་བརྒྱབ་པའི་རྣམ་སྨིན་ལ་བྱ་སྟེ། རང་
གིས་བསྒྲུབས་ན་འགྲུབ་པར་འགྱུར་རོ། །ཕན་ཚུན་མཐུན་པ་མ་ཡིན་དང་། །ཞེས་པ་ནི་མི་
མཐུན་པ་སྟོན་ཏེ། །གདོན་འབྱུང་པོས་བྱིན་གྱིས་བརླབས་པས་སེམས་ཅན་ཐམས་ཅད་དགྲ་
བྱེད་དེ། ཁྲུས་ཆོག་བྱས་ན་གང་ཡང་འགྲུབ་བོ། །ནོར་འགྲིབ་པས་ནི་གནོད་པ་དང་། །ཞེས་པ་
སྨ41ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་ནོར་ཡོད་པ་དེ་ཉམས་ཏེ་ཕོངས་པར་གྱུར་ན་རྒྱས་པའི་ལས་བྱས་ན་ནོར་དང་ལྡན་པར་
འགྱུར་རོ། །མྱ་ངན་ངལ་དང་གནོད་པ་དང་། །ཞེས་པ་ནི་མྱ་ངན་གྱི་གནས་སྟོན་ཏེ། ཁམས་
གསུམ་གྱི་སེམས་ཅན་ཐམས་ཅད་ཉོན་མོངས་པའི་མྱ་ངན་གྱིས་གཟིར་བ་ལ་ཞི་བའི་ལས་
བྱས་ན་འགྲུབ་པར་འགྱུར་རོ། །འཇིགས་པ་དང་ནི་ཕོངས་པ་དང་། །ཞེས་པ་ནི་འཇིགས་ཤིང་
ཕོངས་པ་སྟོན་ཏེ། སེམས་ཅན་རྒྱལ་པོའི་ཆད་པས་འཇིགས་པ་དང་། གནམ་ལྕགས་ཀྱི་
འཇིགས་པ་དང་། གཅན་གཟན་གྱི་འཇིགས་པ་དང་། མེ་དང་ཆུས་འཇིགས་པ་དང་། སྐར་
མདའ་ལྟུང་བས་འཇིགས་པ་དང་། མགོན་སྐྱོབ་མེད་དེ་ཕོངས་པ་ལ་སོགས་པ་ལ་ཕྲིན་ལས་
བཞིའི་ལས་བྱས་ན་འགྲུབ་པའོ། །གཟའ་དང་རྒྱུ་སྐར་བྱད་སྟེམས་དང་། །ཞེས་པ་ནི་བྱད་
སྟེམས་སྟོན་ཏེ། འཇིག་རྟེན་གྱི་གཟའ་ཆེན་པོ་བརྒྱད་དང་། རྒྱུ་སྐར་ཉི་ཤུ་རྩ་བརྒྱད་ཀྱི་བྱད་
སེམས་ལ་གཟའ་དང་། རྒྱུ་སྐར་གྱི་ཆོ་ག་བྱས་ན་ཞི་བར་འགྱུར་རོ། །མི་བཟད་གདོན་གྱིས་
ཉེན་པ་དང་། །ཞེས་པ་ནི་གདོན་སྟོང་ཕྲག་བརྒྱད་ཅུས་ཉེན་པ་ལ་ཕྲིན་ལས་བཞིའི་ལས་བྱས་
ན་འགྲུབ་པར་འགྱུར་རོ། །མྱ་ངན་ངལ་ལས་བྱུང་བ་ཡི། །རྨི་ལམ་སྡིག་པ་མཐོང་ན་ཡང་། །
ཞེས་པ་ནི་ཉོན་མོངས་པའི་སེམས་ཅན་ཕྱིན་ཅི་ལོག་གི་ལྟ་བ་ངན་པའི་མྱ་ངན་གྱིས་གདུངས་
པ་འམ། ལུས་སེམས་ན་ཞིང་ཐང་ཆད་པས་འཐིབས་པ་གཉིད་ལོག་པའི་རྨི་ལམ་ན་སྡིག་
པའི་བག་ཆགས་རྨིས་ན་ཕྲིན་ལས་བཞིའི་ལས་བྱས་ན་འགྲུབ་པའོ། །
དེས་ནི་རབ་བཀྲུས་གཙང་མ་ཡིན། །ཞེས་པ་ནི་ཆོ་གའི་ཐབས་སྟོན་ཏེ། དཀྱིལ་
འཁོར་གྱི་ཆོ་ག་རྫོགས་པར་བྱས་ལ། སློབ་དཔོན་གྱིས་བདུད་རྩིའི་བུམ་པས་སློབ་མའི་སྤྱི་
བོར་དབང་བསྐུར་ཞིང་ཁྲུས་བྱས་ན་མི་གཙང་བ་ལ་སོགས་པ་ཐམས་ཅད་འདག་གོ། །གཙང་
མ་ནི་ཉོན་མོངས་པ་མེད་པའོ། །མདོ་སྡེ་དམ་པ་མཉན་པར་བྱ། །ཞེས་པ་ནི་སློབ་མ་ནི་བྱང་
ཆུབ་ཏུ་སེམས་བསྐྱེད་ལ། མདོ་སྡེའི་དོན་ཉན་དུ་བཅུག་ལ་ལྷ་དབོག་བསྒོམ་དུ་གཞུག་པ་
༤42



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རྣམ་པར་བཤད་པ།
བྱའོ། །གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །ཞེས་
པ་ནི། སློབ་དཔོན་གྱིས་སློབ་མ་དེ་ལ་རས་སམ་དར་དཀར་ལ་སོགས་པའི་གོས་གཙང་མ་
བསྐོན་ལ་དྲི་ཞིམ་པོའི་མེ་ཏོག་ལ་སོགས་པའི་རྒྱན་མང་པོས་བརྒྱན་ལ་གཞག་གོ། །ཟབ་མོ་
སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །ཞེས་པ་ནི་ཐེག་པ་ཆེན་པོའི་ཆོས་
མཉན་པའི་ཡོན་ཏན་སྟོན་ཏེ། སྐུལ་མ་གདབ་པོ། །མདོ་སྡེའི་རྒྱལ་པོ་འདི་ཀློག་པ་དང་འཛིན་པ་
དང་གཞན་ལ་སྟོན་ཅིང་ཉམས་སུ་ལོངས་ཤིག་པ་བསྟན་ཏོ། །
མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །ཞེས་པ་ནི་
མདོ་སྡེ་འདི་ཉན་ཅིང་ཉམས་སུ་ལེན་པའི་གཟི་བྱིན་གྱིས་ཉོན་མོངས་པའི་རྣམ་པ་དང་།
སྡུག་བསྔལ་གྱི་བྱེ་བྲག་ཐམས་ཅད་ཞི་བར་བྱེད་པའོ། །མི་བཟད་པ་ཡི་ནད་རྣམས་ཀྱང་། །
དེ་དག་ཐམས་ཅད་ཞི་བར་བལྟ། །ཞེས་པ་ནི། ཁམས་གསུམ་གྱི་སེམས་ཅན་ཐམས་ཅད་ཀྱི་
ཉོན་མོངས་པའི་བག་ཆགས་མི་བཟད་པ་རྣམས་དང་། ནད་ཀྱི་རང་བཞིན་རྣམས་ཞི་བར་བྱ་
བའི་ཕྱིར་རོ། །དེ་ལྟར་ནད་ཞི་ནས། དེའི་འོག་ཏུ་བདེ་བ་ཐོབ་པའི་རྟགས་སྟོན་ཏེ། ཚེ་དང་
བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་གྲོལ། །ཞེས་པ་ནི། སེམས་
ཅན་ཐམས་ཅད་ཀྱི་ཚེ་ཟད་པའམ་འཆི་བ་ལ་སོགས་པ་བཟློག་པ་སྟེ། མདོ་སྡེ་འདི་མཉན་པ་
འམ་བསམ་པའམ་བསྒོམས་པས་ཚེ་དང་བསོད་ནམས་ཚད་མེད་པ་འཕེལ་བར་འགྱུར་རོ། །
དེ་ཡན་ཆད་ཀྱིས་ཆོ་གའི་ཐབས་དང་ཕན་ཡོན་བཤད་དོ། །
ད་ནི་བུམ་པའི་ཆོ་ག་དང་ཆ་རྐྱེན་སྟོན་ཏེ། ནོར་བུ་ཡུངས་ཀར་ངུར་བ་དང་། །ཞེས་པ་
ནི་ནོར་བུ་ནི་མུ་ཏིག་དང་གཟི་མཆོང་དང་བྱི་རུའོ། །ཡུངས་ཀར་ནི་འབྲུ་སྣ་ལྔའི་གཙོ་བོ་སྟེ།
ནས་དང་། སོ་བ་དང་། ཏིལ་དང་།མོན་སྲན་ནོ། །དཱུར་བ་ནི་ཁ་རྒྱན་ནོ། །དེའི་ཁོངས་སུ་བྱ་ཀྲི་
སེང་ཀྲི་ཙནྡན་ལ་སོགས་པ་སྟེ་ཤིང་ཡལ་ག་ཅན་ནོ། །རིན་ཆེན་རྨ་མེད་ཙནྡན་བཅས། །ཞེས་
43ལ
}



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ནི་རིན་པོ་ཆེ་ལྔ་དང་
། སྙིང་པོ་ལྔ་སྟོན་ཏེ། རིན་ཆེན་ལྔ་ནི་གསེར་དང་།ཤེལ་དང་། ཨིནྡྲ་
ནཱི་ལ་དང་བྱི་རུའོ། །རྨ་མེད་པ་ནི་དེ་རྣམས་སྐྱོན་མེད་པ་ལ་བྱའོ། །ཙནྡན་ནི་གླ་རྩི་དང་གུར་
ཀུམ་དང་། སྤོས་དང་། ཨ་ཀ་རུ་དང་།ལྔ་ནི་དྲི་ལྔའོ། །ཤེལ་དང་རྡོ་རྗེ་མེ་ཏོག་དང་། །ཞེས་པ་
ནི་སྙིང་པོ་སྟེ། མེ་ཤེལ་དང་ཆུ་ཤེལ་དང་། རྩི་ཐོག་གི་སྙིང་པོ་མར་དང་། ཤིང་ཐོག་གི་སྙིང་པོ་བུ་
རམ་དང་། མེ་ཏོག་གི་སྙིང་པོ་སྦྲང་རྩི་སྟེ་སྙིང་པོ་ལྔའོ། །རྡོ་རྗེ་མེ་ཏོག་ནི་བུམ་པའི་གདན་ཏེ།
དབྱར་མེ་ཏོག་གི་དཀྱིལ་འཁོར་བྱ། དགུན་ཚོན་སྣ་ལྔའི་དཀྱིལ་འཁོར་བྱ། ཡང་ན་འབྲུ་ལ་
བྱའོ། །
ཆུ་ཡིས་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །གཙང་མའི་གོས་
ཀྱིས་དཀྲི་ཞིང་དགང་། །ཞེས་པ་ནི་བུམ་པའི་རྒྱུ་སྟོན་ཏེ། རྒྱལ་པོ་ལ་གསེར་གྱི་བུམ་པ། བློན་པོ་
ལ་དངུལ་གྱི་བུམ་པ་དག་ཀྱང་ཞེས་པ་མང་པོ་སྟེ། དམངས་ལ་ཟངས་སམ་ས་ལས་བྱ། །གཙང་
མའི་གོས་ནི་རས་ཁ་ཚར་མ་ཉམས་པ་ལ་བྱའོ། །ལན་གྲངས་ཉི་ཤུ་རྩ་གཅིག་གམ། །ཡང་ན་
ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་འཇོམས་བཟླས་ནས་ནི། །ཞེས་པ་གྲངས་སྟོན་ཏེ།
རྒྱལ་པོ་དང་བློན་པོ་ལ་བརྒྱ་རྩ་བརྒྱད་དོ། །བློན་པོ་ཐ་མ་འམ་དམངས་ལ་ཉི་ཤུ་རྩ་གཅིག་
བཟླས་སོ། །དམངས་ཐ་མ་ལ་བདུན་བཟླས་སོ། །རྒྱལ་པོ་རྟག་ཏུ་ཁྲུས་གྱིས་ཤིག །ཅེས་པ་ནི་
རྒྱལ་པོ་སྟོབས་ཅན་སྙིང་པོ་ལ་བྱའོ། །རྒྱལ་པོ་སྔོན་ལ་སྨོས་པ་ཅིའི་ཕྱིར་ཞེ་ན། བསོད་ནམས་
ཅན་གྱིས་སྔོན་ལ་བྱས་ན་ཐམས་ཅད་ལ་བདེ་བའི་ཕྱིར་རོ། །འབངས་ནི་རྒྱལ་པོའི་འཁོར་ཡིན་
ཏེ་དོན་གྱིས་ཤེས་པར་བྱའོ། །རྡོ་རྗེ་རྣམ་པར་འཇོམས་པའི་དོན་རྣམ་པར་ཕྱེ་སྟེ་བཤད་པ། རྒྱ་
གར་གྱི་སློབ་དཔོན་ཆེན་པོ་བཱི་མ་ལ་མི་ཏྲས་མཛད་པ་རྫོགས་སོ།། །།
ལ44ལ



༄༅༅། །རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ།
སློབ་དཔོན་ཆེན་པོ་རྡོ་རྗེ་གོ་ཆ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི་པྲྀཏྟི། བོད་སྐད་དུ། རྡོ་རྗེ་རྣམ་པར་
འཇོམས་པའི་གཟུངས་ཀྱི་འགྲེལ་པ། བཅོམ་ལྡན་འདས་ཕྱག་ན་རྡོ་རྗེ་ལ་ཕྱག་འཚལ་ལོ། །དེ་
ཉིད་རྟོགས་པས་རྡོ་རྗེ་དང་། །འཁོར་བའི་ཉེས་པ་འཇོམས་མཛད་པའི། །རྫོགས་སངས་རྒྱས་
ལ་ཕྱག་འཚལ་ཏེ། །སྤྱི་ཡི་རྒྱུད་ལ་སོགས་པ་དང་། །བླ་མའི་གདམས་ངག་ལ་བརྟེན་ནས། །
བློ་དམན་རྣམས་ལ་ཕན་ཕྱིར་བརྩམ། །གླེང་གཞི་མཚན་ཉིད་རྒྱུད་དོན་དང་། །ཕན་ཡོན་
ལྷག་གནས་དང་ནི་ལྔ། །གླེང་གཞི་ཕུན་སུམ་ཚོགས་ལྔའི་དོན། །བཞུགས་ཚུལ་ཞུས་དོན་
རྒྱས་པའོ། །འདི་སྐད་བདག་གིས་སངས་རྒྱས་ཀྱིས་མཐུས་ཞུས། སངས་རྒྱས་ཀྱི་བཀའ་
འབྱུང་དཀའ་བས་དུས་གཅིག་ཐོས།བཅོམ་ལྡན་འདས་རྡོ་རྗེ་ལ་བྱང་ཆུབ་སེམས་དཔའ་ལ་
སོགས་པ་དུ་མ་དང་བཞུགས་སོ། །དེའི་ཚེ་སྤྲུལ་པའི་ལུས་ཐམས་ཅད་རྡོ་རྗེར་བྱིན་གྱིས་
བརླབས་ནས། རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་ཞེས་བྱ་བ་ནི་ཆོས་སྐུར་རྡོ་རྗེའི་
རྣམ་པར་རོ། །སངས་རྒྱས་ཀྱི་མཐུ་དང་། སངས་རྒྱས་ཀྱི་བྱིན་གྱི་རླབས་དང་། བྱང་ཆུབ་
སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱིས་བསྐུལ་ཅིང་གསོལ་བ་བཏབ་ནས་རྡོ་རྗེ་ལ་ཁྲོ་
~45ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བོར་བྱུང་བའོ། །དེ་ལ་སངས་རྒྱས་ཀྱི་མཐུས། སྤོབས་པ་བསྐྱེད་ནས་ལག་ན་རྡོ་རྗེ་ལ་ཞུས་
པའི་ཚེ་འཁོར་དང་བཅས་པས་ཐོས་སོ། །གང་ཞེ་ན། རྡོ་རྗེའི་དོན་འགག་པ་མེད་པས་མི་ཆོད་
པ་དང་། ཡོད་པ་དང་མེད་པས་མི་ཤིག་པ་དང་། ཕྱིན་ཅི་མ་ལོག་པས་བདེན་པ་དང་། སྐྱེ་བ་
མེད་པས་སྲ་བ་དང་། མི་སླུ་བས་ན་བརྟན་པ་དང་། དངོས་པོར་འཛིན་པ་འཇོམས་པས་
ཐོགས་པ་མེད་པ་དང་། རྣམ་རྟོག་གི་མཚན་མ་ལསོ་མ་ཕམ་པ་ནི། དེ་ཁོ་ན་ཉིད་རྟོགས་པའི་
ཤེས་རབ་ཀྱི་མཚན་ཉིད་དོ། །རྡོ་རྗེ་ལས་བྱུང་བའི་སྙིང་པོ་ཁྲོ་བོའི་དོན་ནི། ཨོཾ་ཏྲ་ཊ་ཏྲ་ཊ།
ཁམས་གསུམ་རྣམ་རྒྱལ་གྱིས་ཞེ་སྡང་ཞི་བར་བྱེད་པས་སེམས་ཅན་ཐམས་ཅད་སྐྲག་པར་
བྱེད་པ་དང་། ཏྲོ་ཊ་ཡ་ཏྲོ་ཊ་ཡ། གཤིན་རྗེ་གཤེད་ཀྱིས་གཟུང་འཛིན་ཞི་བར་བྱེད་པས།
སེམས་ཅན་ཐམས་ཅད་འཇིལ་བར་བྱེད་པ་དང་། སྤུ་ཊ་སྤུ་ཊ།རྟ་མགྲིན་གྱིས་རྣམ་པར་རྟོག་
པ་ཞི་བར་བྱེད་པས་རིག་སྔགས་ཐམས་ཅད་གཅོད་པར་བྱེད་པ་དང་། སྤོ་ཊ་ཡ་སྤོ་ཊ་ཡ།
བདུད་རྩི་འཁྱིལ་པས་ཡང་དག་པའི་དོན་འཕེལ་བར་བྱེད་པས་རིག་སྔགས་ཐམས་ཅད་
གནོན་པར་བྱེད་པ་དང་། གྷཱཎ་གྷཎ་ཧཱུྃ་ཀ་རས་རང་དང་གཞན་རྗེས་སུ་འཛིན་པ་ལས་ཐམས་
ཅད་འཇོམས་པར་བྱེད་པ་དང༌། གྷུརྞ་པ་ཡ་གྷུརྞ་པ་ཡ། སྟོབས་པོ་ཆེས་རང་དོན་གྲུབ་པས་
གཞན་གྱི་ལས་ཐམས་ཅད་འཇིག་པར་བྱེད་པ་དང་། སརྦ་སཏཱ་ནི་ཡིད་ལ་སེམས་པ་ཐམས་
ཅད་གྲུབ་པར་བྱེད་ཅེས་པའི་དོན་ཏོ། །བོ་དྷ་ཡ་བོ་དྷ་ཡ་རྡོ་རྗེ་ཞེ་སྡང་འཇོམས་པས་གདོན་
ཐམས་ཅད་རླག་པར་བྱེད་པ་དང་། སཾ་བོ་དྷ་ཡ་སཾ་བོ་དྷ་ཡ། དོན་ཡོད་ཞགས་པས་ཡང་དག་
པའི་དོན་རྟོགས་པས་གདོན་ཐམས་ཅད་ལས་ཐར་བར་བྱེད་པ་དང་། བྷ་མ་བྷ་མ་འདོད་
པའི་རྒྱལ་པོས་ཕྱིན་ཅི་ལོག་སྤོང་བས་འབྱུང་པོ་ཐམས་ཅད་འགུགས་པར་བྱེད་པ། སཾ་བྷ་མ་
ཡ་སཾ་བྷ་མ་ཡ། རྡོ་རྗེ་འཁོར་ལོས་བྱམས་པ་ལ་སོགས་པ་གཞན་རྗེས་སུ་འཛིན་པས་རིག་
སྔགས་ཀྱི་ལས་ཐམས་ཅད་བྱེད་དུ་འཇུག་པ་དང་། སརྦ་བྷཱུ་ཏ་ནི་འབྱུང་པོ་ལ་སོགས་པ་
46



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ།
ཐམས་ཅད་ཀྱི་བར་ཆད་སྲུངས་ཞེས་བྱ་བའི་དོན་ཏོ། །ཀུཊྚ་ཀུཊྚ་རྡོ་རྗེ་རྣོན་པོ་འཁོར་འགུགས་
པས་མ་གྲུབ་པ་གྲུབ་པར་བྱེད་པ་དང་། སཾ་ཀུཊྚ་ཡ་སཾ་ཀུཊྚ་ཡ་རྡོ་རྗེ་ཁྲོས་པས་ཡང་དག་པར་
འགུགས་པས་གྲུབ་པ་རྣམས་ཆུད་མི་ཟ་བར་བྱེད་པ་དང་། སརྦ་ཤ་ཏུཾ་ནཱི་དགྲ་བགེགས་
ཐམས་ཅད་གནོད་པར་བྱེད་ཅེས་པའི་དོན་ཏོ། །གྷ་ཊ་གྷ་ཊ་རྡོ་རྗེ་ལྕགས་སྒྲོག་ཡང་དག་པར་
འཛུད་པས་འདོད་པ་ཐམས་ཅད་རབ་ཏུ་སྦྱིན་པ་དང་
། སཾ་གྷ་ཊ་ཡ་སཾ་གྷ་ཊ་ཡ་རྡོ་རྗེ་དྲིལ་བུ་
དགྱེས་པས་སེམས་ཅན་ཐམས་ཅད་སྲུང་བ། ཞི་བ། རྒྱས་པར་བྱེད་པའོ། །རྒྱུད་དོན་བསྙེན་པ་
སྒྲུབ་པ་དང་། །འདོད་པའི་དོན་རྣམས་གྲུབ་པ་ཡི། །
རྩ་བའི་འཁོར་ལོ་བསྟན་པ་སྟེ། །ཁྲོ་བོའི་དོན་ནི་བཅོ་ལྔའོ། །དེ་ལ་རྣལ་འབྱོར་པ་
དཀྱིལ་འཁོར་གྱི་སྒོར་ཞུགས་པའི་བླ་མ་དམ་པའི་མན་ངག་ཅན་གྱིས་བྱང་ཆུབ་ཏུ་སེམས་
བསྐྱེད་དེ། གནས་དབེན་པར་མཎྜལ་དང་གཏོར་མ་ལ་སོགས་པ་བཤམས་ཏེ། བུམ་པའི་ཁ་
རྒྱན་ལ་སོགས་པ་རྫོགས་པར་མཎྜལ་གྱི་སྟེང་དུ་གཞག་པར་བྱའོ། །དེ་ནས་སྙིང་གའི་ཧཱུྃ་
ལས་བྱུང་བའི་སྒྲ་སྟོང་པར་བྱ་སྟེ།ལས་ཀྱི་ལྷ་ཕྱག་མཚན་མེད་པར་གྱུར་པའི་ལས་ཐམས་
ཅད་བྱའོ། །
ན་མོ་རཏྣ་ཏྲ་ཡཱ་ཡ། ན་མཿཙཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཞེས་པས་
སྙིང་པོ་གསང་སྔགས་དང་། ཏདྱ་ཐཱ། ཨོཾ་ཏྲ་ཊ་ཏུ་ཊ་ཞེས་པས་ཁྲོ་བོ་རྣམས་དང་། སརྦ་བིད་
བཛྲ་བཛྲ་སུ་བཛྲ་ཡན་ཆད་ཡང་སྙིང་དང་བཅས་པས་ལུས་བྱིན་གྱིས་བརླབས་པའོ། །སྙིང་
པོའི་གསང་སྔགས་དང་། ཨོཾ་ཧ་ར་ཧ་ར་བཛྲ་ལ་སོགས་པ་ཕྱོགས་སྐྱོང་བཅུས་མཚམས་
བཅད་དོ། །བཛྲ་ཨཾ་ཀུ་ཤ་ཛཱ་ལཱ་ཡ་སྭཱ་ཧཱ་ཞེས་གཞལ་ཡས་ཁང་བསྐྱེད་དོ། །སརྦ་བིད་ནས།
བཛྲ་ཡན་ཆད་བཛྲ་ཨཾ་གུ་ཤ་ཛཱལཱ་ཡ་ཀཱི་ལི་ཀཱི་ལཱ་ཡ་སྭཱ་ཧཱ། ཞེས་པས་གཙོ་བོ་བསྐྱེད། ཙུ་རུ་ཙུ་
རུ་ཙཎཱ་ཀཱི་ལི་ཀཱི་ལཱ་ཡ་སྭཱ་ཧཱ། ཞེས་པས་རྡོ་རྗེ་གཏུམ་པོ་བསྐྱེད། ཏྲཱ་ས་ཡ་ཏྲཱ་ས་ཡ་བཛྲ་ཀཱི་ལི་
སུ་
~47



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀཱི་ལཱ་ཡ་སྭཱ་ཧཱ་ཞེས་པས་རྡོ་རྗེ་ཕུར་བུ་བསྐྱེད། ཧ་ར་ཧ་ར་བཛྲ་དྷཱ་རཱ་ཡ་སྭཱ་ཧཱ་ཞེས་པས་རྡོ་རྗེ་
བེ་ཅོན་བསྐྱེད་དོ། །པྲ་ཧ་ར་པྲ་ཧ་ར་བཛྲ་པྲ་བྷཉྫནཱ་ཡ་སྭཱ་ཧཱ། ཞེས་པས་རྡོ་རྗེ་ཐོ་བ་བསྐྱེད་དོ། །
གསང་སྔགས་འདི་ཐམས་ཅད་བཅོམ་ལྡན་འདས་རྡོ་རྗེ་རྣམ་པར་འཇོམས་པ་ཡིན་པས་ཁྱད་
པར་མེད་ཀྱང་། བླ་མ་དག་གི་ཞལ་ནས་ཕྱོགས་སྐྱོང་བ་ལ་སོགས་པའི་ལྷ་དགུག་པ་ཤིས་
པའི་བསྙེན་པའི་རྩ་སྔགས་ཡིན་གསུངས་སོ། །དེ་ནས་རྡུལ་ཚོན་བཞེངས་སོ། །
གཙོ་བོའི་སྔགས་གོང་དང་མཐུན། ཚིནྡ་ཙྪིནྡ། བྷིནྡ་བྷིནྡ། མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ།
བནྡྷ་བནྡྷ། ཀྲོ་དྷ་ཀྲོ་དྷ་ཀཱི་ལི་ཀཱི་ལཱ་ཡ་སྭཱ་ཧཱ། ཙུ་རུ་ཙུ་རུ་ཙཎྜ་ཀཱི་ལི་ཀཱི་ལཱ་ཡ་སྭཱ་ཧཱ། ཏྲཱ་ས་ཡ་ཏྲཱ་
ས་ཡ་བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་རྡོ་རྗེ་གཏུམ་པོ་དང་། རྡོ་རྗེ་ཕུར་བུ་དང་རྡོ་རྗེ་བེ་ཅོན་དང་།
རྡོ་རྗེ་ཐོ་བ་རྣམས་བསྐྱེད་དོ། །མ་ཏིསྦོ་ར་བཛྲ། ཧཱུཾ་ཧཱུཾ་བཛྲ་ཡ་སྭཱ་ཧཱ་ཞེས་བརྒྱད་ཀྱིས་བརྟན་
པར་བཞུགས་སུ་གསོལ་ལོ། །ན་མཿས་མནྟ་བཛཱ་ཏཱཾ་ཞེས་པ་དང་། བཛྲ་ཨཾ་ཀུ་ཤ་ཛཱ་ལཱ་ཡ་སྭཱ་
ཧཱ་ཞེས་དབང་བསྐུར་རོ། །གཞན་ཡང་འདི་ནི་ལས་ཐམས་ཅད་གཏོར་མ་དང་ཙཱ་རུའི་སྟོན་
མོ་དང་། སློབ་མས་ཡང་ཁྲུས་བྱ། བ་ཡ་རྡོ་རྗེའི་གླུ་དང་བཅས་པས་བྱའོ། །
དེ་ནས་མཆོད་པ་དང་བསྟོད་པ་བླ་མའི་གདམས་ངག་གིས་རྒྱས་པར་བྱ་སྟེ། བཟླས་
པ་ནི་སྙིང་པོ་དང་རྩ་སྔགས་ཡང་སྙིང་དང་བཅས་པར་བླ་མའི་ངག་གིས་གདོན་ནོ། །དེ་ནས་
སློབ་མས་ཁྲུས་བྱ་བ་ནི་ཧེ་ཕུལླ་ནི་རུ་ཕུལླ་གྲིདྨ་ཀུལླ། མིལླི་ཙུསླུ། ཀུ་རུ་ཀུལླ་བཛྲ་བི་ཛ་ཡ་སྭཱ་
ཧཱ། ཞེས་པས་བུམ་པ་ལག་པ་གཡས་པའི་ཁུང་དུ་བླངས་ལ་བྲབ། ཀ་ཊ་ཀ་ཊ། མ་ཊ་མ་ཊ། ར་
ཊ་ར་ཊ། མོ་ཊ་ན་པྲ་མོ་ཊ་ནཱ་ཡ་སྭཱ་ཧཱ། ཞེས་ཡུངས་ཀར་གྱིས་བྲབ། དྷ་ར་དྷ་ར། དྷི་རི་དྷི་རི།
དྷུ་རུ་དྷུ་རུ། སརྦ་བཛྲ་ཀུ་ལཾ་ཨཱ་བརྟ་ཡ་སྭཱ་ཧཱ། ཨ་མུ་ཀཾ་མཱ་ར་ཡ་ཕཊ་ཅེས་རྨ་བྱའི་མདོངས་ཀྱིས་
བྱབ། དེ་ནས་གསང་སྔགས་ཞི་བ་ལ་སོགས་པ་དང་བཅས་པས་སློབ་མའི་སྤྱི་བོ་ནས་ཁྲུས་
བྱས་པས་ཉམས་གྲིབ་ལ་སོགས་པའི་སྡིག་པ་ཐམས་ཅད་དག་པར་འགྱུར་རོ། །ནད་དང་
~48ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ།
གདོན་ལ་སོགས་པ་ཐམས་ཅད་མེད་པར་འགྱུར་རོ། །དེ་ནས། ན་མཿསརྦ་ཏ་ཐཱ་ག་ཏེ་བྷྱོ། བི་
ཤྭ་མུ་ཁེ་བྷསརྦ་ཏ་ཨུད་རཀྟ་མ་ཧཱ་བ་ལེ། སརྦ་ཏ་ཐཱ་ག་ཏ་པུ་རྣ་ཎི་ར་ཛ་ཏེ་ཧཱུཾ་ཧཱུཾ་ཏྲ་ཐ་ཏཱ་ཐ། ཨ་པྲ་
ཏི་ཧ་ཏ་ཧཱུྃ་ཕཊ་སྭཱ་ཧཱ།ཞེས་པས་ལག་པ་རྡོ་རྗེ་ཁུ་ཚུར་བཅིངས་ཏེ། མཐེའུ་ཆུང་གཉིས་
གཞིབས་ཏེ། མཐེ་བོང་དང་གུང་མོ་གཉིས་རྩེ་སྤྲད་ལ་སྲིན་ལག་གཉིས་རྩེ་སྤྲད་དེ་བསྒྲེང་བ་
ནི་དམ་ཚིག་གི་ཕྱག་རྒྱ་བྱ་སྟེ་སྲུང་བ་ཆེན་མོའོ། །དེ་ནས་སྙིང་གའི་སྲུང་བ་དང་། སྤྱི་བོའི་
སྲུང་བ་ལ་སོགས་པ་ཐམས་ཅད་ཀྱང་བྱའོ། །དེ་ནི་ཁྲུས་ཀྱི་ཆོ་གའོ། །
གཞན་ཡང་ཞི་བ་ལ་སོགས་པའི་དངོས་གྲུབ་འཁོར་ལོ་ལ་བརྟེན་པ་ནི་བླ་མའི་ཞལ་
ལས་ཤེས་པར་བྱའོ། །གསང་སྔགས་ཀྱི་རྒྱུད་ཐམས་ཅད་ཀྱི་ཐོག་མར་གསུངས་པའི་རྡོ་རྗེ་
རྣམ་པར་འཇོམས་པའི་གཟུངས་འདི་བསོད་ནམས་ཡེ་ཤེས་ཀྱི་དཔལ་ཀུན་གྱིས་ནི་ལེགས་
བརྒྱན་པས། རྒྱུ་སྡིག་པ་ཐམས་ཅད་བྱང་ནས་འབྲས་བུ་སྡུག་བསྔལ་ཐམས་ཅད་མེད་པར་
བྱེད་པ་ནི་ཕན་ཡོན་མདོར་བསྟན་པའོ། །སེམས་ཅན་སྤྱི་དེ་རིགས་བཞི་གང་ཡང་རུང་བའོ། །
དབང་པོ་ཉམས་པ་ནི་ལུས་ཀྱིའོ། །ཚེ་ཟད་པ་ནི་འཆི་བ་སྟེ་སྲོག་གོ། །ལོངས་སྤྱོད་ཕུན་སུམ་
ཚོགས་པ་མེད་པ་དང་། ནོར་ཡོད་པ་འགྲིབས་པ་གང་ཞིག་འདོད་ཆགས་ཀྱི་སེམས་ལ་
གདུངས་པས་གནོད་པ་དང་།འཇིག་རྟེན་དང་འཇིག་རྟེན་ལས་འདས་པའི་ལྷ་རྣམས་རྒྱབ་
ཀྱིས་ཕྱོགས་པ་ནི་ཕན་མི་འདོགས་པ་སྟེ། དེ་མ་ཡིན་པའི་གནོད་པ་འབྱུང་སྟེ་དེ་ཡང་
ཡང་གཟའ་
བབས་པ་དང་། རྒྱུ་སྐར་ངན་པ་ལ་བབས་པ་དང་། གཞན་གྱི་བྱད་དུ་ཆུད་པ་ནི་རིག་སྔགས་
ངན་པས་བསྡམས་པས་མི་བཟད་གདོན་གྱིས་ཉེན་པ་སྟེ། དེའི་དབང་གིས་ལུས་དང་སེམས་
ཀྱི་གདུང་བ་ལ་སོགས་པ་འབྱུང་བ་དང་། རྨི་ལམ་ངན་པའི་སྡིག་པ་འདྲ་བའི་རྨི་བ་འདག་པར་
བྱེད་དོ། །རང་གི་ཉེ་དུ་མཛའ་ཞིང་ཡིད་དང་འཐད་པའི་སྐྱེ་བོ་དང་བྲལ་བ་དང་། དགྲ་སྡང་
བའི་སྐྱེ་བོ་དང་ཕྲད་པ་དང་། རྒྱལ་པོ་ལ་སོགས་པའི་ཆད་པས་གཙེས་པ་དེ་ཕན་ཚུན་མཐུན་
~49ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་མ་ཡིན་པ་ནི་མི་ལས་གྱུར་པའི་གནོད་པ་སྟེ། ཚེ་འདིའིའོ། །གནོད་པ་འདི་དག་དང་
གཞན་སེལ་བར་བྱེད་དོ། །གཞན་ཡང་ལས་མི་དགེ་བའི་དབང་གིས་དམྱལ་བ་ལ་སོགས་
པའི་ངན་སོང་གསུམ་དུ་སྐྱེས་པས་ལུས་དང་སེམས་གདུངས་པའི་མྱ་ངན་དང་ངལ་བའི་
གནོད་པ་དང་། སྡུག་བསྔལ་གྱིས་འཇིགས་པ་དང་། བདེ་བས་ཕོངས་པ་དང་། དེ་ལྟ་བུའི་
ཉེས་པ་ཐམས་ཅད་ལས་ཐར་བར་བྱེད་པ་ནི་ཕྱི་མའི་ཕན་ཡོན་ནོ། །
དཔལ་རྡོ་རྗེ་རྣམ་པར་འཇོམས་པའི་ཁྲུས་ཀྱི་ཆོ་ག་དེས་ནི་རབ་བཀྲུས་གཙང་མ་ཡིན་
ཞེས་བྱ་སྟེ་གང་དག་ཡིད་དགེ་བ་སྟེ། བྱང་ཆུབ་ཏུ་སེམས་བསྐྱེད་པ་དང་། སེམས་དང་པོ་ནི་
དཀོན་མཆོག་ལ་སྐྱབས་སུ་སོང་བ་ནི་གཙང་མའི་གོས་ཀྱིས་རབ་བརྒྱན་ཏེ། སློབ་མ་ལྷག་
པར་གནས་པ་དང་། རྟེན་གྱི་གང་ཟག་བསྟན་པའོ། །ནོར་བུ་ནི་ཆུ་ཤེལ་ལ་སོགས་པའོ། །
ཡུངས་ཀར་ནི་གོ་སླའོ། །ངུར་བ་ནི་དག་བྱེད་ཡིན་ཏེ། ཀུ་ཤའི་བྱེ་བྲག་ཅིག་གོ། །རིན་པོ་ཆེ་རྨ་
མེད་པ་ནི་མུ་ཏིག་ལ་སོགས་པ་སྟེ་རྒྱན་དུ་རུང་བའོ། །ཙནྡན་ནི་མཚོན་པ་སྟེ་དྲིའི་བྱེ་བྲག་ཐམས་
ཅད་དོ། །དེས་ནི་སྙིང་པོ་རྫས་བསྟན་ཏེ། ཤེལ་ལ་སོགས་པའི་རྒྱུ་ལས་བྱས་པའི་རྡོ་རྗེ་དང་།
ཡུངས་ཀར་ནི་བར་ཆོད་ཐམས་ཅད་ཞི་བར་བྱེད་པའོ། །མེ་ཏོག་ནི་པདྨ་སྟེ་གསུང་གི་རྟེན་
ཡིན། ཆུ་ཡིས་བཀང་བའི་བུམ་པའི་རྒྱུ་གསེར་རིམ་ཡང་ན་དངུལ་ལ་སོགས་པ་གང་ལས་
བྱས་ཀྱང་རུང་སྟེ། མགྲིན་པ་ཕྲ་བ་ཁ་ཡེལ་བ་ལྟོ་བ་ལྡིར་བ་རྩ་བ་མེད་པ་ལ་གཙང་མའི་གོས་
ཀྱིས་བརྒྱན་པ་འབྲས་བུ་ཅན་གྱི་ཤིང་གིས་བརྒྱན་པ་ནི་སྐུའི་རྟེན་ཡིན་ཏེ། བུམ་པ་ལྷག་པར་
གནས་པའོ། །དེར་ལྷ་བསྐྱེད་པ་ལ་སོགས་པ་ནི་ལྷ་ལྷག་པར་གནས་པའོ། །དེ་ལྟ་བུར་གྱུར་
པའི་རྒྱུད་ཟབ་མོའི་དོན་སངས་རྒྱས་ཀྱི་སྤྱོད་ཡུལ་དུ་གྱུར་པ། རྟོག་གེ་པའི་སྤྱོད་ཡུལ་མ་ཡིན་པ།
རིག་པ་གསུམ་དང་ལྡན་པའི་དཀྱིལ་འཁོར་འདིར་ཞུགས་ན་མདོ་སྡེ་དམ་པ་ཉན་པ་དང་།
གྲུབ་པ་དང་། གཞན་ལ་སྟོན་པ་ལ་སོགས་པའི་ནུས་པ་དང་ལྡན་པར་འགྱུར་རོ། །
༤50ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ།
ཅིའི་ཕྱིར་ཞེ་ན། མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་
ཆགས་དག་ནི་ཐམས་ཅད་ཀྱི། །མི་བཟད་པ་ཡི་ནད་རྣམས་དང་། །དེ་དག་ཐམས་ཅད་ཞི་
བར་ལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། །སྡུག་
བསྔལ་མ་ལུས་མེད་པར་འགྱུར། །ཞེས་འབྱུང་བའི་ཕྱིར། གཞན་ཡང་རྒྱུད་འདིའི་དོན་ནི་དེ་བཞིན་
ཉིད་ཀྱི་ཏིང་ངེ་འཛིན་དང་། རྒྱུའི་ཏིང་ངེ་འཛིན་དང་། ཀུན་དུ་སྣང་བའི་ཏིང་ངེ་འཛིན་ལ་སོགས་པའི་
བསྙེན་པའི་ཆོ་ག་དང་སྒྲུབ་པ་ལ་སོགས་པའི་དོན་ཅི་རིགས་པར་ཡང་ངོ་། །གསང་སྔགས་བཟླས་
པའི་གྲངས་ནི། ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་
པར་འཇོམས་པའི་འཁོར་དང་རྩ་བའི་སྔགས་ཅི་རིགས་པའི་དོན་ཏོ། །རྒྱལ་པོ་རྟག་ཏུ་ཁྲུས་གྱིས་
ཤིག །ཅེས་པ་ནི། རྒྱལ་པོ་ནི་གཙོ་བོའི་དོན་ཏོ། །ཡང་ན་ལུས་ཀྱི་རྒྱལ་པོ་མགོ་ཡིན་པས་སོ། །གྲོང་
ཁྱེར་སེར་སྐྱ་ཆུ་བོ་གངྒཱའི་ཀླུང་། །རྒྱུད་རྒྱལ་རྣམ་འཇོམས་བླ་མའི་བཀའ་བསྟན་སྒྲུབ། །བླ་མེད་དགེ་
བ་ཆེན་པོ་བདག་གིས་ཐོབ། །གཞན་ལ་ཕན་ཕྱིར་བདག་གིས་དེ་དོན་བྲིས། །ཟླ་འདྲའི་དགེ་བ་ཅུང་
ཟད་སྣང་བ་དེ། །འགྲོ་རྣམས་རྣམ་འཇོམས་སྐུ་ཐོབ་དོན་ཕྱིར་བསྔོ། །སློབ་དཔོན་ཆེན་པོ་རྡོ་རྗེ་གོ་
ཆས་མཛད་པ་རྡོ་རྗེ་རྣམ་པར་འཇོམས་པའི་རྒྱུད་ཀྱི་འགྲེལ་པ་རྫོགས་སོ།། །།
རྒྱ་གར་གྱི་མཁན་པོ་ཤཱནྡྷ་ཀ་ར་ཝརྨ་དང་། བོད་ཀྱི་ལོ་ཙཱ་བ་ཤཱཀྱའི་དགེ་སློང་རིན་ཆེན་བཟང་
པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །
~51ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅།།རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་
རྣམ་པར་བཤད་པ།
སློབ་དཔོན་བདེ་བའི་མྱུ་གུ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི་བྱཱ་ཀ་ཁྱུ་ན། བོད་སྐད་དུ། རྡོ་རྗེ་རྣམ་
པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ། དཔལ་ཕྱག་ན་རྡོ་རྗེ་ལ་ཕྱག་
འཚལ་ལོ། །རྒྱལ་བ་ཀུན་གྱི་གསང་བའི་མཛོད་འཛིན་པ། །རྒྱུད་ཀྱི་དོན་འབྱུང་སྟོན་པ་ངོ་བོ་
ལ། །སྒོ་གསུམ་དང་བས་བཏུད་ཏེ་ཕྱག་འཚལ་ནས། །མདོ་ཡི་རྣམ་བཤད་བདག་གིས་བྱ་
བར་འདོད། །དེ་ལ་དང་པོར་རྒྱུད་ཀྱི་དོན་ལ་མོས་པ་དང་དད་པ་རྣམས་ལ། མདོའི་དོན་
ཕུན་སུམ་ཚོགས་པ་རྣམ་པ་ལྔ་ལ་རབ་ཏུ་མཁས་པར་བྱ་སྟེ། དེའི་འོག་ཏུ་ཇི་ལྟར་ཡོངས་སུ་
ཤེས་པར་བྱ་བའི་གོ་རིམས་ལ་འཇུག་པར་བྱ་བའི་ཕྱིར་རོ། །དེ་ལ་དང་པོར་མདོའི་མཚན་གྱི་
དོན་ཕུན་སུམ་ཚོགས་པ་ལ་མཁས་པར་བྱ་སྟེ། དེ་ལ་རྡོ་རྗེ་ནི་ཡང་དག་པའི་ཡེ་ཤེས་ཀྱི་ཚིག་
བླ་དྭགས་ཏེ། ཅིའི་ཕྱིར་ཞེ་ན། རྡོ་རྗེ་ལྟར་འདུས་མ་བྱས་པའི་ཕྱིར་དངོས་པོ་ལ་ཞེན་པ་
རྣམས་དང་ལྟ་བ་ལོག་པའི་ཕྱོགས་ཐམས་ཅད་ཀྱིས་མི་བསྐྱོད་ཅིང་། དངོས་པོ་དང་བྲལ་
བའི་དོན་ཏོ། །རྣམ་པར་ནི་རྒྱུ་མེད་པ་དང་། རྒྱུ་དང་རྐྱེན་གྱིས་བསྐྱེད་པ་དང༌། རྟག་པ་དང་
~52



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
མི་རྟག་པ་དང་བདེ་བ་དང་སྡུག་བསྔལ་བ་ལ་སོག་
པ་སོགས་ཏེ་མཚན་མའི་ཆོས་ཐམས་ཅད་སྨོས་
པའི་ཕྱིར་རོ། །འཇོམས་པ་ནི་དེ་རྣམས་ཐུགས་ཡང་དག་པའི་ཡེ་ཤེས་ཀྱིས་འཇོམས་པ་དང་།
ཐུགས་རྗེ་ཐབས་ཀྱི་བྱེ་བྲག་གིས་འཇོམས་པའི་དོན་ཏོ། །གཟུངས་ནི་མི་འདའ་བའི་ཕྱིར་
དང་གཉིས་སུ་མེད་པའི་དོན་ཏོ། །དེ་ལྟར་མདོའི་དགོས་ཆེད་བསྟན་ནས། དེའི་འོག་ཏུ་
དགོས་པ་དང་འབྲེལ་པའི་དོན་བསྟན་ཏོ། །ཅིའི་ཕྱིར་ཞེ་ན། དགོས་འབྲེལ་གྱི་སྒོ་ནས་འཇུག་
པའི་ཕྱིར་རོ། །མ་ནོར་བར་སྟོན་པའི་སྟོན་པ་ཕུན་སུམ་ཚོགས་པ་དང་། ཡོངས་སུ་དག་པའི་
འཁོར་ཕུན་སུམ་ཚོགས་པ་དང་
། གང་དུ་བཤད་པའི་གནས་དང་། མ་ནོར་བར་སྡུད་པའི་སྡུད་
པ་པོ་དང་གང་བཤད་པའི་མདོའི་དགོས་པ་རྣམས་སུ་ཤེས་པར་བྱེད་པའི་ཐ་ཚིག་གོ། །དེ་ལ་
འབྲེལ་བ་ནི་ཕུན་སུམ་ཚོགས་ནས་དགོས་པ་གྲུབ་ཅིང་དོན་གཏན་ལ་འབེབས་པའི་ཕྱིར་རོ། །
དེའི་འོག་ཏུ་ཇི་ལྟར་ཡོངས་སུཤེས་པར་བྱ་བའི་དོན་སྟོན་ཏེ། མདོའི་དོན་འབྱུང་བའི་གཏན་
ཚིགས་དང་། དཀྱིལ་འཁོར་གྱི་དོན་འབྱུང་བའི་ཐབས་དང་། དགོས་ཆེད་ཕུན་སུམ་ཚོགས་
པའི་དོན་རྣམས་སུ་ཤེས་པར་བྱ་བའི་ཕྱིར་རོ། །
དེ་ལྟར་དགོས་ཆེད་ཀྱི་དོན་བསྟན་ནས། དེའི་འོག་ཏུ་བསྡུ་བའི་དོན་དང་། གོ་རིམས་
ལ་འཇུག་པའི་ཐབས་སྨོས་པའི་ཕྱིར་རོ། །སྟོན་པ་སངས་རྒྱས་བཅོམ་ལྡན་འདས་མཐའ་
གཉིས་ཀྱི་སྐྱོན་སྤངས་ཏེ། ཐུགས་མཉམ་པ་ཉིད་ཀྱི་ཏིང་ངེ་འཛིན་རྡོ་རྗེ་ལྟ་བུ་ལས་མ་གཡོས་
ཀྱང་། ཉིད་ཀྱི་ཆེ་བའི་དོན་ཆེད་དུ་ཐུགས་ཡང་དག་པའི་སྲས་གསང་བའི་བདག་པོ་བྱིན་
གྱིས་བརླབས་ནས། རྒྱུད་ཀྱི་དོན་འདི་གསུངས་པའི་ཚེ། སངས་རྒྱས་ཀྱི་ཞིང་མཐའ་ཡས་པ་
ན་འདུས་པའི་འཁོར་རྣམས་ཀྱི་ནང་དུ་འཕགས་པ་འཇམ་དཔལ་གྱིས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱི་བྱིན་གྱིས་
བརླབས་པས་འཕགས་པ་དཔལ་རྡོ་རྗེ་རྣམ་པར་འཇོམས་པའི་དོན་འདི་རྣ་བའི་དབང་པོ་
~53ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡོངས་སུ་དག་པས་དཔལ་ཕྱག་ན་རྡོ་རྗེ་ལ་རབ་ཏུ་ཐོས་པའི་ཕྱིར་འདི་སྐད་བདག་གིས་ཐོས་
པའི་དུས་གཅིག་ན་ཞེས་གསུངས་པ་སྟེ།
འདི་ལྟར་སྟོན་པ་སངས་རྒྱས་བཅོམ་ལྡན་འདས་ཀྱིས་རྒྱུད་ཀྱི་དོན་འདི་ལྟར་བཤད་དེ།
ཏིང་ངེ་འཛིན་ཡེ་ཤེས་ཀྱི་ངོ་བོ་ལས་ཕྱག་ན་རྡོ་རྗེར་སྤྲུལ་ཏེ། ཡེ་ཤེས་ཀྱི་ངོ་བོ་སྔགས་ཀྱི་ཚིག་
ཏུ་སྨྲས་ཏེ། འཁོར་རྣམས་དགའ་མགུ་བསྐྱེད་ནས་དད་པར་བྱ་བ་དང་།སེམས་ཅན་ཐམས་
ཅད་ཀྱི་ཉོན་མོངས་པའི་སྡིག་པ་རྣམ་པར་སྦྱང་བ་དང་། བླ་ན་མེད་པའི་བྱང་ཆུབ་ལ་དགོད་
པའི་ཕྱིར་འདི་སྐད་ཅེས་བྱའོ། །བློ་རྣོ་ཞིང་ཤེས་རབ་མཆོག་ཏུ་གྱུར་པ་རྣམས་ཀྱིས་དོན་གྱི་
རྒྱལ་པོ་འདི་ཐོས་པས་ན་བདག་གིས་ཐོས་པས་ཞེས་བྱའོ། །སྟོན་པ་དང་འཁོར་དང་སྡུད་
པར་ལྡན་པ་ལ་ཞེས་བྱའོ། །ལན་གྲངས་མང་དུ་མ་གསུངས་པར་ལན་ཅིག་བརྒྱ་ལམ་དུ་
གསུངས་པས་ན།གཅིག་ན་ཞེས་བྱ་བའོ། །བཅོམ་ལྡན་འདས་རྡོ་རྗེ་ལ་བཞུགས་ཏེ་ནི་རང་
བཞིན་གྱི་སྟོན་པའི་དོན་ཏེ། ཉོན་མོངས་པའི་བདུད་སྡེ་བཅོམ་སྟེ། ཐུགས་ཏིང་ངེ་འཛིན་
གྱིས་མཁྱེན་པའི་ཡོན་ཏན་སྣ་ཚོགས་ཀྱི་ལེགས་པ་དང་ལྡན་པ། སངས་རྒྱས་བཅོམ་ལྡན་
འདས་མཐའ་གཉིས་ཀྱི་སྐྱོན་སྤངས་པའོ། །རྡོ་རྗེ་ནི་གནས་ཕུན་སུམ་ཚོགས་པ་སྟེ། རྡོ་རྗེ་
གདན་བྱང་ཆུབ་ཀྱི་ཤིང་དྲུང་ངོ༌། །རྣམ་པ་གཅིག་ཏུ་བཅོམ་ལྡན་འདས་རྡོ་རྗེ་ལྟ་བུའི་ཏིང་ངེ་
འཛིན་ལ་ཐུགས་མཉམ་པར་གཞག་པ་ལ་བྱའོ། །བཞུགས་ཐབས་གསུམ་ལས་ནི་མཉམ་
པའི་སྐྱིལ་མོ་ཀྲུང་ལས་ཆོས་སྟོན་པའི་ཚུལ་དུ་བཞུགས་པའོ། །
ད་ནི་བྱིན་གྱི་རླབས་ཀྱིས་སྟོན་པའི་དུས་གསུམ་གྱི་རྒྱལ་བ་ཐམས་ཅད་ཀྱི་ཐུགས་
གསང་བའི་མཛོད་འཛིན་པའི་ཡེ་ཤེས་ཀྱི་ངོ་བོ་སྟེ། དེའི་རྟགས་རྡོ་རྗེ་འཛིན་པའོ། །སངས་
རྒྱས་ཀྱི་མཐུས་ནི་ཕྱོགས་བཅུའི་སངས་རྒྱས་ཐམས་ཅད་ཀྱི་སྐུ་དང་། གསུང་དང་། ཐུགས་
དང་། ཡོན་ཏན་དང་། ཕྲིན་ལས་ཀྱི་བྱིན་གྱིས་བརླབས་ཏེ། ཏིང་ངེ་འཛིན་ལ་སྙོམས་པར་
༤54ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
ཞུགས་པའི་ཕྱིར་རོ། །ལུས་ཐམས་ཅད་རྡོ་རྗེར་བྱིན་གྱིས་བརླབས་ནས་ནི། ཡང་དག་པའི་
ཡེ་ཤེས་དེ་ནི་ཆོས་ཐམས་ཅད་ཀྱི་རང་བཞིན་འདུས་མ་བྱས་པའི་དོན་ལུས་ངག་ཡིད་གསུམ་
སྐུ་གསུང་ཐུགས་རྡོ་རྗེ་ལྟར་བྱིན་གྱིས་བརླབས་པའི་ཕྱིར་རོ། །རྡོ་རྗེའི་ཏིང་ངེ་འཛིན་ལ་
སྙོམས་པར་ཞུགས་པ་ནི་ཡང་དག་པའི་ཡེ་ཤེས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་
པས་དོན་ཐམས་ཅད་ལ་ཐོགས་པ་མེད་པའི་ཡེ་ཤེས་ཀྱི་ངོ་བོ་བདག་གནས་པའི་ཕྱིར་རོ། །
དེ་ནས་ལག་ན་རྡོ་རྗེ་སངས་རྒྱས་ཀྱིས་མཐུས་དང་ནི་སྐབས་ཀྱི་དེ་མ་ཐག་པ་སྟེ།
སྙོམས་པར་ཞུགས་པའི་རྟིང་ཐོགས་སུ་ཕྱོགས་བཅུའི་སངས་རྒྱས་ཐམས་ཅད་ཀྱི་མཐུས་ཡེ་
ཤེས་ཀྱི་འོད་ཟེར་སྐུ་དང་གསུང་དང་ཐུགས་ལས་འཐོན་ཏེ་ལག་ན་རྡོ་རྗེ་ལ་ཕོག་པས་སྐུ་
གསུང་ཐུགས་ཡེ་ཤེས་ཀྱི་དོན་སྨྲ་བའི་དབང་བསྐུར་ནས་ཐོགས་པ་མེད་པའི་ཡེ་ཤེས་ཀྱི་ཚིག་
སྨྲ་བའི་ཕྱིར་རོ། །བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་རླབས་ཀྱིས། སྔོན་གྱི་
བསྐལ་པ་མཐའ་ཡས་པ་ནས། བྱང་ཆུབ་ཀྱི་སྤྱོད་པ་དཀའ་བ་ཉམས་སུ་བླངས་པའི་བྱིན་གྱི་
རླབས་དང་། སངས་རྒྱས་ཀྱི་ཞིང་ཁམས་མཐའ་ཡས་པ་ན་བྱང་ཆུབ་སེམས་དཔའ་རྣམས་ཀྱི་
སྔོན་གྱི་དགེ་བའི་རྩ་བའི་ཚོགས་སུ་མཐུན་པས་བྱིན་གྱིས་བརླབས་པ་ལ་མཐུ་སྟོང་པའི་ཕྱིར་
རོ། །སངས་རྒྱས་ཀྱི་བྱིན་གྱི་རླབས་ཀྱིས་ཞེས་པ་ནི་སངས་རྒྱས་དང་བྱང་ཆུབ་སེམས་དཔའི་
བྱིན་གྱི་རླབས་ནི་མ་དྲོས་ལྟར་མཐུ་སྟོབས་མཐའ་ཡས་པའི་ཚིག་སྨྲ་བའི་སྤོབས་པ་བསྐྱེད་
པའི་ཕྱིར་རོ། །རྡོ་རྗེ་ཁྲོ་བོ་ལས་བྱུང་བ་ནི་དེ་ལྟར་ལག་ན་རྡོ་རྗེ་བྱིན་གྱིས་བརླབས་པའི་
མཐུས་རྡོ་རྗེ་ལྟ་བུའི་ཡང་དག་པའི་ཡེ་ཤེས་ཀྱིས་ཁམས་གསུམ་གྱི་གྲགས་པ་ཅན་ལ་ཁྲོ་བོའི་
ཐབས་ཀྱི་སྤྲུལ་པས་བདུད་རྣམས་འདུལ་བའི་ཕྱིར། འོག་ནས་འབྱུང་བའི་དཀྱིལ་འཁོར་གྱི་
ལྷ་རྣམས་སྐུ་གསུང་ཐུགས་ལས་འབྱུང་བའི་ཕྱིར་རོ། །རྡོ་རྗེ་སྙིང་པོས་རབ་ཏུ་སྨྲས་ཏེ་ཞེས་བྱ་
བ་ནི་སྐུ་གསུང་ཐུགས་ཀྱི་རྡོ་རྗེ་ལྟར་འདུས་མ་བྱས་པ་དེས་སེམས་ཅན་ཐམས་ཅད་ལ་ཕན་
༤55ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཕྱིར་འོག་ནས་འབྱུང་བའི་དོན་སྨྲ་བའི་དཀྱིལ་འཁོར་དང་
། སྙིང་པོ་སྐྱོན་དང་བྲལ་བ་
སྟོན་པས་གསུངས་པའི་ཕྱིར་རོ། །
ད་ནི་ཁྲོ་བོ་རྣམས་ཀྱི་རང་བཞིན་གྱི་དོན་ཐུགས་ཀ་ནས་སྟོན་ཏེ། མི་ཆོད་པ་མི་ཤིགས་
པ། བདེན་པ་སྲ་བ་ཞེས་བྱ་བ་ནི་གཟུང་བའི་ཡུལ་དུ་མ་གྲུབ་པས།མཚན་མ་འཇོམས་པས་
གཤིན་རྗེ་གཤེད་དུ་བསྟན། ཉོན་མོངས་པའི་སྐྱོན་འཇོམས་པའི་ཐོ་བ་བསྣམས་སོ། །བྱང་
ཆུབ་ཀྱི་སེམས་སྐྱོན་མེད་པས་སྐུ་མདོག་དཀར། རྩ་བའི་ཡིག་འབྲུ་མ་ལས་བསྐྱེད་པས། མ་
ཐ་བཛྲ་ཞེས་བྱ་བ་ངག་གི་ལས་དང་ཆོ་ག་ཚང་བར་བྱས་ནས་བསྒོམས་ན་དངོས་གྲུབ་ཡ་
མཚན་ཅན་ཐོབ་བོ། །དངོས་གྲུབ་དེ་བདུད་ཀྱིས་བར་དུ་མི་ཆོད་པས་མི་ཆོད་པ། སྐུ་གསུང་
ཐུགས་མཚན་མས་མི་ཤིགས་པས་མི་ཤིགས་པ་ཞེས་གསུངས་གསུང་གི་ངོ་བོ་བདེན་པ་དང་
ལྡན་པས་ཚིག་གི་དངོས་གྲུབ་སྟེ། དེ་ལྟ་བུ་ནི་ཧཱུཾ་ཀ་ར་ཉིད་ཀྱི་རང་བཞིན་ཡང་ཡིན་ཏེ། ཅིའི་
ཕྱིར་ན། གཅིག་གི་ངོ་བོར་ཀུན་གྱུར་ཅིང་དབྱེར་མེད་པའི་ཕྱིར་རོ། །ཐུགས་བྱང་ཆུབ་རྣམ་
པར་དག་པས་མཚན་མའི་སྐྱོན་གྱིས་རབ་ཏུ་མི་ཆོད་པའི་རྟགས་སུ་བསྟན་ཏེ། དེ་ནི་ཏིང་ངེ་
འཛིན་འབུམ་ཕྲག་གི་སྒོ་ནས་འགྲོ་བའི་དོན་མཛད་པ་ལ་བར་མི་ཆོད་པའི་ཕྱིར་སྨོས་སོ། །
སྐུ་གསུང་ཐུགས་རྡོ་རྗེ་ལྟ་བུའི་མི་འགྱུར་བའི་བྱང་ཆུབ་ཀྱི་ཆེ་བ་མངའ་བས་མི་ཤིགས་པ།
བདེན་པའི་ཚིག་མི་འགྱུར་བས་ཆོས་སྟོན་པས་བདེན་པ། དེ་ལྟ་བུའི་ཁྲོ་བོའི་རྒྱལ་པོ་དེ་
བསྒོམས་པའི་ཕྱིར་ཕྲིན་ལས་རྣམས་བཞིའི་ལས་བྱས་ན་འགྲུབ་བོ། །ཧཱུཾ་ཀ་རའི་དོན་
བཤད་ཟིན་ཏོ།། །།
སྲ་བ་བརྟན་པ་ཐམས་ཅད་དུ་ཐོགས་པ་མེད་པ་ཞེས་བྱ་བ་ཉོན་མོངས་པའི་འཁོར་བ་
ལས་རྒྱལ་བའི་ཕྱིར་ཡེ་ཤེས་ཀྱི་འཁོར་ལོ་རྣམས་སྐུ་གསུང་ཐུགས་རྡོ་རྗེ་ལྟར་སྲ་བས་སྲ་བ།
བྱང་ཆུབ་ཀྱི་སེམས་མི་འགྱུར་བས་བརྟན་པ། ཐུགས་རྡོ་རྗེ་བརྩོན་འགྲུས་ཅི་ལ་ཡང་ཐོགས་
༤56



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
པ་མེད་པས་ཐོགས་པ་མེད་པ། རྩ་བའི་སྙིང་པོ་ཡིག་འབྲུ་དུ་ལས་བསྐྱེད་པས། དུ་ན་བཛྲ་
ཞེས་གསུངས་ཏེ། རྫས་དང་ཆོ་ག་ཚང་བར་བྱས་ན་དངོས་གྲུབ་ཡ་མཚན་ཅན་ཐོབ་བོ། །དེ་
ནས་བདུད་དང་བགེགས་བྱེད་ཀྱིས་གླགས་མི་རྙེད་པས་སྲ་བའི་དངོས་གྲུབ་ཅི་བྱ་བ་འགྲུབ་
པས་བརྟན་པའི་དངོས་གྲུབ་ཐམས་ཅད་དབང་དུ་སྡུད་པའི་ཕྱིར་ཐོགས་པ་མེད་པའི་དངོས་
གྲུབ་ཐོབ་བོ། །ཁམས་གསུམ་རྣམ་པར་རྒྱལ་བའི་དོན་བཤད་ཟིན་ཏོ།། །།
ཐམས་ཅད་དུ་མ་ཕམ་པ། སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་
ཐམས་ཅད་འཇིལ་བར་བྱེད་པ་ནི་ཁམས་གསུམ་ཐམས་ཅད་དུ་བྱང་ཆུབ་སེམས་ཐུགས་
རྗེའི་རང་བཞིན་དུ་གནས་པས་མ་ཕམ་པ། བདུད་དྲེགས་བྱེད་ཐམས་ཅད་ལས་རྒྱལ་བར་
བྱེད་པས་ན་སྐྲག་པར་བསྟན། འདོད་ཆགས་ལ་སོགས་པའི་ཉོན་མོངས་པ་འཇིལ་བའི་ཕྱིར་
ན་འཇིལ་བར་བསྟན། དེའི་རྟགས་ཐབས་ཐུགས་རྗེ་ཆེན་པོའི་པདྨ་བསྣམས་པ། དེ་ལྟ་བུའི་
ཁྲོ་བོའི་རྒྱལ་པོ་ཧ་ཡ་གྲོ་བ་སྐུ་མདོག་དམར་པོ་ཉོན་མོངས་པའི་སྐྱོན་གྱིས་མ་གོས་པའི་ཕྱིར་
ཡང་དག་པའི་ཡོན་ཏན་དང་ལྡན་པའི་རྩ་བའི་སྙིང་པོ་སྟེ། བྱང་ཆུབ་སེམས་ཀྱི་ཡིག་འབྲུ་དྷ་
ལས་བསྐྱེད་པས་དྷ་ར་བཛྲ་ཞེས་བརྗོད་དོ། །འོག་ནས་འབྱུང་བ་ལྟར་བསྒོམས་ན་བཀྲ་ཤིས་
པར་འགྱུར་རོ། །ཧ་ཡ་གྲི་བའི་དོན་བཤད་ཟིན་ཏོ།། །།
རིག་སྔགས་ཐམས་ཅད་གཅོད་པར་བྱེད་པ། རིག་སྔགས་ཐམས་ཅད་གནོན་པ་
བྱེད་པ། ལས་ཐམས་ཅད་འཇོམས་པར་བྱེད་པ་ནི། ཕས་ཀྱི་རྒོལ་བའི་གནོད་པ་བྱེད་པ་
ཐམས་ཅད་དང་། དྲང་སྲོང་གི་གནོད་པ་རྣམས་དང་།ཕྱིར་ལོག་གི་བྱེ་བྲག་རྣམས་དང་།
སྡུག་བསྔལ་གྱི་གནོད་པ་རྣམས་བྱ་བ་ནན་ཏན་གྱི་ཡེ་ཤེས་ཀྱི་རང་བཞིན་གྱིས་ཐམས་ཅད་
གཅོད་པར་བྱེད་པ། ཐམས་ཅད་གནོན་པའི་ཚུལ་དུ་གནས་པས་ཡོན་ཏན་ཐམས་ཅད་མ་
ལུས་པར་རྫོགས་པར་བྱེད་པ། ཡེ་ཤེས་ཀྱི་ངོ་བོ་ལས་མ་ཡིན་པ་ཐམས་ཅད་འཇོམས་པའི་
-57



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྟགས་སུ་ཁྲོ་བོ་བདུད་རྩི་འཁྱིལ་པས་མཁྱེན་པའི་ཡོན་ཏན་བྱང་ཆུབ་སེམས་ཀྱི་རང་བཞིན་
ཡེ་ནས་རྣམ་པར་དག་པའི་ཕྲིན་ལས་སྣ་ཚོགས་པ་རྣམས་སོ། །རྩ་བའི་ཡིག་འབྲུ་ལས་བསྐྱེད་
པས་དྷ་ར་ཡ་བཛྲ་ཞེས་གསུངས་སོ། །དེ་བསྒྲུབ་པའི་ཕྱིར་རྫས་དང་ཡོ་བྱད་ལ་སོགས་པ་
ཚོང་བར་བྱ་སྟེ་ལས་བྱས་ན་དམོད་པའི་བྱེ་བྲག་ཐམས་ཅད་ལས་ཐར་བར་འགྱུར་རོ། །བདུད་
རྩི་འཁྱིལ་པའི་དོན་བཤད་ཟིན་ཏོ།། །།
ད་ནི་ཡ་མཱནྟ་ཀའི་དོན་བཤད་དེ། གཞན་གྱི་ལས་ཐམས་ཅད་འཇིག་པར་བྱེད་པ།
གདོན་ཐམས་ཅད་རླག་པར་བྱེད་པ། གདོན་ཐམས་ཅད་ལས་ཐར་བར་བྱེད་པ་ནི་ཕྱིར་རྒོལ་
བ་མ་ལུས་པ་ཐམས་ཅད་ཐུགས་རྗེ་ཆེན་པོའི་ཡེ་ཤེས་ཀྱིས་ཐམས་ཅད་འཇིག་པར་བྱེད་ཅིང་།
བྱང་ཆུབ་སེམས་ཀྱི་རང་བཞིན་དུ་འགྱུར་བས་གཞན་གྱི་ལས་ཐམས་ཅད་འཇིག་པར་
གསུངས། གདོན་སྟོང་ཕྲག་བརྒྱད་ཅུ་རྩ་བཞི་ཐུགས་རྗེ་ཆེན་པོའི་ཡེ་ཤེས་ཀྱི་ཞབས་ཀྱིས་
གནོན་ཅིང་གྲོལ་བར་བྱེད་པས་ན་གདོན་ཐམས་ཅད་བརླག་པར་གསུངས། གནོད་པའི་བྱེ་
བྲག་བྱེད་པའི་ཉམས་ལེན་པ་སྣ་ཚོགས་དགེ་བའི་བར་དུ་གཅོད་པ་རྣམས་འདུལ་བར་
མཛད་པ་དང་། གཞན་སེམས་ཅན་གང་ཞིག་ཉམ་ཐག་པ་སྣ་ཚོགས་ཚེ་དང་མདོངས་འཕྲོག་
པ་ལས་ཐར་བར་མཛད་པས་ན་དེའི་ཕྱིར་གདོན་ཐམས་ཅད་ལས་ཐར་བར་བྱེད་པར་
གསུངས་སོ། །དེའི་རྟགས་ཀྱི་ཆ་འཛིན་པ་ནི་ཁྲོ་བོའི་རྒྱལ་པོ་ཡ་མཱནྟ་ཀ་སྟེ། དེ་བསྒྲུབ་པར་
བྱ་བའི་ཕྱིར་ཏིང་ངེ་འཛིན་གྱི་བུམ་པ་བྷཾ་ལས་གཞལ་ཡས་ཁང་དུ་བསྒོམ། རྩ་བའི་ཡིག་འབྲུ་
བྱང་ཆུབ་སེམས་ཀྱི་རང་བཞིན་དུ་བསམ་སྟེ། དེ་འོད་དུ་ཞུ་བ་ལས་བྱང་ཆུབ་སེམས་ཀྱི་རང་
བཞིན་དུ་གྱུར་ཏོ། །སྙིང་པོ་དང་རྒྱན་ཆ་རྣམས་ལ་ཡེ་ཤེས་ཀྱི་ལྷ་འབར་བར་བསམས་ཏེ་འོད་
དུ་ཞུ་བས་རྒྱན་དང་སྙིང་པོ་ལ་ཐིམ་པས་གཉིས་སུ་མེད་པར་གྱུར་ཏོ། །ཡེ་ཤེས་ཀྱི་ཆོ་འཕྲུལ་
བསམ་གྱིས་མི་ཁྱབ་པ་བྱུང་ནས་དངོས་གྲུབ་སྣ་ཚོགས་པ་སྦྱིན་པར་བསམ།བདག་ཡ་མཱནྟ་
~58



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
ཀའི་ཏིང་ངེ་འཛིན་དུ་ཞུགས་ལ། ཕྲིན་ལས་རྣམ་བཞི་གང་བྱེད་པ་སོ་སོའི་ཁ་དོག་ཏུ་བསྒྱུར་ཏེ་
བུམ་པས་དབང་བསྐུར་ན་ཐམས་ཅད་འགྲུབ་པར་གསུངས་སོ། །རྩ་བའི་ཡིག་འབྲུ་དེ་ལས་
བསྐྱེད་པས་ད་ཧ་བཛྲ་སྟེ། བསྙེན་པ་གྲངས་མང་པོར་བརྗོད་ན་བཀྲ་ཤིས་པར་འགྱུར་རོ། །
ཡ་མཱནྟ་ཀའི་དོན་བཤད་ཟིན་ཏོ།། །།
ད་ནི་ཊཀི་རཱ་ཛའི་དོན་བཤད་དེ། འབྱུང་པོ་ཐམས་ཅད་འགུགས་པར་བྱེད་པ། རིག་
སྔགས་ཀྱི་ལས་ཐམས་ཅད་བྱེད་དུ་འཇུག་པ་ནི་སེམས་ཅན་གྱི་རྣམ་པར་རྟོག་པ་ཕྱིན་ཅི་
ལོག་གི་ལྟ་བ་ལས་བྱུང་བས་ན་འབྱུང་པོ། བལ་སྣ་དྲུག་མགུལ་ལ་སོགས་པ་རྫས་ཀྱི་བྱེ་
བྲག་ལས་བྱུང་བས་ན་འབྱུང་པོ། དེ་འགུགས་པར་བྱེད་པས་ནི་ཊཀྐི་རཱ་ཛའི་རང་བཞིན་དུ་
བསྟན་ཏེ། ཐབས་མཁས་པའི་ཐུགས་རྗེས་ཁམས་གསུམ་གྱི་འབྱུང་པོའི་རིགས་ཐམས་
ཅད་དབང་དུ་བསྡུས་ནས་འཁོར་བས། དེའི་ཕྱིར་འབྱུང་པོ་ཐམས་ཅད་འགུགས་པར་བྱེད་
པར་གསུངས། གཞན་ཡང་དེ་བཞིན་གཤེགས་པའི་ཕྲིན་ལས་ལ་མངའ་བརྙེས་པས། ལས་
ཐམས་ཅད་ཀྱང་བྱེད་དུ་འཇུག་ཅིང་གཞན་ལ་སྟོན་པ་དང་། ཉམས་སུ་ལེན་པའི་ནུས་པ་དང་
ལྡན་པས་རིག་སྔགས་ཀྱི་ལས་ཐམས་ཅད་བྱེད་དུ་འཇུག་པར་གསུངས། དེ་བསྒྲུབ་པར་བྱ་
བའི་ཕྱིར་བུམ་པ་ལར་བསམས་ཏེ་འོད་དུ་ཞུ་བས། ཊཀྐི་རཱ་ཛའི་རང་བཞིན་དུ་བསམས།
ནང་གི་ཆུ་ལ་ར་བསམས་ཏེ་འོད་དུ་ཞུ་བ་ལས་བྱང་ཆུབ་སེམས་ཟླ་བའི་དཀྱིལ་འཁོར་དུ་
བསམ། བུམ་པའི་རྒྱན་ཆ་ལ་ཡ་བསམས་ཏེ་འོད་དུ་ཞུ་བས་ཏིང་ངེ་འཛིན་གྱི་ཆོ་འཕྲུལ་
འབྱུང་བར་བསམ་མོ། །དེ་ལྟར་བྱིན་གྱིས་བརླབས་པའི་བུམ་པས་ཕྲིན་ལས་སོ་སོའི་ལས་
བྱས་ན་འགྲུབ་པར་གསུངས། ཊཀྐི་རཱ་ཛའི་དོན་བཤད་ཟིན་ཏོ།། །།
ད་ནི་སྟོབས་པོ་ཆེའི་དོན་བཤད་དེ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་
རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་སྦྱིན་པ་ནི། གང་ཞིག་གིས་
~59ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྒྲུབས་པར་གྱུར་ན་དངོས་གྲུབ་མ་གྲུབ་པ་རྣམས་གྲུབ་པར་བྱེད་པ་དང་། ལས་གྲུབ་པ་
རྣམས་ཆུད་ཟོས་ཀྱི་དབང་དུ་མི་གཏོང་བ་དང་། འདོད་པ་ཐམས་ཅད་རབ་ཏུ་སྦྱིན་པའོ། །ཏིང་
ངེ་འཛིན་གྱི་སྟོབས་དང་ལྡན་པ།གཞན་གྱི་ཕུན་སུམ་ཚོགས་པ་སྒྲུབ་པ་ཁྲོ་བོའི་རྒྱལ་པོ་
སྟོབས་པོ་ཆེར་བསྟན། དེ་བསྒྲུབ་པར་བྱ་བའི་ཕྱིར་བུམ་པ་ལ་དུ་བསམས་ཏེ། འོད་དུ་ཞུ་བ་
ལས་བྱང་ཆུབ་སེམས་སྟོབས་པོ་ཆེའི་རང་བཞིན་དུ་བསམ། བུམ་པའི་ཆུ་ལ་སུ་བསམས་ཏེ་
འོད་དུ་ཞུ་བ་ལས་བྱང་ཆུབ་སེམས་ཟླ་བའི་དཀྱིལ་འཁོར་དུ་བསམ། བུམ་པའི་རྒྱན་ཆ་ལ་ན་
བསམས་ཏེ་འོད་དུ་ཞུ་བས་ཏིང་ངེ་འཛིན་བསམ་གྱིས་མི་ཁྱབ་པའི་ཆོ་འཕྲུལ་འབྱུང་བར་
བསམ། དེ་ལྟར་བྱིན་གྱིས་བརླབས་པའི་བུམ་པ་དེ་ཕྲིན་ལས་རྣམ་བཞི་གང་བྱེད་པ་སོ་སོའི་
ཁ་དོག་ཏུ་བྱིན་གྱིས་བརླབས་པའི་བུམ་པས་དབང་བསྐུར་ན་ཐམས་ཅད་འགྲུབ་པར་
གསུངས། དེའི་ཕྱིར་དཱ་རུ་ཎི་བཛྲ་ཞེས་པ་རྩ་བའི་བསྙེན་པ་གྲངས་མང་དུ་བརྗོད་ན་ལས་
ཐམས་ཅད་གྲུབ་པས་ཆུད་མི་ཟ་བར་གསུངས་སོ། །སྟོབས་པོ་ཆེའི་དོན་བཤད་ཟིན་ཏོ།། །།
ད་ནི་ཨ་མོ་གྷ་པཱ་ཤའི་དོན་བཤད་དེ། སེམས་ཅན་ཐམས་ཅད་བསྲུང་བ་ནི་ཨ་མོ་གྷ་པཱ་
ཤའི་དོན་ཏོ། །ཐུགས་རྗེ་ཆེན་པོ་བྱང་ཆུབ་སེམས་ཀྱི་རང་བཞིན་ལས་ཐབས་མཁས་པའི་
སྤྲུལ་པ་བྱུང་ནས་ཁམས་གསུམ་གྱི་སེམས་ཅན་ལ་ཐབས་མཁས་པའི་ཐུགས་རྗེའི་བྱེ་བྲག་
སྣ་ཚོགས་བསྟན་ནས་ཉོན་མོངས་པའི་སྡུག་བསྔལ་ལས་ཕན་བཏགས་ནས་སེམས་ཅན་
ཐམས་ཅད་བསྲུང་བའི་ཕྱིར་རོ། །དེའི་རང་བཞིན་ཨ་མོ་གྷ་པཱ་ཤ་སྟེ། དེ་ནི་སེམས་ཅན་
ཐམས་ཅད་ལ་བྱང་ཆུབ་སེམས་ཐབས་མཁས་པས་སྲུང་བར་བྱེད་དོ། །དེ་བསྒྲུབ་པར་བྱ་བའི་
ཕྱིར་བུམ་པ་ལ་ར་བསམས་ཏེ་འོད་དུ་ཞུ་བས། ཨ་མོ་གྷ་པཱ་ཤའི་རང་བཞིན་དུ་བསམ་མོ། །
བུམ་པའི་ཆུ་ལ་རུ་བསམས་ཏེ་འོད་དུ་ཞུ་བས་ཡེ་ཤེས་ཀྱི་སྤྲུལ་པ་སྣ་ཚོགས་པའི་ཡོན་ཏན་
དང་ལྡན་པར་བསམ་མོ། །དེ་ནས་ཨ་མོ་གྷ་པཱ་ཤ་བསྒྲུབ་པར་བྱ་བའི་ཕྱིར། ཕྲིན་ལས་རྣམ་
༤60ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
བཞི་གང་བྱེད་པའི་ཁ་དོག་སོ་སོའི་བྱེ་བྲག་ཏུ་བསྒོམས་ནས་དབང་བསྐུར་ཞིང་ལས་བྱས་ན་
ཐམས་ཅད་འགྲུབ་པར་གསུངས་སོ། །ཨ་མོ་གྷ་པཱ་ཤའི་དོན་བཤད་ཟིན་ཏོ།། །།
ད་ནི་དབུས་ཀྱི་གཙོ་བོའི་དོན་བཤད་དེ། ཞི་བ་རྒྱས་པ་སེམས་ཅན་ཐམས་ཅད་
རེངས་པར་བྱེད་པ་ཞེས་པ་ནི་ཕྱིན་ཅི་ལོག་གི་ཉོན་མོངས་པ་ཐམས་ཅད་ལ་སྔོན་གྱི་བསོད་
ནམས་ཀྱི་ཚོགས་དང་། ཕྲིན་ལས་ཀྱི་ཐུགས་རྗེ་ཐབས་མཁས་པའི་བྱེ་བྲག་སྣ་ཚོགས་པ་
གཞན་ལ་བསྟན་ནས། ཕྱིན་ཅི་ལོག་གི་ཉོན་མོངས་པ་ཐམས་ཅད་མེད་པར་མཛད་ཅིང་ཡོན་
ཏན་གྱི་ཚོགས་བསམ་གྱིས་མི་ཁྱབ་པར་མཛད་པ་དང་། བདུད་དང་དྲེགས་བྱེད་ཅན་རྣམས་
སྐྲག་ཅིང་རེངས་པར་བྱེད་པའི་ཕྱིར་རོ། །གཞན་ཡང་བྱང་ཆུབ་ཀྱི་སེམས་མཆོག་ཆོས་ཉིད་
ཞི་བའི་དོན་ལས་མ་གཡོས་ཀྱང་། སྔོན་གྱི་བསོད་ནམས་ཀྱིས་ཁམས་གསུམ་གྱི་སེམས་
ཅན་ཐམས་ཅད་ལ་ཐབས་མཁས་པའི་ཕྲིན་ལས་སྣ་ཚོགས་འབྱུང་བའི་ཡོན་ཏན་བྱང་ཆུབ་ཀྱི་
སེམས་གཞན་ལས་འབྱུང་བའི་ཕྱིར་ཆེ་བའི་ཡོན་ཏན་སྣ་ཚོགས་པ་བྱུང་ནས།སེམས་ཅན་
རྣམས་ཀྱི་ཕོངས་པ་རྣམས་ཚིམ་ཞིང་བདེ་བར་མཛད་པ་དང༌། འཇིག་རྟེན་གྱི་དྲེགས་བྱེད་
ཐམས་ཅད་ལ་ཏིང་ངེ་འཛིན་གྱི་ཆོ་འཕྲུལ་སྣ་ཚོགས་པ་བསྟན་ནས་བདེ་བ་ལ་བཀོད་པའི་
ཕྱིར་རིངས་ཤིང་འདར་བར་མཛད་དེ་དབང་དུ་བསྡུས་ནས་ཕན་འདོགས་པའི་ཕྱིར་རོ། །དེ་
ལྟར་ཡོན་ཏན་དང་ལྡན་པའི་ཕྱག་ན་རྡོ་རྗེ་བསྒོམ་པའི་ཕྱིར་རོ། །བུམ་པ་ལ་ཨོཾ་བསྒོམས་
པས་འོད་དུ་ཞུ་བས་ཕྱག་ན་རྡོ་རྗེའི་སྐུར་བསྒོམ། བུམ་པའི་ཆུ་ལས་ཧ་བསམས་ཏེ་ཆོ་ག་རྣམ་
གསུམ་གྱི་ཚུལ་སྤྲོ་བསྡུ་བྱས་པས་བྱང་ཆུབ་སེམས་ཟླ་བའི་དཀྱིལ་འཁོར་དུ་བསམ་མོ། །
བུམ་པའི་རྒྱན་ཆ་ལ་ར་བསམས་ཏེ་འོད་དུ་ཞུ་བས་ཡོན་ཏན་དཔག་ཏུ་མེད་པའི་རྒྱན་ཆ་དང་
ལྡན་པར་བསམ་མོ། །ཐུགས་ཀྱི་རང་བཞིན་དཔལ་ཕྱག་ན་རྡོ་རྗེའི་སྐུར་བསྒོམ་པའི་ཕྱིར་
ཕྲིན་ལས་རྣམ་བཞིའི་ལས་ཀྱི་བྱེ་བྲག་ཚང་བར་བྱ་སྟེ།བསྙེན་པ་སྟོང་དང་འབུམ་ལ་སོགས་
ལ61ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཕུལ་ན་དངོས་གྲུབ་ཡ་མཚན་ཅན་ཐོབ་བོ། །ལས་ཀྱི་ལྷག་ཆད་ཁ་བསྐང་བའི་ཕྱིར་ཁྲོ་བོའི་
རྙིང་ལ་གསུངས། དཀྱིལ་འཁོར་གྱི་བདག་པོ་ཡིན་པའི་ཕྱིར་ཚོགས་ཀྱི་མཇུག་སྡུད་པའོ། །
དབུས་ཀྱི་གཙོ་བོའི་དོན་བཤད་ཟིན་ཏོ།། །།
ད་ནི་སྒོ་བའི་དོན་བཤད་དེ། རྨུགས་པར་བྱེད་པའི་གསང་སྔགས་ཀྱི་མཐུ་ཆེན་པོ་
འདི་ཞེས་བྱ་བ་ནི་ཐུགས་རྗེ་ཆེན་པོས་ཁམས་གསུམ་གྱི་སེམས་ཅན་ཐམས་ཅད་ལ་ཐུགས་
རྗེ་ཐབས་མཁས་པའི་བྱེ་བྲག་སྣ་ཚོགས་པ་བསྟན་ནས་ཡེ་ཤེས་བཞིའི་ངོ་བོས་ཕན་གདགས་
པའི་ཕྱིར་སྒོ་བ་བཞིར་སྐུ་སྤྲུལ་ཏེ། བདུད་དང་དྲེགས་བྱེད་གླགས་དང་སྐབས་ཚོལ་བ་རྣམས་
ལ་རྨུགས་པར་བྱེད་པའི་ཐབས་ཀྱིས་འདུག་ཏུ་མ་སྟེར་ནས་གསང་སྔགས་ཀྱི་མཐུ་ཆེན་པོ་
བསྟན་ནས་མི་གནས་པར་བྱེད་པའི་དོན་ཏོ། །དེའི་རྟགས་ཀྱི་ཆ་འཛིན་པ་ནི་སྒོ་བ་ཆེན་པོ་
བཞི་ཡིན་ཏེ། དེ་བསྒྲུབ་པར་བྱ་བའི་ཕྱིར་བདག་གིས་བུམ་པ་ལ་ཧཱུྃ་བསམས་ཏེ། འོད་དུ་ཞུ་
བས་སྒོ་བ་ལྕགས་ཀྱུ་མའི་རང་བཞིན་དུ་བསམ་མོ། །བུམ་པའི་ཆུ་ལ་ལུ་བསམས་ཏེ་འོད་དུ་
ཞུ་བས་བྱང་ཆུབ་སེམས་ཟླ་བའི་དཀྱིལ་འཁོར་དུ་གྱུར་པར་བསྒོམ། བུམ་པའི་རྒྱན་ཆ་ལ་
ཛབསམས་ཏེ་ཡེ་ཤེས་ཀྱི་ཆོ་ག་རྣམ་པ་གསུམ་གྱིས་སྤྲོ་བསྡུ་བྱ། ཡེ་ཤེས་ཀྱི་ལྕགས་ཀྱུས་ཕྱི་
ནང་གི་བྱེ་བྲག་རྣམས་བསྡུས་ནས་བུམ་པ་མཛེས་པར་བསམ་མོ། །དེ་ནས་ལྷོ་ཕྱོགས་ཀྱི་
བུམ་པ་ལ་ཏི་བསམས་ཏེ་འོད་དུ་ཞུ་བས་ཞགས་པའི་རང་བཞིན་དུ་བསམ། བུམ་པའི་ཆུ་ལ་
བྷ་བསམས་ཏེ་འོད་དུ་ཞུ་བས་བྱང་ཆུབ་སེམས་ཟླ་བའི་དཀྱིལ་འཁོར་དུ་བསམ་མོ། །བུམ་
པའི་རྒྱན་ཆ་ལ་ཧཱུྃ་བསམས་ཏེ་ཆོ་ག་རྣམ་གསུམ་གྱིས་སྤྲོ་བསྡུ་བྱས་པས་ཏིང་ངེ་འཛིན་གྱི་རྒྱན་
ཆས་བསམ་གྱིས་མི་ཁྱབ་པར་བསམ་མོ། །དེ་ནས་ནུབ་ཕྱོགས་ཀྱི་བུམ་པ་ལ་ལྷ་བསམས་ཏེ་
འོད་དུ་ཞུ་བས་ལྕགས་སྒྲོག་གི་རང་བཞིན་དུ་བསམ་མོ། །བུམ་པའི་ཆུ་ལ་ད་བསམས་ཏེ།
འོད་དུ་ཞུ་བས་བྱང་ཆུབ་ཀྱི་སེམས་ཟླ་བའི་དཀྱིལ་འཁོར་དུ་བསམ་མོ། །བུམ་པའི་རྒྱན་ཆ་
~62ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
ལ་བོ་བསམས་ཏེ་ཆོ་ག་རྣམ་པ་གསུམ་གྱིས་སྤྲོ་བསྡུ་བྱས་པས་མཆོད་པའི་རྒྱན་ཆས་བསམ་
གྱིས་མི་ཁྱབ་པ་དང་ལྡན་པར་བསམ་མོ། །
དེ་ནས་བྱང་ཕྱོགས་ཀྱི་བུམ་པ་ལ་ཧ་བསམས་ཏེ་འོད་དུ་ཞུ་བས་སྒོ་བ་དྲིལ་བུའི་རང་
བཞིན་དུ་བསམ་མོ། །བུམ་པའི་ཆུ་ལ་རྟ་བསམས་ཏེ་འོད་དུ་ཞུ་བས་བྱང་ཆུབ་སེམས་ཟླ་བའི་
དཀྱིལ་འཁོར་དུ་བསམ་མོ། །བུམ་པའི་རྒྱན་ཆ་ལ་ཧོབསམས་ཏེ་ཆོ་ག་གསུམ་གྱིས་སྤྲོ་བསྡུ་
བྱས་པས་ཏིང་ངེ་འཛིན་གྱི་ཆོ་འཕྲུལ་འབྱུང་བར་བསམ་མོ། །དེ་ལྟར་བསྒོམས་པའི་བུམ་པ་
དེ་ལ་རང་བཞིན་གྱི་དཀྱིལ་འཁོར་ནས་འཕགས་པ་སྤྱན་དྲངས་ནས་མདུན་གྱི་ནམ་མཁའ་ལ་
དམིགས་སོ། །བསྙེན་པ་དང་མཆོད་པ་ཕུལ་བས་རབ་ཏུ་མཉེས་ཏེ་འོད་དུ་ཞུ་བས་བདག་
གིས་བསྒོམས་པའི་བུམ་པ་ལ་ཐིམ་ནས་གཉིས་སུ་མེད་པར་བསམ་མོ། །དེ་ལྟར་ཐིམ་ནས་
བྱང་ཆུབ་སེམས་ཆོས་ཉིད་ཀྱི་ཡོན་ཏན་འབྱུང་བར་བསམས་ཏེ། བྱིན་གྱིས་བརླབས་པའི་
ཡོན་ཏན་བུམ་པ་དེས། གང་ཞིག་བཀྲ་མི་ཤིས་པ་ལ་ཡེ་ཤེས་ཀྱི་འོད་ཟེར་ཁ་དོག་དཀར་པོ་
བསྡམས་ནས་ཁྲུས་བྱས་ཏེ་ཞི་བའི་ལས་བྱས་ན་ཐམས་ཅད་ཞི་བར་འགྱུར་རོ། །གང་ཞིག་
བདོག་པ་ཉམས་པ་ལ་ཡེ་ཤེས་ཀྱི་འོད་ཟེར་ཁ་དོག་སེར་པོ་བསྡམས་ནས་ཁྲུས་བྱས་ཏེ་རྒྱས་
པའི་ལས་བྱས་ན་ཐམས་ཅད་རྒྱས་པར་འགྱུར་རོ། །གང་ཞིག་ཚེ་ཉམས་པ་ལ་ཡེ་ཤེས་ཀྱི་
འོད་ཟེར་ཁ་དོག་དམར་པོ་བསྡམས་ནས་ཁྲུས་བྱས་ཏེ། དབང་གི་ལས་བྱས་ན་ཐམས་ཅད་
དབང་དུ་འགྱུར་རོ། །གང་ཞིག་ཡུལ་དང་མཁར་ཤོར་བ་དང་། བགེགས་ཀྱི་ཆོ་འཕྲུལ་དང་
ལྷ་འདྲེའི་ཆོ་འཕྲུལ་གནོད་པ་རྣམས་ལ་ཡེ་ཤེས་ཀྱི་འོད་ཟེར་ཁ་དོག་ནག་པོ་བསྡོམས་ནས་
ཁྲུས་བྱས་ཏེ། དྲག་པོའི་ལས་བྱས་ན་ཐམས་ཅད་ཕུང་ནས་འཇིག་པར་འགྱུར་རོ། །སྒོ་བའི་
དོན་བཤད་ཟིན་ཏོ།། །།
སངས་རྒྱས་ཀྱི་མཐུས་ལག་ན་རྡོ་རྗེ་ཞེས་བྱ་བ་ནི་གོང་དུ་ཁྲོ་བོའི་རང་བཞིན་བསྟན་
c63༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ལས། བྱང་ཆུབ་སེམས་དཔའ་ལག་ན་རྡོ་རྗེ་ལ་དུས་གསུམ་གྱི་སངས་རྒྱས་ཐམས་ཅད་ཀྱི་
ཐུགས་ཡང་དག་པའི་ཡེ་ཤེས་རྡོ་རྗེ་ལྟ་བུས་བྱིན་གྱིས་བརླབས་ནས། ལག་ཏུ་ཡེ་ཤེས་ཀྱི་
རྟགས་རྡོ་རྗེ་བྱིན་ནས་མིང་གི་དབང་བསྐུར་ཏེ།སྲིད་པ་གསུམ་གྱི་མཐུ་ཅན་ཞབས་འོག་ཏུ་
བསྡུས་ནས། དམ་ལ་བཏགས་པའི་ཕྱིར་དང་འོག་གི་ཁྲོ་བོའི་སྔགས་དང་ཕན་ཡོན་སྨྲ་བ་ལ་
གཞུག་པའི་ཕྱིར་དང་།དེ་བཞིན་གཤེགས་པས་བྱིན་གྱིས་བརླབས་ནས་ཆེ་བའི་ཡོན་ཏན་
དང་ལྡན་པའི་ལག་ན་རྡོ་རྗེ་དེ་བཞིན་གཤེགས་པའི་ཡེ་ཤེས་ཀྱི་ཚིག་གིས་ཁམས་གསུམ་གྱི་
སེམས་ཅན་ལ་ཕན་གདགས་པའི་ཕྱིར་སྐུ་གསུང་ཐུགས་རྡོ་རྗེ་ལས་མཚོན་པའི་
འི་རྟགས་
ཐུགས་རྡོ་རྗེའི་དཀྱིལ་འཁོར་གྱི་སྔགས་འདི་འབྱུང་བའི་དོན་ཏོ། །སྔགས་ཀྱི་དོན་འབྱུང་བའི་
ཐབས་བཤད་ཟིན་ཏོ།། །།
ད་ནི་ཕྱག་ན་རྡོ་རྗེའི་ཕྲིན་ལས་ཀྱི་དོན་བཤད་དེ། ན་མོ་རཏྣ་ཏྲ་ཡཱ་ཡ་ཞེས་པ་ནི་དཀོན་
མཆོག་གསུམ་ལ་ཕྱག་འཚལ་བའི་དོན་ཏོ། །ཕྱག་ན་རྡོ་རྗེ་ནི་དཀོན་མཆོག་གསུམ་གྱི་
བཞིན་དུ་གྱུར་པས་ན་ཡེ་ཤེས་ལས་བྱུང་བའི་ཕྱིར་རོ། །ན་མཤྩཎྜ་བཛྲ་པཱ་ཎ་ཡེ་ཞེས་པ་ནི་རྡོ་
རྗེ་གཏུམ་པོ་རིན་པོ་ཆེའི་ངོ་བོ་ཕྱག་ན་རྡོ་རྗེའི་ཡང་དག་པའི་ཡེ་ཤེས་ཀྱི་སྙིང་པོའོ། །མ་ཧཱ་ཡཀྵ་
སེ་ན་པ་ཏ་ཡེ་ཞེས་པ་ནི་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་
བའི་དོན་ཏེ། གནོད་སྦྱིན་རྣམས་ཐུགས་རྗེས་བཏུལ་ལས་དེ་སྐད་ཅེས་བརྗོད་དོ། །ཏདྱ་ཐཱ་
ཞེས་པ་ནི་འདི་ལྟ་སྟེ། གང་ལྟ་ཞེ་ན་འོག་ནས་འབྱུང་བའི་སྔགས་ཀྱི་ཚིག་སྨྲས་སོ། །ཨོཾ་ཏྲ་ཊ་ཏྲ་
ཊ་ཞེས་པ་ནི་ཡེ་ཤེས་ལྔ་པོས་བདག་གི་ཉོན་མོངས་པ་ཐམས་ཅད་སོད་ཅིག་པའི་དོན། ཏྲོ་ཊ་
ཡ་ཏྲོ་ཊ་ཡ་ཞེས་པ་ནི་ཕྱག་ན་རྡོ་རྗེའི་བྱིན་གྱི་རླབས་ཀྱིས་རབ་ཏུ་སྤྱོད་ཅིག་ལེགས་པར་སྤྱོད་
ཅིག་པའི་དོན། སྤུ་ཊ་སྤུ་ཊ་ཞེས་པ་ནི་ཉོན་མོངས་པའི་ལས་རྣམས་ཡེ་ཤེས་ཀྱི་མེ་འབར་
བས་སྲེགས་པར་གྱིས་ཤིག་པའི་དོན། སྤོ་ཊ་ཡ་སྤོ་ཊ་ཡ་ཞེས་པ་བྱང་ཆུབ་ཀྱི་སེམས་ཀྱི་རང་
༥
~64ལ་



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
བཞིན་གྱིས་ལེགས་པར་འབར་བར་གྱིས་ཤིག་པའི་དོན། གྷཱཎཱ་གྷཎ་ཞེས་པ་ནི་བདག་གི་
བགེགས་རྣམས་ཟུང་ལ་སྲེགས་ཤིག །ཡེ་ཤེས་མེས་མཚན་མ་བསྲེག་པའི་དོན། གྷཎ་པ་ཡ་
གྷཎཱ་པ་ཡ་ཞེས་པ་ནི་ཐུགས་རྗེས་ལྕགས་ཀྱུས་ཟུང་ལ་ལེགས་པར་སྤྲོད་ཅིག་པའི་དོན། སརྦ་
སཾཏཱ་ནི་ཞེས་པ་ནི་སེམས་ཅན་ཐམས་ཅད་ལ་ཐུགས་རྗེའི་ཐུགས་ཀྱིས་གཟིགས་ཤིག་པའི་
དོན། །བོ་དྷ་བོ་དྷ་ཞེས་པ་ནི་ཁམས་གསུམ་གྱི་སེམས་ཅན་ལ་བྱང་ཆུབ་ཏུ་སེམས་རབ་ཏུ་
བསྐྱེད་ཅིག་པའི་དོན། སཾ་བོ་དྷ་ཡ་སཾ་བོ་དྷ་ཡ་ཞེས་པ་ནི་འགྲོ་བ་རྣམས་ལེགས་པར་བྱང་
ཆུབ་ཏུ་སེམས་བསྐྱེད་ཅིག་པའི་དོན། བྷ་མ་བླ་མ་ཞེས་པ་ནི་བྱང་ཆུབ་སེམས་དང་མི་མཐུན་
པའི་བགེགས་རྣམས་སྐྱོད་ཅིག་པའི་དོན། སཾ་བྷུ་མ་ཡ་སཾ་བྷ་མ་ཡ་ཞེས་པ་ནི་ཕྱིན་ཅི་ལོག་གི་
ཉོན་མོངས་པ་རྣམས་ཐུགས་རྗེས་ལེགས་པར་སྐྱོད་ཅིག་པའི་དོན། སརྦ་བྷཱུ་ཏ་ནཾ་ཞེས་པ་ནི་
སངས་རྒྱས་ཐམས་ཅད་ཀྱི་ཐུགས་རྗེ་ཆེན་པོས་བདག་གི་སྡང་བ་ཐམས་ཅད་ཆོམས་ཤིག་
པའི་དོན། ཀུ་ཊ་ཀུ་ཊ་ཞེས་པ་ནི་གདོན་འབྱུང་པོ་རྣམས་གཏུབས་ཤིག་གཏུབས་ཤིག་པའམ་
ཐུགས་རྗེས་ཡེ་ཤེས་ཀྱི་སྤྱན་གྱིས་གཟིགས་ཤིག་པའི་དོན། སཾ་ཀུ་ཊ་ཡ་སཾ་ཀུ་ཊ་ཡ་ཞེས་པ་ནི་
འཇིག་རྟེན་ན་གདོན་བར་ཆད་བྱེད་པ་རྣམས་བྱམས་པའི་ཐུགས་ཀྱིས་ལེགས་པར་གཏུབས་
ཤིག་པའི་དོན། སརྦ་ཤ་ཏྲཱ་ནི་ཞེས་པ་ནི་བདག་ལ་གནོད་པ་བྱེད་པའི་བགེགས་རྣམས་ཡང་
དག་པའི་ཡེ་ཤེས་ཀྱིས་མཚན་མ་མེད་པའི་དོན་ཡང་བསྟན། གྷ་ཊ་གྷ་ཊ་ཞེས་པ་ནི་བགེགས་
དང་འབྱུང་པོ་རྣམས་ཐུགས་རྗེས་སྤྲོད་ཅིག་པའི་དོན། སཾ་གྷ་ཊ་ཡ་སཾ་གྷ་ཊ་ཡ་ཞེས་པ་ནི་
ལེགས་པའི་ཡོན་ཏན་ཐམས་ཅད་འབྱུང་བར་བྱེད་པས་ན་ཐུགས་རྗེས་ཉོན་མོངས་པ་ཐམས་
ཅད་ལས་ཐར་བར་གྱིས་ཤིག་པའི་དོན། སརྦ་བིདྱ་ཞེས་པ་ནི་རིག་སྔགས་ཀྱི་མཐུས་གང་ལ་
བྱ་བའི་ལས་ཐམས་ཅད་གྲུབ་པར་བྱེད་པའི་དོན། བཛྲ་བཛྲ་སྤོ་ཊ་ཡ་ཞེས་པ་ནི་ཡེ་ཤེས་ཀྱི་
རྡོ་རྗེ་འབར་བའི་མེ་ཆེན་པོའི་བགེགས་རྣམས་རོལ་ཅིག་པའི་དོན། བཛྲ་བཛྲ་ཀ་ཊ་ཞེས་པ་
༤65



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་ཡེ་ཤེས་ལས་གྲུབ་པའི་རྡོ་རྗེ་འབར་བས་ཉོན་མོངས་པ་ཐམས་ཅད་ཆོད་ཅིག་པའི་དོན། བཛྲ་
བཛྲ་མ་ཊ་ཞེས་པ་ནི་བྱང་ཆུབ་ཀྱི་སེམས་ཀྱི་རྡོ་རྗེས་བདག་ལ་གདུག་པ་རྣམས་གཏུབས་
ཤིག་པའི་དོན། བཛྲ་བཛྲ་མཱ་ཐ་ཞེས་པ་ནི་ཡང་དག་པའི་ཡེ་ཤེས་རྡོ་རྗེས་བགེགས་རྣམས་
ཐུལ་ཅིག་པའི་དོན། བཛྲ་བཛྲ་ཨཊྚ་ཞེས་པ་ནི་ཡེཤེས་ལས་གྲུབ་པའི་ཡང་དག་པའི་ཡེ་ཤེས་
རྡོ་རྗེས་བདུད་རྣམས་གནས་དེར་མི་གནས་པར་གྱིས་ལ་སྐྲོད་ཅིག་པའི་དོན། ཧཱ་ས་ནཱི་ལ་
བཛྲ་ཞེས་པ་ནི་རྡོ་རྗེ་རྣོན་པོ་མེ་དང་འདྲ་བས་བག་ཆགས་རྣམས་ཆོད་ཅིག་དྲོལ་ཅིག་པའི་
དོན། སུ་བཛྲ་བཛྲ་ཡ་སྭཱ་ཧཱ་ཞེས་པ་ནི་ཐུགས་མཁྱེན་པའི་རྡོ་རྗེ་ཆོས་ཀྱི་དབྱིངས་རྣམ་པར་
དག་པ་ལ་ལེགས་པར་སྦྱོར་ཅིག་པའི་དོན་ཏོ། །ཕྱག་ན་རྡོ་རྗེའི་ཕྲིན་ལས་ཀྱི་དོན་བཤད་
ཟིན་ཏོ།། །།
ད་ནི་ཁྲོ་བོ་རྣམས་ཀྱི་ཕྲིན་ལས་ཀྱི་དོན་བཤད་དེ། ཧེ་ཕུལླ་ནི་རུ་ཕུལླ་ཞེས་པ་ནི་དེ་
ལྟར་ཕྱག་ན་རྡོ་རྗེ་ཐུགས་ཀྱི་ངོ་བོ་གསུངས་ནས། རྡོ་རྗེ་ཁྲོ་བོ་ལ་སྦྱོར་བའི་ཕྱིར་རྡོ་རྗེ་ཁྲོ་བོ་
འབར་བས་ཉོན་མོངས་པའི་གཤིན་རྗེས་ཁམས་གསུམ་པ་རྣམས་ཐུགས་རྗེས་འབར་བར་
བྱེད་པའི་དོན། གིཥྞ་ཀུལླ་ཞེས་པ་ནི་ཁམས་གསུམ་གྱི་གཤིན་རྗེ་གཤེད་ཀྱི་སྡུག་བསྔལ་
རྣམས་འཇོམས་པའི་དོན།མི་ལླི་ཙུg་ཀུ་རུ་ཀུལླེ་ཞེས་པ་ནི་འཕགས་པ་རྟ་མགྲིན་སྔོན་པོ་
འབར་བས་སྡུག་བསྔལ་སྦྱོངས་ཤིག་པའི་དོན། བཛྲ་བི་ཛ་ཡཱ་ཡ་སྭཱ་ཧཱ་ཞེས་པ་ནི་ཁྲོ་བོ་བདུད་
རྩི་འཁྱིལ་པ་འབར་བས་ཉོན་མོངས་པ་ཐམས་ཅད་བདུད་རྩིར་བྱིན་གྱིས་རློབས་ཤིག་པའི་
དོན། ཀཱི་ལི་ཀཱི་ལཱ་ཡ་སྭཱ་ཧཱ་ཞེས་པ་ནི་ཨཱ་ཨ་ཙ་ལས་ཐུགས་ཀྱི་ཕྲིན་ལས་མཛད་པ་དང་།
སྟོབས་པོ་ཆེས་དྲག་ཤུལ་གྱི་ཕྲིན་ལས་མཛད་པའི་དོན། ཀ་ཊ་ཀ་ཊ་ཞེས་པ་ནི་ཡ་མཱནྟ་ཀ་ཁྲོ་
བོའི་རྒྱལ་པོས་བདུད་རྣམས་སྤ་བཀོངས་ཤིག་པའི་དོན། མ་ཊ་མ་ཊ་ཞེས་པ་ནི་ཁྲོ་བོ་ཧཱུྃ་ཀ་
རས་ཉོན་མོངས་པ་རྣམས་ལས་ཐུགས་རྗེས་སྐྱོབས་ཤིག་པའི་དོན། ར་ཊ་ར་ཊ་ཞེས་པ་ནི་ཁྲོ་
66



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
བོའི་རྒྱལ་པོ་པདྨ་འཁྱིལ་པས་ཉོན་མོངས་པ་རྣམས་ཞི་བར་མཛོད་ཅིག་པའི་དོན། མོ་ཊ་ན་
པྲ་མོ་ཊ་ནཱ་ཡ་སྭཱ་ཧཱ་ཞེས་པ་ནི་ཡེ་ཤེས་ཀྱི་གནོད་སྦྱིན་འབར་བ་གཤིན་རྗེ་གཤེད་ཀྱིས་སྐྱོབས་
ཤིག་པའི་དོན། ཙ་ར་ནི་ཙ་ར་ཞེས་པ་ནི་ཁྲོ་བོའི་རྒྱལ་པོ་ནཱི་ལ་དཎྜས་བདག་དང་སེམས་ཅན་
ཐམས་ཅད་ལ་ཚེ་དང་དབང་ཐང་སྩོལ་ཅིག་པའི་དོན། ཧ་ར་ཧ་ར་ཞེས་པ་ནི་ཡེ་ཤེས་ཀྱི་
གཤོག་པས་འཁོར་བའི་སྡུག་བསྔལ་སྐྱོབས་ཤིག་པའི་དོན། ས་ར་ས་ར་ཞེས་པ་ནི་ཏིང་ངེ་།
འཛིན་གྱི་དྲག་ཤུལ་གྱི་སེམས་ཉམས་པ་རྣམས་དྲན་པར་གྱིས་ཤིག་པའི་དོན། མཱ་ར་ཡ་མཱ་ར་ཡ་
ཞེས་པ་ནི་ཉོན་མོངས་པ་འཇོམས་པའི་རྡོ་རྗེས་བགེགས་རྣམས་སོད་ཅིག་པའི་ངང་ལས་
དྲག་པོས་རྡུལ་དུ་ཐོང་ཤིག་པའི་དོན། བཛྲ་བི་དཱ་ར་ཎཱ་ཡ་སྭཱ་ཧཱ་ཞེས་པ་ནི་རྡོ་རྗེ་རྣམ་པར་
འཇོམས་པས་སེམས་ཅན་གྱི་ལས་རྣམས་མཛོད་ཅིག་པའི་དོན། ཙྪིནྡ་ཙྪིནྡ་ཞེས་པ་ནི་ཁྲོ་
བོའི་རྒྱལ་པོ་ཧ་ཡ་གྲི་བས་ཉོན་མོངས་པ་རྣམས་སོད་ཅིག་པའི་དོན། བྷིནྡ་བྷིནྡ་ཞེས་པ་ནི་
བདག་དང་སེམས་ཅན་རྣམས་ཀྱི་སྡུག་བསྔལ་ཤིག་ཅིག་ཅེས་པའི་དོན། མ་ཧཱ་ཀཱི་ལི་ཀཱི་ལཱ་ཡ་
སྭཱ་ཧཱ་ཞེས་པ་ནི་ཁྲོ་བོའི་རྒྱལ་པོ་སྟོབས་པོ་ཆེས་ལས་དང་ཉོན་མོངས་པ་ཐུགས་ཞི་བའི་སྒོ་
ནས་ཞི་བར་མཛོད་ཅིག་པའི་དོན། བནྡྷ་བནྡྷ་ཞེས་པ་ནི་ཊཀྐི་རཱ་ཛ་སྟེ་ཁྲོ་བོའི་རྒྱལ་པོས་
གདུག་པའི་བདུད་རྣམས་མགོ་ནས་ཆིངས་ཤིག་པའི་དོན། ཀྲོ་དྷ་ཀྲོ་དྷ་ཞེས་པ་ནི་ཁྲོ་བོའི་ཁྲོ་
བོས་ཉོན་མོངས་པ་རྣམས་ལ་རོལ་ཅིག་པའི་དོན། ཀཱི་ལི་ཀཱི་ལཱ་ཡ་སྭཱ་ཧཱ་ཞེས་པ་ནི་བྱང་ཆུབ་
སེམས་ཀྱི་རང་བཞིན་བདུད་རྩི་འཁྱིལ་པས་ཐམས་ཅད་ཞི་བར་མཛོད་ཅིག་པའི་དོན། ཙུ་རུ་ཙུ་
རུ་ཞེས་པ་ནི་ཁྲོ་བོ་རྒྱལ་པོ་ཨ་མོ་གྷ་པཱ་ཤས་དམ་ཚིག་བཞིན་དུ་ཕྲིན་ལས་མཛོད་ཅིག་པའི་
དོན། ཙཎྜ་ཞེས་པ་ནི་ཁྲོ་བོའི་རྒྱལ་པོ་ཚུར་སྤྱོན་ཚུར་སྤྱོན་དམ་ཚིག་ལ་དགོངས་པའི་དོན།
བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་པ་ནི་བདུད་རྩི་འཁྱིལ་པས་ཐུགས་ཚད་མེད་པའི་གསུང་སྒྲས་
ཐམས་ཅད་བྱང་ཆུབ་སེམས་སུ་ཞི་བར་མཛོད་ཅིག་པའི་དོན། ཏྲཱ་ས་ཡ་ཏྲཱ་ས་ཡ་ཞེས་པ་ནི་ཁྲོ་
~67



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བོའི་རྒྱལ་པོ་མ་ཧཱ་བ་ལས་བདུད་དང་བགེགས་བྱེད་རྣམས་སྐྲག་པར་གྱིས་ཤིག་པའི་དོན།
བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་པ་ནི་ཡེ་ཤེས་ཀྱི་རྡོ་རྗེ་འབར་བས་ཐམས་ཅད་ཞི་བར་མཛོད་
ཅིག་པའི་དོན། ཧ་ར་ཧ་ར་བཛྲ་དྷ་རཱ་ཡ་སྭཱ་ཧཱ་ཞེས་པ་ནི་རྡོ་རྗེ་ཡེ་ཤེས་འབར་བའི་སྒོ་བ་
བཞིས་བགེགས་རྣམས་སྒྲོགས་ཤིག་སྒྲོགས་ཤིག་བའི་དོན། པྲ་ཧ་ར་པྲ་ཧ་ར་ཞེས་པ་ནི་ཁྲོ་
བོའི་རྒྱལ་པོ་ཨ་མྲྀ་ཏ་ཀུཎྜ་ལིས་མཚན་མའི་དངོས་པོ་ཐམས་ཅད་ཞི་བར་མཛད་ནས་བྱིན་
གྱིས་རློབས་ཤིག་པའི་དོན། བཛྲ་པྲ་བྷཉྫནཱ་ཡ་སྭཱ་ཧཱ་ཞེས་པ་ནི་བྱང་ཆུབ་སེམས་ཀྱི་རང་
བཞིན་རྡོ་རྗེ་འང ར་བས་ལས་དང་ཉོན་མོངས་པའི་བག་ཆགས་
ཆགས་ཐམས་ཅད་ཞི་བར་མཛོད་
ཅིག་པའི་དོན། ཁྲོ་བོ་རྣམས་ཀྱི་ཕྲིན་ལས་ཀྱི་དོན་བཤད་ཟིན་ཏོ།། །།
ད་ནི་ཁྲོ་བོ་རྣམས་ཀྱི་བསྲུང་བའི་དོན་ཏེ། མ་ཏིསྦྱོ་ར་བཛྲ་ཞེས་པ་ནི་བློ་བརྟན་པའི་རྡོ་
རྗེས་བྱང་ཆུབ་སེམས་ཀྱི་རང་བཞིན་དང་ལྡན་པར་གྱིས་ཤིག་པའི་དོན་དང་། སུ་ཏིསྒོ་ར་
བཛྲ་ཞེས་པ་ནི་ཤིན་ཏུ་བརྟན་པའི་རྡོ་རྗེས་ལེགས་པའི་ཡོན་ཏན་ཐམས་ཅད་རྡོ་རྗེ་ལྟ་བུ་ཞི་བ་
དང་ལྡན་པར་གྱིས་ཤིག་པའི་དོན། པྲ་ཏིཙྪོ་ར་བཛྲ་ཞེས་པ་ནི་སོ་སོར་བརྟན་པའི་རྡོ་རྗེས་
བདག་གི་ལུས་རྡོ་རྗེ་ལྟ་བུར་ཞི་བར་མཛོད་ཅིག་པའི་དོན། མ་ཧཱ་བཛྲ་ཞེས་པ་ནི་རྡོ་རྗེ་ཆེན་པོ་
ཞི་བའི་ཚུལ་དུ་བདུད་ལས་རྒྱལ་བར་མཛོད་ཅིག་པའི་དོན། པྲ་ཏིསྦོ་ར་བཛྲ་ཞེས་པ་ནི་རབ་ཏུ་
བརྟན་པའི་རྡོ་རྗེས་བདག་ལ་ཡེ་ཤེས་ཀྱི་མཚོན་ཆ་སྩོལ་ཅིག་པ་སྟེ། གཞན་གྱི་གཏི་མུག་
གཞོམ་བའི་ཕྱིར་རོ། །ཨ་མོ་གྷ་བཛྲ་ཞེས་པ་ནི་དོན་ཡོད་པའི་རྡོ་རྗེའི་ཞགས་པས་མ་གཏོང་
བའི་དོན། ཨེ་ཧི་བཛྲ་ཞེས་པ་ནི་བདེན་པའི་རྡོ་རྗེས་བདག་འཁོར་བ་ལས་དྲོངས་ཤིག་ཚུར་
གཤེགས་ཚུར་གཤེགས་པའི་དོན། ཤྲཱི་གྷཾ་བཛྲ་དྷཱ་རཱ་ཡ་སྭཱ་ཧཱ་ཞེས་པ་ནི་དཔའ་བར་འགྲོ་བས་
རྡོ་རྗེ་ལ་གོར་རྒྱུག་པའི་ཕྱིར་བདག་གི་ལས་གྲུབ་པར་མཛོད་ཅིག་པའི་དོན། དྷ་ར་དྷ་ར་ཞེས་པ་
ནི་སྒོ་བཞི་སྲུང་བ་བཤད་དེ། བྱང་ཆུབ་ཀྱི་རང་བཞིན་ཞི་བ་ཐམས་ཅད་ཁྱེར་ལ་གཟུངས་སུ་
~68ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
གྱིས་ཤིག་པའི་དོན། དྷི་རི་དྷི་རི་ཞེས་པ་ནི་དབྱིངས་ཀྱི་རང་བཞིན་ཆོས་ཉིད་ཀྱིས་ལེགས་
པར་ཐོགས་ཤིག་པའི་དོན། དྷུ་རུ་དྷུ་རུ་ཞེས་པ་ནི་ལུས་ཐམས་ཅད་ཐུགས་རྗེས་རབ་ཏུ་ཟུང་
ལ་ཐོགས་ཤིག་པའི་དོན། སརྦ་བཛྲ་ཀུ་ལཾ་ཨཱ་བརྟ་ཡ་སྭཱ་ཧཱ་ཞེས་པ་ནི་རྡོ་རྗེ་དང་བཅས་པས་
བདག་ལ་བྱིན་གྱིས་རློབས་ཤིག ། གནོད་པ་བྱེད་པའི་བྱེ་བྲག་ཐམས་ཅད་རབ་ཏུ་ཞི་བར་
མཛོད་ཅིག་པའི་དོན། ཨ་མུ་ཀཾ་མཱ་ར་ཡ་ཕཊ་ཅེས་པ་ནི་བདག་དུས་མ་ཡིན་པའི་འཇིགས་པ་
ལས་ཟློགས་ཤིག །བདུད་རྣམས་ཀྱི་འཇིགས་པ་ལས་ཆོམས་ཤིག་པའི་དོན་ནོ། །ཁྲོ་བོ་དང་
སྒོ་སྲུང་བ་བཤད་ཟིན་ཏོ།། །།
ད་ནི་ཁྲོ་བོའི་ངོ་བོ་ཉིད་བསྟན་ཏེ། ན་མས་མནྟ་བཛཱ་ཏཱཾ་ཞེས་པ་ནི་ཀུན་དུ་བཟང་པོ་
ཡེ་ཤེས་ཀྱི་རྡོ་རྗེས་རང་བཞིན་གྱིས་དབང་པོའི་དོན་ཏོ། །སརྦ་བ་ལཾ་ཞེས་པ་ནི་ཐམས་
ཀུན་གྱི་རང་བཞིན་སྟོབས་པོ་ཆེས་དབང་བསྐུར་ཅིག་པའི་དོན། ཨཱ་བརྟ་ཡ་མ་ཧཱ་བ་ལེ་ཞེས་
པ་ནི་མཉེས་པར་བྱེད་པའི་སྟོབས་པོ་ཆེ་མགྱོགས་པ་རླུང་དང་འདྲ་བས་དབང་བསྐུར་བའི་
དོན། ཀ་ཏ་བེ་ཏ་ཏ་ལེ་ཞེས་པ་ནི་ཡེ་ཤེས་ཀྱི་མཆེ་བས་ཉོན་མོངས་པའི་བདུད་ཐུལ་ཅིག་པའི་
དོན། ཨ་ཙ་ལེ་ཞེས་པ་ནི་ཁམས་གསུམ་རྣམ་པར་རྒྱལ་བའི་དཀྱིལ་འཁོར་གྱི་མངའ་བདག་
གི་སྤྲུལ་པས་བདག་ལ་དབང་བསྐུར་ལ་སྐྱོབས་ཤིག་པའི་དོན། མཎྜ་ལ་མཱ་ཡེ་ཞེས་པ་ནི་
དཀྱིལ་འཁོར་གྱི་སྲུང་མ་རྣམས་ཀྱི་སྤྲུལ་པའི་ངོ་བོ་ཉིད་ཀྱི་ཆེ་བ་སྣ་ཚོགས་སུ་སྣང་བའི་དོན།
ཨ་ཏི་བཛྲ་ཞེས་པ་ནི་རྡོ་རྗེ་བཟང་པོས་གདོན་ཐམས་ཅད་ལས་བདག་ལ་སྐྱོབས་ཤིག་པའི་
དོན། མ་ཧཱ་བ་ལེ་བི་ག་ར་ཎ་ཞེས་པ་ནི་སྟོབས་པོ་ཆེ་རླུང་དང་འདྲ་བ་མགྱོགས་པས་བདག་ལ་
གནོད་པ་ཐམས་ཅད་ཞི་བར་མཛོད་ཅིག་པའི་དོན། ཨ་ཛི་ཏེ་ཛཱ་ལ་ཛཱ་ལ་ཞེས་པ་ནི་ཡང་དག་
པའི་ཡེ་ཤེས་ཀྱི་ཤེས་རབ་ཀྱིས་བདུད་ཀྱི་དྲེགས་པ་རྣམས་སྲེགས་ཤིག་པའི་དོན་འབར་
འབར་བས་ཉོན་མོངས་པ་སྲེགས་ཤིག་པའི་དོན། ཏི་ཊི་ཏི་ཊི་པི་ག་ལེ་ཞེས་པ་ནི་འབར་བ་
~69



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐམ་པོ་སོ་སོར་འབར་བས་སྡུག་བསྔལ་ལས་སྐྱོབས་ཤིག་པའི་དོན། ད་ཧ་ད་ཧ་ཞེས་པ་ནི་
བདག་གི་ཉོན་མོངས་པ་རྣམས་སྲེགས་ཤིག་ཡང་དག་པའི་ཡེ་ཤེས་འབར་བར་གྱིས་ཤིག་པའི་
དོན། ཏེ་ཛོ་བ་ཏི་ཞེས་པ་ནི་ཡང་དག་པའི་ཡེ་ཤེས་ཀྱིས་གཏི་མུག་གི་མུན་པ་ལས་འབར་བར་
གྱིས་ཤིག་པའི་དོན།: ཏི་ལི་ཏི་ལི་ཞེས་པ་ནི་བདག་གི་སྡུག་བསྔལ་ཐམས་ཅད་ཆོད་ཅིག་པའི་
དོན། བནྡྷ་བནྡྷ་ཞེས་པ་ནི་བགེགས་འབྱུང་པོ་རྣམས་ཆིངས་ཤིག་པའི་དོན། མ་ཧཱ་བ་ལེ་ཞེས་
པ་ནི་སྟོབས་པོ་ཆེས་ལས་མཛོད་ཅིག་པའི་དོན། བཛྲ་ཀུ་ཤ་ཛཱ་ལཱ་ཡ་སྭཱ་ཧཱ་ཞེས་པ་ནི་རྡོ་རྗེ་མེ་
དང་འདྲ་བས་མཚན་མ་ཐམས་ཅད་ཞི་བར་མཛོད་ཅིག་པའི་དོན། ཁྲོ་བོའི་ངོ་བོ་དབང་གི་དོན་
བཤད་ཟིན་ཏོ།། །།
ད་ནི་ཡེ་ཤེས་ཀྱི་ཁྲོ་བོ་ལག་ན་རྡོ་རྗེས་མཚན་མ་འཇོམས་པ་དང་ཐུགས་ཁྲོ་བོའི་ཡེ་
ཤེས་ཀྱི་སྙིང་པོ་ལས་རྣམ་བཞིའི་རང་བཞིན་དེ་དཀོན་མཆོག་གསུམ་ལ་ཕྱག་འཚལ་བའི་
དོན་བྱས་ཕྱག་ན་རྡོ་རྗེའི་བདུད་རྩིའི་ངོ་བོའོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ་
ཞེས་པ་ནི་ཁམས་གསུམ་གྱི་གནོད་སྦྱིན་རྣམས་འདུལ་བའི་ཕྱིར་ན་ཕྲིན་ལས་ཁྲོ་བོའི་ཚུལ་དུ་
བཞུགས་པས་རྡོ་རྗེ་ཁྲོ་བོ་བསྟན། མ་ཧཱ་ཡཀྵ་སེ་ནཱ་པ་ཏ་ཡེ་ཞེས་པ་ནི་གནོད་སྦྱིན་གྱི་སྡེ་
དཔོན་ལག་ན་རྡོ་རྗེས་ཡེ་ཤེས་ཀྱི་ངོ་བོ་ཞེས་གསུངས་པའི་ཕྱིར་རོ། །ཨོཾ་ཧ་ར་ཧ་ར་བཛྲ་ཞེས་
གསུངས་པ་ནི་ཡེ་ཤེས་ལྔའི་ངོ་བོ་ཕྱག་ན་རྡོ་རྗེ་དབུས་ན་བཞུགས་ཏེ། ལུས་ནི་གནོད་སྦྱིན་དུ་
བསྟན་པའི་དོན། མ་ཐ་མ་ཐ་བཛྲ་ཞེས་པ་ནི་ཧཱུཾ་ཀ་ར་གཤིན་རྗེ་གཤེད་ཀྱི་དོན་རྒྱལ་པོར་
བསྟན་པས་སྙིང་པོའི་རང་བཞིན་ནོ། །དྷུ་ན་དྷུ་ན་བཛྲ་ཞེས་པ་ནི་མཚན་མའི་དངོས་པོ་ཐམས་
ཅད་འཇོམས་པས་ཁམས་གསུམ་རྣམ་པར་རྒྱལ་བའི་སྙིང་པོའོ། །ད་ཧ་ད་ཧ་བཛྲ་ཞེས་པ་ནི་
ཡ་མཱནྟ་ཀ་ཁྲོ་བོའི་རྒྱལ་པོའི་སྙིང་པོ་བྱང་ཆུབ་སེམས་ཀྱི་རང་བཞིན་ནོ། །པ་ཙ་པ་ཙ་བཛྲ་
ཞེས་པ་ནི་ནཱི་ལ་དཎྜའི་རང་བཞིན་རྟ་མགྲིན་སྔོན་པོའི་རང་བཞིན་དུ་བསྟན། དྷ་ར་དྷ་ར་བཛྲ་
ལ70ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
ཞེས་པ་ནི་ཧ་ཡ་གྲི་བའི་རང་བཞིན་སྔགས་ཀྱི་ས་བོན་བྱང་ཆུབ་སེམས་ཀྱི་ངོ་བོའི་སྙིང་པོའོ། །
དཱ་ར་ཡ་དཱ་ར་ཡ་བཛྲ་ཞེས་པ་ནི་བདུད་རྩི་འཁྱིལ་པའི་སྙིང་པོའི་རང་བཞིན་བྱང་ཆུབ་སེམས་
ཀྱིས་མཚོན་པའི་རང་བཞིན་ནོ། །དཱ་རུ་ཎི་དཱ་རུ་ཎ་བཛྲ་ཞེས་པ་ནི་ཡང་དག་པའི་ཡེ་ཤེས་ཀྱི་
སྟོབས་དང་ལྡན་པས། ཨ་མོ་གྷ་པཱ་ཤའི་རང་བཞིན་བྱང་ཆུབ་སེམས་ཀྱི་སྙིང་པོར་བསྟན།
ཙྪིནྡ་ཙྪིནྡ་བཛྲ་ཞེས་པ་ནི་མ་ཧཱ་བ་ལ་དང་། ཧཱུྃ་ཀ་ར་གཉིས་ཀྱི་རང་བཞིན་དུ་བསྟན། བྷིནྡ་
བྷིནྡ་བཛྲ་ཧཱུྃ་ཕཊ་ཅེས་པ་ནི་པདྨ་འཁྱིལ་པའི་རང་བཞིན་ཏེ། ཡེ་ཤེས་ཀྱི་ཕྱག་རྒྱ་བཞིས་
སྡོམས་ཤིག་པའི་རང་བཞིན་ཏེ། ཁྲོ་བོའི་རང་བཞིན་བཤད་ཟིན་ཏོ།། །།
ད་ནི་ཕྱག་བཙལ་བའི་དོན་ཏེ། ན་མཤྩཎྜ་བཛྲ་ཀྲོ་དྷ་ཡ་ཞེས་པ་ནི་ཕྱག་བཙལ་བའི་
དོན་ཏེ་ཨ་མྲྀ་ཏ་ཀུཎྜ་ལིའི་སྙིང་པོ། ཕྱག་ན་རྡོ་རྗེ་གཏུམ་པོ་བསྒྲུབ་པའི་དོན་པས་རྡོ་རྗེ་ཁྲོ་བོ་
ཞེས་པའི་དོན་ཏོ། །ད་ནི་སྒོ་བའི་དོན་བསྟན་ཏེ། ཧུ་ལུ་ཧུ་ལུ་ཞེས་པ་ནི་བགེགས་དང་འབྱུང་
པོ་རྣམས་ཚུལ་བཞིན་དུ་དྲོངས་ཤིག་པའི་དོན། ཤར་ཕྱོགས་ཀྱི་ཁྲོ་བོ་ཨཾ་ཀུ་ཤའི་མེ་ལོང་ལྟ་
བུའི་ཡེ་ཤེས་ཀྱི་ཕྱག་རྒྱའོ། །ཏིཥྛ༌ཏིཥྛ་ཞེས་པ་ནི་ཆིངས་ཤིག་ཆིངས་ཤིག་པའི་ལྷོ་ཕྱོགས་ཀྱི་སྒོ་
བ་ཞགས་པ་སྟེ། མཉམ་པ་ཉིད་ཀྱི་ཡེ་ཤེས་ཀྱི་ཕྱག་རྒྱས་ཉོན་མོངས་པ་རྣམས་དབང་དུ་སྡུས་
ཤིག་པའི་དོན་ཏོ། །བནྡྷ་བནྡྷ་ཞེས་པ་ནི་ནུབ་ཕྱོགས་ཀྱི་སྒོ་བ་ལྕགས་སྒྲོག་སྟེ། སོ་སོར་ཀུན་
དུ་རྟོག་པའི་ཡེ་ཤེས་ཀྱི་ཕྱག་རྒྱ་སྟེ་ལྕགས་སྒྲོག་གིས་བགེགས་དང་འབྱུང་པོ་རྣམས་སྡོམས
ཤིག་པའི་དོན། ཧ་ན་ཧ་ན་ཞེས་པ་ནི་བྱང་ཕྱོགས་ཀྱི་སྒོ་བ་དྲིལ་བུ་སྟེ། བྱ་བ་ནན་ཏན་གྱི་ཡེ་
ཤེས་ཀྱི་ངོ་བོས་བགེགས་དང་འབྱུང་པོ་ལོག་ལྟ་རྣམས་རྡུལ་དུ་རློག་ཤིག་པའི་དོན།ཨ་མྲྀ་ཏེ་
ཧཱུྃ་ཕཊ་ཅེས་པ་ནི། དཀྱིལ་འཁོར་གྱི་སྔགས་གོང་དུ་གསུངས་པ་དང་སྔགས་འབྱུང་བ་རྣམས་
ཡེ་ཤེས་ཀྱི་ངོ་བོ་བས་ལས་ཀྱི་ཁ་བསྐང་བའི་ཕྱིར་བདུད་རྩིའི་ངོ་བོར་བྱིན་གྱིས་བརླབས་
པའི་ཐབས་སུ་ཤེས་པར་བྱའོ།། །།
༤71ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལྟར་ཁྲོ་བོ་རྣམས་ཀྱི་དོན་བཤད་ནས་དེའི་འོག་ཏུ་ཡོན་ཏན་གྱི་རྣམ་གྲངས་ཆོ་གའི་
ཐབས་ཀྱི་བྱེ་བྲག་བསྟན་ཏེ། སྡུག་བསྔལ་ཐམས་ཅད་ལས་ཐར་བར་བྱེད་པའོ། །སྡིག་པ་
ཐམས་ཅད་བྱང་བྱས་ནས། །ཞེས་པ་ནི་དོན་རྣམ་པ་གཉིས་སུ་ཤེས་པར་བྱ་སྟེ། རྒྱུད་ཀྱི་དོན་
ལ་འཇུག་པར་བྱ་བའི་ཕྱིར་སྡིག་པ་ཐམས་ཅད་བྱང་བར་བྱ་བ་དང་། རྒྱུད་ཀྱི་དོན་རྟོགས་
པས་སྡིག་པ་ཐམས་ཅད་བྱང་བ་དང་། དེ་ལྟར་དོན་གཉིས་སུ་ཤེས་པར་བྱའོ། །རྒྱུད་ཀྱི་དོན་
ལ་འཇུག་པར་བྱ་བའི་ཕྱིར་སྡིག་པ་ཐམས་ཅད་སྦྱོང་བར་བྱེད་པ་ནི་ཉོན་མོངས་པའི་སྒྲིབ་པ་
དང་། ལས་ཀྱི་སྒྲིབ་པ་དང་། རྣམ་པར་སྨིན་པའི་སྒྲིབ་པ་དང་། ཆོས་ཀྱི་སྒྲིབ་པ་དང་། ལྟ་བ་
ལོག་པ་ལ་སོགས་པ་རྣམས་དཀྱིལ་འཁོར་གྱི་ལྷ་རྣམས་སྤྱན་དྲངས་ནས་མདུན་གྱི་བར་སྣང་
ལ་གསལ་བར་བྱས་ཏེ། མཆོད་པ་ཕུལ་ལ་འགྱོད་པ་བསྐྱེད་དུ་གཞུག་གོ། །ཡན་ལག་ལྔ་ས་
ལ་གཏུགས་ལ། སེམས་རྩེ་གཅིག་ཏུ་གུས་པ་དང་ལྡན་པར་བྱས་ཏེ། བྱང་ཆུབ་མཆོག་ཏུ་
སེམས་བསྐྱེད་དེ། སྟ་གོན་ལ་གནས་པའི་ཆོ་ག་བྱ། དེ་ནས་འཕགས་པ་རྣམས་ལ་མཁྱེན་པ་
གསོལ་ཞིང་སྡིག་པ་རྣམས་ལ་འགྱོད་པ་བསྐྱེད་པའི་དོན་རྒྱུད་ཀྱི་དོན་རྟོགས་ནས་སྡིག་པ་
སྦྱང་བ་ནི་དཀྱིལ་འཁོར་དུ་བཅུག་ནས་ལྷའི་གྲལ་རིམ་དང་། བཞུགས་ཐབས་དང་། སྐུ་
མདོག་དང་རྒྱན་ཆས་དང་བསྟོད་པ་དང་། མཆོད་པའི་བྱེ་བྲག་དང་། རྒྱུད་ཀྱི་དོན་བསྟན་ཏེ་
སེམས་གྲོལ་ནས་སྡིག་པ་བྱང་བར་གསུངས། དེ་ལྟར་སྡིག་པ་སྦྱང་བ་བྱས་ཏེ། དེའི་འོག་ཏུ་
འབྲས་བུ་ཡོན་ཏན་ཐམས་ཅད་དང་ལྡན་པའི་དོན་ཏེ།ཅིའི་ཕྱིར་ཞེ་ན། སྡུག་བསྔལ་ཐམས་
ཅད་མེད་པར་བྱེད། །ཅེས་གསུངས་ཏེ། དེ་ལྟར་རྒྱུད་དོན་ཉམས་སུ་བླངས་ཏེ། བསྒྲུབས་པས་
ཉོན་མོངས་པའི་སྡུག་བསྔལ་གསུམ་དང་བརྒྱད་ལ་སོགས་པ་སྡུག་བསྔལ་གྱི་བྱེ་བྲག་ཐམས་
ཅད་མེད་པར་མཛད་པས་དེ་སྐད་གསུངས།
དེའི་འོག་ཏུ་རྒྱུད་ཐམས་ཅད་ཀྱི་རྩ་བའི་དོན་ཡིན་པ་སྟོན་ཏེ། ཅིའི་ཕྱིར་ཞེ་ན། རྒྱུད་དོ་
72ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
ཅོག་གི་རྩ་བ་སྟེ། །ཞེས་གསུངས་ཏེ། སྟོན་པའི་ཞལ་ནས་གསུངས་པའི་རྒྱུད་དེ་ཐམས་ཅད་
ཀྱི་རྩ་བ་རྡོ་རྗེ་ལྟ་བུའི་ཏིང་ངེ་འཛིན་ཡིན་པས་དོན་གྱི་རྩ་བ་ཡིན་པར་གསུངས། དེའི་འོག་ཏུ་
རྒྱུད་ཀྱི་དོན་གྱི་དཔལ་གྱི་གཞིར་འགྱུར་བའི་ཐབས་སྟོན་ཏེ། ཅིའི་ཕྱིར་ཞེ་ན། དཔལ་ཀུན་
གྱིས་ནི་ལེགས་པར་བརྒྱན། །ཞེས་གསུངས་ཏེ། དཔལ་ནི་འཇིག་རྟེན་དང་འཇིག་རྟེན་ལས་
འདས་པའི་ལེགས་པའི་ཡོན་ཏན་ཐམས་ཅད་ལ་བྱ། ཀུན་ནི་དུས་གསུམ་གྱི་རྒྱལ་བ་སྲས་
དང་བཅས་པ་ཐམས་ཅད་ཀྱང་འདིའི་དོན་རྟོགས་པ་ལས་བྱུང་བའི་ཐ་ཚིག་གོ། །དེ་ལྟ་
བུའི་དོན་དེ་ནི་ཉེས་པ་ཐམས་ཅད་སྤངས་ཤིང་
། ཡོན་ཏན་ཐམས་ཅད་ཀྱི་ཕུལ་དུ་ཕྱིན་པའི་
རྒྱུ་ཡིན་པས་ལེགས་པར་བརྒྱན་ཞེས་པའི་དོན་ཏོ། །
དེའི་འོག་ཏུ་སེམས་ཅན་དབང་པོ་ཉམས་པ་ལ་ཕན་པའི་ཐབས་སྟོན་ཏེ། ཅིའི་ཕྱིར་ཞེ་
ན། སེམས་ཅན་དབང་པོ་ཉམས་པ་དང་། །ཞེས་གསུངས་ཏེ། སེམས་ཅན་གྱི་རྒྱལ་པོ་
སྟོབས་ལྡན་སྙིང་པོ་ལ་སོགས་ཏེ། ཁམས་གསུམ་གྱི་སེམས་ཅན་ཀུན་ལ་བྱ་བའི་ཐ་ཚིག་གོ། །
དེ་རྣམས་ལ་དབང་པོ་ཉམས་པའི་སྐྱོན་བཅོ་བརྒྱད་ཡོད་དེ། དེ་བཟློག་པའི་ཐབས་ནི་རྒྱུད་
ཀྱི་རྒྱུད་ནས་འབྱུང་བའི་ཕྲིན་ལས་རྣམ་བཞི་ཚང་བར་བྱས་ནས་སྦྱང་བའི་ཕྱིར་རོ། །དེའི་འོག་
ཏུ་ཚེ་ཉམས་པ་གསོ་བའི་ཐབས་སྟོན་ཏེ། ཅིའི་ཕྱིར་ཞེ་ན། ཚེ་ཟད་པ་དང་ཚེ་ཉམས་དང༌། །
ཞེས་གསུངས་ཏེ། དེ་ནི་སྲོག་གོ། །ཟད་པ་ནི་མེད་པ་སྟེ། ཚེ་ཟད་པའི་སྔ་ལྟས་ལྔ་ཡོད་པ་ལ།
དེ་གསོ་བའི་ཐབས་ནི་དཀྱིལ་འཁོར་གྱི་ལྷ་རྣམས་སྤྱན་དྲངས་ནས་སྔགས་དང་ཕྱག་རྒྱ་
རྣམས་ཀྱིས་དབང་བསྐུར་ནས་སོས་པར་གསུངས། དེའི་འོག་ཏུ་བདོག་པ་ཉམས་པ་སྤེལ་བའི་
ཐབས་སྟོན་ཏེ། དེ་ཅིའི་ཕྱིར་ཞེ་ན། ཕུན་སུམ་ཚོགས་མེད་གང་ཆགས་དང་། །ཞེས་གསུངས་
ཏེ། ཁམས་གསུམ་གྱི་སེམས་ཅན་རྣམས་བདེ་བ་དང་བྲལ་ཏེ། ཉོན་མོངས་པའི་སྡུག་བསྔལ་
བཀྲེས་གྲང་ལ་སོགས་པ་གནོད་པའི་བྱེ་བྲག་རྣམས་ཀྱིས་བདེ་བ་མི་འཆགས་ཏེ། སྡུག་
ཚ
ལ73ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྔལ་ཆགས་པ་དེ་སྦྱང་བའི་ཐབས་ནི་དཀྱིལ་འཁོར་གྱི་ལྷ་རྣམས་སྤྱན་དྲངས་ཏེ་རྒྱས་པའི་
ལས་བྱས་ན། བདེ་བ་ཕུན་སུམ་ཚོགས་པ་དང་ལྡན་པའི་ཐ་ཚིག་གོ། །
དེའི་འོག་ཏུ་ཉོན་མོངས་པའི་ཕྱོགས་ཀྱིས་འཇིག་རྟེན་པའི་ལྷ་མི་དགའ་བ་སྟོན་ཏེ། ཅིའི་
ཕྱིར་ཞེ་ན། ལྷ་རྣམས་རྒྱབ་ཀྱིས་ཕྱོགས་པ་དང་། །ཞེས་གསུངས་ཏེ། རྒྱལ་བའི་སྤྱན་སྔར་དམ་
ཚིག་མནོས་པ་ལས། གཞུང་དང་མ་མཐུན་པས་མྱ་ངན་ལས་འདས་པའི་ལྷ་འཕགས་པ་
རྣམས་མ་མཉེས་པ་དང་། ཀུན་རྫོབ་ཀྱིས་མི་མཐུན་པའི་ཕྱོགས་པས་ལྷ་རྣམས་འཕོངས་པ་
དང༌། དེ་ལ་སོགས་ཏེ་ལྷ་རྣམས་རྒྱབ་ཀྱིས་ཕྱོགས་པ་དེ་རྣམས་ཞི་བར་བྱ་བའི་ཐ་ཚིག་ནི།
བདག་ཉིད་ལས་ཀྱི་ལྷའི་ཏིང་ངེ་འཛིན་དུ་ཞུགས་ཏེ། ལས་བྱ་བའི་ལྷ་དང་།མཆོད་རྫས་ལ་
སོགས་པ་འོད་དང་། ཁ་དོག་དམར་པོར་བསྒྱུར་ཏེ། ཆགས་པའི་ཚུལ་གྱིས་དབང་གི་ལས་
བྱས་ན་འགྲུབ་པར་གསུངས། དེའི་འོག་ཏུ་ལྷ་མི་དགའ་བའི་སྔ་ལྟས་སྟོན་ཏེ། ཅིའི་ཕྱིར་ཞེ་ན།
མཛའ་སྡུག་སྐྱེ་བོ་སྡང་བ་དང་། །ཞེས་གསུངས་ཏེ། ལྷ་ཕོངས་པའི་སྔ་ལྟས་བདག་ལ་མཛའ་བོ་
དང་། འཁོར་ལ་སོགས་པ་རྣམས་བསམ་པ་དང་མི་མཐུན་པའི་ཕྱོགས་ཞེ་སྡང་དང་ངན་
སེམས་ལ་སོགས་པའི་བྱད་སྟེམས་རྣམས་དྲག་པོའི་ལས་བྱས་ན་འགྲུབ་པར་གསུངས།
དེའི་འོག་ཏུ་འཁོར་ལ་གནོད་པ་སྟེ། ཅིའི་ཕྱིར་ཞེ་ན། བྲམ་ཟེ་ལ་སོགས་གཙེས་པ་
དང་། །ཞེས་གསུངས་ཏེ། རྒྱལ་པོ་སྟོབས་ལྡན་སྙིང་པོ་དང་། ཁམས་གསུམ་གྱི་སེམས་ཅན་
གཡོག་བྲན་དང་། བཟའ་མི་ལ་སོགས་པ་ལ་གནོད་སྦྱིན་དང་བདུད་ལ་སོགས་པས་གཙེས་
པའི་རྒྱུས་རང་རེའི་མི་མཐུན་པ་ལ་ལས་བྱས་ན་འགྲུབ་པར་གསུངས། དེའི་འོག་ཏུ་མི་
མཐུན་པ་སྟོན་ཏེ། ཅིའི་ཕྱིར་ཞེ་ན། ཕན་ཚུན་མཐུན་པ་མ་ཡིན་པ་དང་། །ཞེས་གསུངས་ཏེ།
གདོན་འབྱུང་པོས་བྱིན་གྱིས་བརླབས་པའི་མཐུས། སེམས་ཅན་རྣམས་ལ་ཕན་ཚུན་མི་
མཐུན་ཏེ། དགྲ་བོ་ལྟ་བུར་སེམས་པ་ཞི་བའི་ལས་བྱས་ན་འགྲུབ་པར་གསུངས། དེའི་འོག་
ལ74ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
ཏུ་བདོག་པ་ཉམས་པ་སྟོན་ཏེ། དེ་ཅིའི་ཕྱིར་ཞེ་ན། ནོར་འགྲིབས་པས་ནི་གནོད་པ་དང་། །
ཞེས་གསུངས་ཏེ། བདག་གི་བདོག་པ་ཕུན་སུམ་ཚོགས་པ་ཉམས་ནས་ཕོངས་པ་སྟེ། གཞན་
ལ་རག་ལུས་ནས་བདག་ཉོན་མོངས་པ་ལ། རྒྱས་པའི་ལས་བྱས་ན་བདོག་པ་ཡོད་པར་
གསུངས། དེའི་འོག་ཏུ་མྱ་ངན་གྱི་གནོད་པ་སྟོན་ཏེ། ཅིའི་ཕྱིར་ཞེ་ན། མྱ་ངན་ངལ་ལས་གནོད་
པ་དང་། །ཞེས་གསུངས་ཏེ། ཁམས་གསུམ་གྱི་སེམས་ཅན་རྣམས་སེམས་ཀྱི་མྱ་ངན་སྣ་
ཚོགས་དང་ལྡན་པས་ལུས་རབ་ཏུ་ངལ་ཏེ། སྡུག་བསྔལ་རྣམས་ཀྱིས་རབ་ཏུ་གཟིར་བ་ལ་མྱ་
ངན་གྱི་ཆོ་འཕྲུལ་ལ་སོགས་པ་ཞི་བའི་ལས་བྱས་ན་འགྲུབ་པར་གསུངས།དེའི་འོག་ཏུ་
འཇིགས་ཤིང་ཕོངས་པ་སྟོན་ཏེ། ཅིའི་ཕྱིར་ཞེ་ན། འཇིགས་པ་དང་ནི་ཕོངས་པ་དང་། །ཞེས་
གསུངས་ཏེ། སེམས་ཅན་རྣམས་རྒྱལ་པོའི་ཆད་པའི་འཇིགས་པ་དང་། གནམ་ལྕགས་ཀྱིས་
འཇིགས་པ་དང་། རྐུན་པོས་འཇིགས་པ་དང་མེ་དང་ཆུས་འཇིགས་པ་དང་། མཚོན་ཆས་
འཇིགས་པ་དང་།དུག་གིས་འཇིགས་པ་དང་། སྐར་མདའ་ལྟུང་བས་འཇིགས་པ་དང་བརྒྱད་
དོ། །
གཞན་ཡང་མགོན་སྐྱབས་མེད་ཅིང་ཕོངས་པའི་བྱེ་བྲག་རྣམས་ཕྲིན་ལས་རྣམ་བཞིའི་
ལས་བྱས་ན་འགྲུབ་པར་གསུངས། དེའི་འོག་ཏུ་བྱད་སྟེམས་བཤད་དེ། ཅིའི་ཕྱིར་ཞེ་ན།
གཟའ་དང་རྒྱུ་སྐར་བྱད་སྟེམས་དང་། །ཞེས་གསུངས་ཏེ། འཇིག་རྟེན་གྱི་ཁམས་སུ་གཟའ་
ཆེན་པོ་བརྒྱད་དང་། རྒྱུ་སྐར་ཉི་ཤུ་རྩ་བརྒྱད་ལ་སོགས་པ་སོ་སོའི་བྱད་སྟེམས་ཀྱི་འཛམ་བུའི་
གླིང་གི་སེམས་ཅན་རྣམས་ལ་མི་ནད་དང་ཕྱུགས་ནད་དང་། ཆོམ་རྐུན་དང་མདངས་འཕྲོག་
པ་ལ་སོགས་པ་གནོད་པའི་བྱེ་བྲག་རྣམས་ལ། ཕྲིན་ལས་རྣམ་བཞིའི་ལས་བྱས་ན་འགྲུབ་
པར་གསུངས། དེའི་འོག་ཏུ་གདོན་གྱིས་ཉེན་པ་སྟོན་ཏེ། ཅིའི་ཕྱིར་ཞེ་ན། མི་བཟད་གདོན་
གྱིས་ཉེན་པ་དང་། །ཞེས་གསུངས་ཏེ། འཇིག་རྟེན་གྱི་སེམས་ཅན་རྣམས་ལ་ཕུང་པོ་དང་
༤75༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁམས་མ་སྙོམས་པ་དང་། སེམས་ཀྱི་རྣམ་པར་རྟོག་པ་ཉོན་མོངས་པའི་གདོན་དང་། གཞན་
ཡང་བི་ནཱ་ཡ་ཀ་ལ་སོགས་པའི་གདོན་སྟོང་ཕྲག་བརྒྱད་ཅུ་རྩ་བཞིས་ཉེན་པ་ལ། ཕྲིན་ལས་
རྣམ་བཞིའི་ལས་བྱས་ན་འགྲུབ་པར་གསུངས། དེའི་འོག་ཏུ་མྱ་ངན་ངལ་ལས་བྱུང་བའི་རྨི་
ལམ་སྟོན་ཏེ། ཅིའི་ཕྱིར་ཞེ་ན། མྱ་ངན་ངལ་ལས་བྱུང་བ་ཡིས། །རྨི་ལམ་སྡིག་པ་མཐོང་ན་
ཡང་། །ཞེས་གསུངས་ཏེ། ཉོན་མོངས་པའི་སེམས་ཅན་ཕྱིན་ཅི་ལོག་གི་ལྟ་བའི་བག་ཆགས་
ཀྱི་མྱ་ངན་གྱིས་གདུངས་པ་ལངས་པའི་རྒྱུས་ལུས་དང་སེམས་ངལ་ཞིང་ཐང་ཆད་པས་བློ་
གཏིབས་པས། གཉིད་ལོག་པའི་རྨི་ལམ་ལ་ལྟས་ངན་གྱི་རྨི་ལམ་སྡིག་པའི་བག་ཆགས་
ལས་བྱུང་བ་དམྱལ་བས་བསྲེགས་པ་ལ་སོགས་པའི་རྨི་ལམ་སུམ་ཅུ་རྩ་གཉིས་རྨིས་པ་
རྣམས་ཕྲིན་ལས་རྣམ་བཞིའི་ལས་བྱས་ན་འགྲུབ་པར་གསུངས། དེའི་འོག་ཏུ་ཆོ་གའི་ཐབས་
སྟོན་ཏེ། ཅིའི་ཕྱིར་ཞེ་ན། དེས་ནི་རབ་བཀྲུས་གཙང་མ་ཡིན། །མདོ་སྡེ་དམ་པ་མཉན་པར་བྱ། །
ཞེས་གསུངས་ཏེ། སློབ་དཔོན་སློབ་མ་སྟ་གོན་ལ་གནས་པར་བྱ་བ་དང་། ལྷ་དང་མི་སྟ་གོན་
ལ་གནས་པར་བྱ་བ་དང་། རྫས་དང་ཡོ་བྱད་ལ་སོགས་པ་སྟ་གོན་ལ་གནས་པའི་ཆོ་གའོ། །
དེའི་འོག་ཏུ་སློབ་དཔོན་གྱིས་དཀྱིལ་འཁོར་གྱི་ཆོ་ག་རྫོགས་པར་བྱས་ལ། བདུད་རྩིའི་བུམ་
པས་སློབ་མ་ལ་སོགས་པའི་སྤྱི་བོ་ནས་དབང་བསྐུར་ཞིང་ཁྲུས་བྱ་བ་ནི་ཕྱི་ནང་གི་དྲི་མ་བཀྲུ་
བའོ། །དེ་ལྟར་བདུད་རྩིའི་བུམ་པས་ཉོན་མོངས་པ་རྣམས་གཙང་བར་བྱིན་གྱིས་བརླབས་
ནས། དེ་ནས་བྱང་ཆུབ་ཏུ་སེམས་བསྐྱེད་དེ། མདོ་སྡེའི་དོན་བཤད་ཅིང་ཉན་དུ་བཅུག་ལ།
བསྒོམ་པའི་ལུང་དབོག་ཅིག་ལྷའི་ངོ་བོ་བསྟན་པའི་ཐ་ཚིག་གོ། །
དེའི་འོག་ཏུ་ཕྱི་ནང་གི་ཆོས་བསྟན་ཏེ། དེ་ཡང་ཅིའི་ཕྱིར་ཞེ་ན། གང་དག་ཡིད་དགེ་
སེམས་དང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །ཞེས་གསུངས་ཏེ། སློབ་མ་གཞི་
དད་པ་དང་ལྡན་ཞིང་། ཡིད་དགེ་བ་ལ་སེམས་དང་ཞིང་སྤྱོད་པ་ཚང་བ་དང་། དཀའ་བློ་བདེ་
འ76ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
བ་ལ་ངོ་རྟག་པ་དེ་ལྟ་བུའི་དེ་སེམས་ཀྱི་དྲི་མ་དང་བྲལ་བར་བྱས་ཏེ། དེ་ནས་སློབ་དཔོན་
གྱིས་སློབ་མ་ལ་དེ་ལྟ་བུ་ལ་ནི་རས་སམ་དར་དཀར་པོ་ལ་སོགས་པའི་གོས་གཙང་མ་བཀོན་
ལ་དྲི་ཞིམ་པོའི་མེ་ཏོག་གི་ཅོད་པན་ལ་སོགས་པའི་རྒྱན་མང་པོས་བརྒྱན་ལ། ཕྱི་ནང་གི་རྒྱན་
གྱིས་ལུས་སེམས་མཛེས་པར་བརྒྱན་ལ། དེའི་འོག་ཏུ་ཐེག་པ་ཆེན་པོའི་ཆོས་ཉན་པའི་ཡོན་ཏན་
བསྟན་ཅིང་བསྐུལ་བ་གདབ་སྟེ། ཅིའི་ཕྱིར་ཞེ་ན། ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་
འདི་ནི་ཉན་བྱེད་ན། །ཞེས་གསུངས་ཏེ། དུས་གསུམ་གྱི་སངས་རྒྱས་ཐམས་ཅད་ཀྱི་མཁྱེན་
པའི་ཡེ་ཤེས་ཀྱི་རང་བཞིན་རྡོ་རྗེ་རྣམ་པར་འཇོམས་པའི་མདོའི་དོན་ཟབ་པ་རྒྱ་ཆེ་བ་སངས་
རྒྱས་ཉིད་ཀྱི་སྤྱོད་ཡུལ། མདོ་སྡེ་ཐམས་ཅད་ཀྱི་སྙིང་པོ་འདི་ཐེག་པ་ཆེན་པོའི་རིགས་ཅན། སློབ་
པའི་རྒྱུན་ལ་ཞུགས་པ་གང་ཞིག་གིས་མཉན་པར་བྱེད་པ་དང་ཀློག་ཅིང་འཛིན་པ་དང་།
གཞན་ལ་དོན་ཉམས་སུ་ལེན་པའི་ཡོན་ཏན་སློབ་དཔོན་གྱིས་སློབ་མ་ལ་བསྟན་ཏེ། དེ་ལྟར་
བསྟན་ནས་དེའི་འོག་ཏུ་ཉན་པའི་བསོད་ནམས་ཀྱི་ཕན་ཡོན་སྟོན་ཏེ། ཅིའི་ཕྱིར་ཞེ་ན། མདོ་
སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །ཞེས་གསུངས། མདོ་སྡེ་
འདི་མཉན་ཅིང་ཉམས་སུ་བླངས་པའི་ཡོན་ཏན་གྱི་གཟི་བརྗིད་ཀྱིས། ཁམས་གསུམ་གྱི་
སེམས་ཅན་རྣམས་ཀྱི་ཉོན་མོངས་པའི་རྣམ་པར་རྟོག་པ་དང་སྡུག་བསྔལ་གྱི་བྱེ་བྲག་རྣམས་
ལ་ཕན་པའི་ཐ་ཚིག་གོ། །ཅིའི་ཕྱིར་ཞེ་ན། མི་བཟད་པ་ཡི་ནད་རྣམས་ཀྱང་། །དེ་དག་ཐམས་
ཅད་ཞི་བར་ལྟ་། །ཞེས་གསུངས་ཏེ། ཁམས་གསུམ་གྱི་སེམས་ཅན་རྣམས་ལ་ལས་དང་ཉོན་
མོངས་པའི་བག་ཆགས་རྒྱུ་དང་འབྲས་བུའི་ཚུལ་བཞིན་དུ་མི་བཟད་པའི་ནད་ཀྱི་རང་བཞིན་
པས། དེ་ཞི་བར་བྱ་བ་གོང་དུ་གསུངས་པ་ལྟར་བྱ་བའི་ཐ་ཚིག་གོ། །དེ་ལྟར་གནོད་པ་ཞི་
ནས་དེའི་འོག་ཏུ་བདེ་བ་ཐོབ་པའི་ཐབས་སྟོན་ཏེ། དེ་ཅིའི་ཕྱིར་ཞེ་ན། ཚེ་དང་བསོད་ནམས་
འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། །ཞེས་གསུངས་ཏེ། སེམས་ཅན་
77ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་ཀྱི་བག་ཆགས་ཀྱི་མཐུས་ཚེ་ཟད་ཅིང་འཆི་བ་ལ་སོགས་པ་ལ་མདོའི་དོན་མཉན་པས་
བསྒོམ་པའི་ཚུལ་མ་ནོར་བར་བྱས་ན་ཚེ་དང་བསོད་ནམས་ཚད་མེད་པ་འཕེལ་བར་འགྱུར་
ཞིང་། ཉོན་མོངས་པའི་སྡིག་པ་ཐམས་ཅད་ལས་ཐར་བར་འགྱུར་བའི་ཐ་ཚིག་གོ། །ཆོ་གའི་
ཐབས་དང་ཕན་ཡོན་བཤད་ཟིན་ཏོ།། །།
ད་ནི་བུམ་པའི་ཆོ་གའི་རྐྱེན་བསྟན་ཏེ། ཅིའི་ཕྱིར་ཞེ་ན། ནོར་བུ་ཡུངས་ཀར་ངུར་བ་
དང༌
། །ཞེས་གསུངས་ཏེ། ནོར་བུ་ནི་མུ་ཏིག་དང་། བྱི་རུ་དང་། གཟི་དང་། མཆོང་དང་།
རིན་པོ་ཆེ་དང་ཞེས་བྱ་བའི་ཐ་ཚིག་གོ། །ཡུངས་ཀར་ནི་འབྲུ་སྣ་ལྔའི་གཙོ་བོ་སྟེ། དེའི་ཁོངས་སུ་
བསྡུ་བ་ན། ནས་གྲོ་ཏིལ་འབྲས་མོན་སྲན་ལ་སོགས་པའོ། །ངུར་བ་ནི་ཁ་རྒྱན་གྱི་དོན་ཏེ།
དེའི་ཁོངས་སུ་བསྡུ་བ་ནི་བྱ་གྲི་སིང་གྲི་ཙནྡན་ལ་སོགས་པ་དྲི་ཞིམ་པོའི་ཤིང་ཙནྡན་ལ་སོགས་
པ་ཡལ་ག་དང་བཅས་ཞེས་པའོ། །ད་ནི་རིན་པོ་ཆེ་ལྔ་དང་སྙིང་པོ་སྟོན་ཏེ། རིན་ཆེན་རྨ་མེད་
ཙནྡན་བཅས། །ཞེས་པ་ནི་རིན་པོ་ཆེ་ནི་རྣམ་པ་ལྔ་སྟེ། བཻཌཱུརྱ་དང་། གསེར་དང་། ཤེལ་
དང་། ཨིན་དྲ་ནཱི་ལ་དང་། བྱི་རུ་ཞེས་པའི་དོན་ནོ། །རྨ་མེད་པ་ནི་དེ་རྣམས་ལ་སྐྱོན་ལ་
སོགས་པ་མེད་པའོ། །ཙནྡན་ནི་གླ་རྩི་དང་གུར་ཀུམ་དང་།སྤོས་དང་། ཙནྡན་དང་། ཨ་ཀ་རུ་
ལ་སོགས་པའི་བྱེ་བྲག་སྨོས་པའི་དོན་ཏོ། །ཤེལ་དང་རྡོ་རྗེ་མེ་ཏོག་དང་། །ཞེས་པ་ནི་ཤེལ་
དང་རྡོ་རྗེ་གཉིས་ནི་སྙིང་པོར་ཤེས་པའི་དོན་ནོ། །ཤེལ་ནི་མེ་ཤེལ་དང་ཆུ་ཤེལ་གཉིས་ཀྱི་
དོན་ནོ། །
ད་ནི་སྙིང་པོ་ཕྱི་མ་གསུམ་གྱི་དོན་སྟོན་ཏོ། །འོ་མའི་སྙིང་པོ་མར་དང་། ཤིང་གི་སྙིང་པོ་བུ་
རམ་དང་། མེ་ཏོག་གི་སྙིང་པོ་སྦྲང་རྩི་ཞེས་པའི་དོན་ནོ། །མེ་ཏོག་ནི་བུམ་པའི་གདན་གྱི་ཐ་
ཚིག་གོ། །དབྱར་ནི་མེ་ཏོག་གི་དཀྱིལ་འཁོར་བྱ། དགུན་ནི་ཚོན་སྣ་ལྔའི་དཀྱིལ་འཁོར་པདྨ་
ལ་སོགས་པ་ལ་བྱ་བའི་དོན་ཏོ། །གཞན་དུ་བུམ་པའི་ཁ་རྒྱན་ཏེ། མེ་ཏོག་ལ་སོགས་པ་དག་
78ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྣམ་པར་བཤད་པ།
གིས་ཁ་རྒྱན་བྱ་བའི་ཕྱིར་སྨོས་སོ། །ཆུ་ཡི་གསེར་རམ་ཡང་ན་ནི། །དངུལ་གྱི་བུམ་པ་དག་
ཀྱང་རུང་། །གཙང་མའི་གོས་ཀྱིས་དཀྲིས་ཤིང་དགང་། །ཞེས་པ་ནི་བུམ་པའི་རྒྱུ་སྟེ། རྒྱལ་པོ་
ནི་གསེར་གྱི་བུམ་པ་བྱ། བློན་པོ་ནི་དངུལ་གྱི་བུམ་པ་ཀྱང་ནི་ཚིག་གི་ལྷག་མ་ཅན་ཏེ།
འབངས་ཕལ་པ་ནི་ཟངས་དང་ལྕགས་ལ་སོགས་པའི་བུམ་པས་བྱ་བའི་དོན་ཏོ། །གཞན་དུ་
ན་ཕྲིན་ལས་སོ་སོའི་བྱེ་བྲག་ཏུ་ཤེས་པར་བྱའོ། །གཙང་མའི་གོས་ནི་རས་ཁོ་ཚར་མ་ཉམས་
པ་ཏིང་ངེ་འཛིན་གྱིས་བྱིན་གྱིས་བརླབ་པའི་ཐ་ཚིག་གོ། །དེའི་འོག་ཏུ་གྲངས་སྟོན་ཏེ། ཅིའི་
ཕྱིར་ཞེ་ན། ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་
རྣམ་འཇོམས་བཟླས་ན་ནི། །ཞེས་གསུངས་ཏེ། གྲངས་ཀྱི་དོན་ཏེ། འབངས་ཀྱི་ནི་ཉི་ཤུ་རྩ་
གཅིག་ལ་སོགས་ཏེ། ཇི་ཙམ་འབྱོར་པའོ། །བློན་པོ་ནི་བརྒྱ་རྩ་བརྒྱད་ལ་སོགས་པ་སྟེ།
འགྲུབ་ཚད་དོ། །རྒྱལ་པོ་ནི་བསོད་ནམས་ཆེ་བས་ཐ་མ་བརྒྱ་རྩ་བརྒྱད་དོ། །བློན་པོ་ཐ་མ་ཉི་
ཤུ་རྩ་གཅིག་གམ། འབངས་ཀྱི་ཐ་མ་བདུན་ནོ། །དེ་ནི་གྲངས་ཀྱི་བསྙེན་པའོ། །མཚན་མའི་
བསྙེན་པ་དང་། ཚིག་དང་དོན་བཟློག་པ་ནི་རང་བཞིན་གྱིས་ཤེས་པར་བྱ་བའི་ཐ་ཚིག་
གོ། །དེའི་འོག་ཏུ་ཁྲུས་བྱ་བའི་དམིགས་སྟོན་ཏེ། ཅིའི་ཕྱིར་ཞེ་ན། རྒྱལ་པོ་རྟག་ཏུ་ཁྲུས་གྱིས་
ཤིག །ཅེས་གསུངས་ཏེ། རྒྱལ་པོ་སྟོབས་ལྡན་སྙིང་པོ་ལ་སོགས་པ་རྒྱལ་པོའི་རིགས་སུ་
གཏོགས་པ་རྣམས་སོ། །རྒྱལ་པོ་སྣ་ལ་སྨོས་པ་ཅིའི་ཕྱིར་ཞེ་ན། བསོད་ནམས་ཆེ་བས་བྱས་
པ་སྣ་ལ་སྨོས་པའི་ཕྱིར་རོ། །དེས་ཐམས་ཅད་བདེ་བའི་ཕྱིར་རོ། །འབངས་ནི་རྒྱལ་པོའི་འཁོར་
བས་དོན་གྱིས་ཤེས་པར་བྱ་བའི་ཐ་ཚིག་གོ། །
མདོ་ཡི་དོན་གྱི་དགོངས་པ་ལ། །རིགས་པའི་ཚུལ་གྱིས་འདི་གཞུང་འཆད། །
འཕགས་པ་རྣམས་ལ་བཟོད་པར་གསོལ། །འདི་གྲུབ་བརྩམས་པས་དེ་གྲུབ་ཤོག །
རྡོ་རྗེ་རྣམ་པར་འཇོམས་པའི་གཟུངས་ཀྱི་དོན་རྣམ་པར་བཤད་པ། སློབ་དཔོན་བདེ་
ལ79ལ
ཟ་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བའི་མྱུ་གུས་མཛད་པ་རྫོགས་སོ།། །།
80



༄༅།།རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་
འགྲེལ་པ་རིན་ཆེན་ཕྲེང་བ་ཞེས་བྱ་བ།
སློབ་དཔོན་ཆེན་པོ་ས་ཝ་རི་པ།
རྒྱ་གར་སྐར་དུ། བཛྲ་བི་དཱ་ར་ཎ་ནཱ་མ་དྷ་ར་ཎི་རཏྣ་མཱ་ལ་བྲྀཏྟི་ནཱ་མ། བོད་སྐད་དུ། རྡོ་རྗེ་
རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ་ཞེས་བྱ་བ།
བཅོམ་ལྡན་འདས་ཕྱག་ན་རྡོ་རྗེ་ལ་ཕྱག་འཚལ་ལོ། །མ་རུངས་འཇོམས་མཛད་མི་ཤིགས་རི་
བོ་འཛིན། །ཐུགས་རྗེའི་སྣང་བས་ཉོན་མོངས་འཇོམས་པའི་སྐུ། །རང་གཞན་དོན་རྣམས་མ་
ལུས་སྡུད་མཛད་པའི། །དབྱེར་མེད་རང་བཞིན་གསལ་བའི་སྐུ་ལ་འདུད། །བླ་མའི་མན་
ངག་ལ་བརྟེན་ནས། །དམན་པའི་དོན་དུ་རྡོ་རྗེའི་དོན་བཤད་བྱ། །འདི་སྐད་བདག་གིས་ཐོས་
པ་དུས་གཅིག་ན། བཅོམ་ལྡན་འདས་རྡོ་རྗེ་ལ་བཞུགས་ཏེ། ལུས་ཐམས་ཅད་རྡོ་རྗེར་བྱིན་
གྱིས་བརླབས་ནས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བ་ནི་བཅོམ་ལྡན་
འདས་རྡོ་རྗེ་གདན་བྱང་ཆུབ་སྙིང་པོ་ན་འཁོར་བྱང་ཆུབ་སེམས་དཔའ་དཔག་ཏུ་མེད་པ་དང་
ཐབས་ཅིག་ཏུ་བཞུགས་སོ། །བཞུགས་པ་དེའི་ཚེ་བཅོམ་ལྡན་འདས་དེ་ཉིད་རྡོ་རྗེ་དེ་ཉིད་ལ་
ཐིམ་ཞིང་སངས་རྒྱས་རྣམས་ཀྱིས་བྱིན་གྱིས་བརླབ་པ་མཛད་ནས། དེ་ནས་བཅོམ་ལྡན་
-81ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་ཀྱིས་རྡོ་རྗེ་དེ་ཉིད་ལས་ཏིང་ངེ་འཛིན་གྱི་རྣམ་པར་འཕྲུལ་པ་མཛད་པ་ནི་རྣམ་པ་གསུམ་
དུ་མཛད་དོ། །འདི་སྐད་དུ་རྡོ་རྗེ་དང༌། ཁྲོ་བོ་གཉིས་སུ་ཐོས་སོ། །གང་གིས་ཤེ་ན། ཕྱག་ན་རྡོ་
རྗེ་བདག་གིས་ཐོས་ཏེ་དུས་གཅིག་ན་ཐོས་ཞེས་བྱའོ། །ཇི་ལྟར་ཐོས་ཤེ་ན། དེ་ནས་སངས་
རྒྱས་ཀྱི་མཐུ་དང་། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱིས་ཞུས་ནས་
ཐོས་ཏེ། དེ་ཡང་དེ་གཉིས་ཀྱི་དོན་ཞེས་དྲིས་ནས་སོ། །
རྡོ་རྗེ་སྙིང་པོ་ལས་བྱུང་བ། རྡོ་རྗེ་ཁྲོ་བོའི་དོན་སྨྲས་པ་ཞེས་བྱ་བ་ནི་རྡོ་རྗེ་ནི་འཇོམས་
བྱ་འཇོམས་པ་ལ་བྱ། ཁྲོ་བོ་ནི་འཇོམས་བྱེད་ལ་བྱའོ། །དེའི་དོན་ནི་ཤེས་རབ་དང་སྙིང་རྗེ་
ཞེས་པའོ། །ཤེས་རབ་ཀྱི་དོན་ནི་ཅི་ཞེ་ན། མི་ཆོད་པ། མི་ཤིགས་པ། བདེན་པ། སྲ་བ། བརྟེན་
པ་ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པའོ། །དེའི་ཐབས་ནི་དོན་ཅི་ཞེ་ན།
སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་ཐམས་ཅད་འཇིལ་བར་བྱེད་པའོ། །
འོ་ན་ཤེས་རབ་ཀྱི་ཡོན་ཏན་ཅི་ཞེ་ན། རིག་སྔགས་ཐམས་ཅད་གཅོད་པར་བྱེད་པ། རིག་
སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་པར་བྱེད་པ། ལས་
ཐམས་ཅད་སྒྲུབ་པར་བྱེད་པ། གཞན་གྱི་ལས་ཐམས་ཅད་འཇིག་པར་བྱེད་པའོ། །ཐབས་
ཀྱི་ཡོན་ཏན་ཅི་ཞེ་ན། གདོན་ཐམས་ཅད་རླག་པར་བྱེད་པ། གདོན་ཐམས་ཅད་ལས་ཐར་
བར་བྱེད་པ། འབྱུང་པོ་ཐམས་ཅད་ཚར་གཅོད་པ། འབྱུང་པོ་ཐམས་ཅད་འགུགས་པར་བྱེད་
ཅིང་། གཞན་གྱི་རིག་སྔགས་དང་འབྱུང་པོའི་གདོན་རླག་པར་བྱེད། སྲུང་བར་བྱེད། དེ་ལས་
ཐར་བར་བྱེད་དོ། །འོ་ན་ཤེས་རབ་ཀྱི་ལས་ཇི་ལྟ་བུ་ཞིག་བྱེད་ཅེ་ན། རིག་སྔགས་ཀྱི་ལས་
ཐམས་ཅད་བྱེད་དུ་འཇུག་པ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་
བར་བྱེད་པ། འདོད་པ་ཐམས་ཅད་རབ་ཏུ་སྦྱིན་པར་བྱེད་པའོ། །ལས་ཐམས་ཅད་པའི་
བུམ་པ་ལས་ཐམས་ཅད་ཀྱི་སྔོན་དུ་འགྲོ་བའོ། །དེས་མ་གྲུབ་པ་གྲུབ་པར་འགྲོ་སྟེ། དེས་
~82



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
བར་ཆད་མེད་པས་གྲུབ་པ་དེ་ཆུད་མི་ཟ་བར་སྒྲུབ་ནུས་ཤིང་། སེམས་ཅན་གཞན་ལ་ནུས་པ་
སྐྱེད་པར་བྱེད་པའོ། །འོ་ན་ཐབས་ཀྱི་ལས་ཇི་ལྟ་བུ་ཞེ་ན། སེམས་ཅན་ཐམས་ཅད་སྲུང་བ།
ཞི་བ་རྒྱས་པ། སེམས་ཅན་ཐམས་ཅད་རེངས་པར་བྱེད་པ། རྨུག་པར་བྱེད་པའི་གསང་
སྔགས་ཀྱི་མཐུ་ཆེན་པོ་འདི་རབ་ཏུ་སྨྲས་སོ། །ཞེས་བྱ་བ་ནི་སྲུང་བ་དང་། ཕྲིན་ལས་བཞིའི་
ལས་དང་། ཁྱད་པར་དུ་རེངས་པར་བྱེད་པ་དང་། རྨུགས་པའི་བྱེད་པའི་ལས་སོ། །
འོ་ན་ལས་དེ་གང་གིས་རྟོགས་པར་བྱ་ཞེ་ན། གསང་སྔགས་ཀྱི་མཐུ་ཆེན་པོ་འདིས་
རྟོགས་པར་སྨྲ་བར་བྱའོ། །འོ་ན་ཇི་ལྟར་སྨྲ་བར་བྱ་ཞེ་ན། ན་མོ་རཏྣ་ཏྲ་ཡཱ་ཡ་ན་མཤྩཎྜ་བཛྲ་
པཱ་ཎ་ཡེ་མ་ཧཱ་ཡཀྵ་སེ་ན་པ་ཏ་ཡེ་ཧཱུཾ་ཧཱུཾ་ཞེས་བྱ་བ་སྔོན་དུ་སོང་ནས་སོ། །དེའི་དོན་ནི་རང་སྟན་
བདེ་བ་ལ་འདུག་སྟེ། ཚོགས་གཉིས་སྔོན་དུ་སོང་ནས་བདག་ཉིད་རིག་པ་ཧཱུྃ་དུ་བསམས་ཏེ།
དེ་ལས་འོག་གི་ཕྱོགས་སུ་རྡོ་རྗེ་རྒྱ་གྲམ། སྟེང་གུར་ཕྱོགས་མཚམས་རྩིག་པའོ། །དེ་ནས་ཧཱུྃ་
དེ་ལས་ཧཱུཾ་ཞུ་བ་ལས་གཞལ་ཡས་ཁང་གྲུ་བཞི་སྒོ་བཞི་སྒོ་ཁྱུད་དང་བཅས་པ་ལྟེ་བ་ཉི་མའི་
དཀྱིལ་འཁོར་ལ་འཁོར་ལོ་རྩིབས་བཅུ་པའོ། །དེའི་དབུས་ཀྱི་ལྟེ་བའི་ཉི་མ་ལ་ཧཱུྃ་བསམས་
ཏེ་འོད་དུ་ཞུ་བ་ལས་རྡོ་རྗེ་དཀར་པོ་གཅིག་ཏུ་གྱུར་ནས་རྡོ་རྗེ་དེའི་ལྟེ་བ་ལ་ཧཱུཾ་ལས་འོད་
འཕྲོས་ནས་སེམས་ཅན་དང་སྣོད་དུ་བཅས་པ་སྦྱངས་ཏེ། རྡོ་རྗེ་ཞུ་བས་རྡོ་རྗེ་རྣམ་པར་
འཇོམས་པ་ཞེས་བྱ་བ་སྐུ་མདོག་དཀར་པོ་རྡོ་རྗེ་དང་དྲིལ་བུ་བསྣམས་པ་རྡོ་རྗེ་སྐྱིལ་མོ་ཀྲུང་
གིས་བཞུགས་པ། རྒྱན་རྣམ་པ་དུ་མས་བརྒྱན་པ། དེའི་ཐུགས་ཀར་ཟླ་བའི་སྟེང་ན་ཧཱུཾ་ངོ་། །
ཧཱུྃ་དེ་ལས་མ་བཅུ་ལས་ཉི་མའི་དཀྱིལ་འཁོར་བཅུར་བསྒོམས་ནས། དེའི་སྟེང་དུ་ཧཱུྃ་བཅུ་
ཐམ་པ་ལས་ཁྲོ་བོ་བཅུ་རུ་བསྒོམ་པ་ནི་ཤར་དུ་ཁམས་གསུམ་རྣམ་རྒྱལ་སྐུ་མདོག་དཀར་པོ་
རྡོ་རྗེ་འཛིན་པའོ། །ལྷོ་ཕྱོགས་སུ་གཤིན་རྗེ་གཤེད་པོ་སྐུ་མདོག་དམར་ནག་ཕྱག་ན་རིན་པོ་
ཆེ་བསྣམས་པའོ། །ནུབ་ཕྱོགས་སུ་རྟ་མགྲིན་རྟ་མགོ་ལྗང་གུ་མདོག་དམར་པོ་ཕྱག་ན་པདྨ་
~83



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྣམས་པའོ། །བྱང་ཕྱོགས་སུ་བདུད་རྩི་འཁྱིལ་པ་ལྗང་གུ་ཕྱག་ན་རྡོ་རྗེ་རྒྱ་གྲམ་བསྣམས་
པའོ། །ཤར་ལྷོ་མཚམས་སུ་དབྱུག་པ་སྔོན་པོ་རྡོ་རྗེ་བེ་ཅོན་ནོ། །ལྷོ་ནུབ་མཚམས་སུ་ཨ་མོ་གྷ་
པཱ་ཤ་སྐུ་མདོག་མཐིང་ནག་སྦྲུལ་ཞགས་བསྣམས་པའོ། །ནུབ་བྱང་མཚམས་སུ་འདོད་པའི་
རྒྱལ་པོ་དམར་ནག་ཕྱག་ན་གྲི་གུག་བསྣམས་པའོ། །བྱང་ཤར་མཚམས་སུ་རྡོ་རྗེ་འཁོར་ལོ་
སྐུ་མདོག་ལྗང་གུ་ཕྱག་ན་འཁོར་ལོ་འཛིན་པའོ། །སྟེང་གི་ཕྱོགས་སུ་ཧཱུྃ་ཀ་ར་མཐིང་ནག་
ཕྱག་ན་རལ་གྲི་བསྣམས་པའོ། །འོག་གི་ཕྱོགས་སུ་སྟོབས་པོ་ཆེ་ནམ་མཁའི་མདོག་ཅན་རྡོ་
རྗེ་རྩེ་གསུམ་པ་འཛིན་པའོ། །དེ་རྣམས་ནི་ཞབས་བརྐྱང་བསྐུམ་དུ་བཞུགས་ཤིང་ཁྲོ་བོའི་
ཆས་ཀྱིས་བརྒྱན་པ་ཐུགས་ཀར་ཧཱུྃ་བསམས་ཏེ། སྤྱན་དྲང་བ་ལ་སོགས་པ་བྱའོ། །
དེའི་སྔགས་ནི། ཏདྱ་ཐཱ། ཨོཾ་ཏྲ་ཊ་ཏྲ་ཊ། ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་
ཡ། གྷཎ་གྷཱཎཱ། བྷུན་པ་ཡ་གྷན་པ་ཡ། ཞེས་པ་ནི་གཙོ་བོ་དང་། ཁམས་གསུམ་རྣམ་རྒྱལ་
དང་། གཤིན་རྗེ་གཤེད་དང་། རྟ་མགྲིན་དང་། བདུད་རྩི་འཁྱིལ་པ་དང༌། ཧཱུྃ་མཛད་དང༌།
སྟོབས་པོ་ཆེའོ། །ཁམས་གསུམ་རྡོ་རྗེ་རྣམ་རྒྱལ་གྱིས་ཞེ་སྡང་ཞི་བར་གྱིས་ཤིག །རྡོ་རྗེ་བེ་ཅོན་
གྱིས་ཞེ་སྡང་རབ་ཏུ་ཞི་བར་གྱིས་ཤིག །བོ་དྷ་ཡ་བོ་དྷ་ཡ་ཞེས་པའོ། །གཤིན་རྗེ་གཤེད་
པོས་གཟུང་འཛིན་རབ་ཏུ་ཞི་བར་གྱིས་ཤིག །ཨ་མོ་གྷ་པཱ་ཤས་ཡང་དག་པའི་བྱང་ཆུབ་ཏུ་
སེམས་བསྐྱེད་ཅིག །སཾ་བོ་དྷ་ཡ་སཾ་བོ་དྷ་ཡ། རྟ་མགྲིན་གྱིས་འདོད་ཆགས་རབ་ཏུ་ཞི་ཞིང་ཞི་
བར་གྱུར་ཅིག་ཡེ་ཤེས་ཀྱི་རང་བཞིན་གསལ་བ་དང་། འདོད་པའི་རྒྱལ་པོས་ཡེ་ཤེས་དེ་དང་
མི་མཐུན་པ་སོལ་ཅིག །བྷ་མ་བླ་མ། བདུད་རྩི་འཁྱིལ་པས་བྱང་ཆུབ་ཀྱི་སེམས་གོང་ནས་
གོང་དུ་སྤེལ་བ་དང་། ཁྲོ་བོ་རྡོ་རྗེ་འཁོར་ལོས་ཡང་དག་པར་སོལ་ཅིག །སཾ་བྷ་མ་ཡ་སཾ་བྷ་མ་
ཡ། ཧཱུཾ་ཀ་རས་ཟུངས་ཤིག །སྟོབས་པོ་ཆེས་རྗེས་སུ་ཟུངས་ཤིག །
དེ་ལྟར་རྩ་བའི་གསང་སྔགས་བསྟན་ནས། ད་སྒོ་བ་བསྟན་པ་ནི་རྡོ་རྗེ་རྣོན་པོ་མདོག་
~84ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
མཐིང་ནག་རྡོ་རྗེ་རྩེ་གཅིག་པ་བསྣམས་པའོ། །ལྷོ་ན་རབ་ཏུ་ཁྲོས་པ་མདོག་སེར་པོ་ཕྱག་ན་གྲི་
གུག་བསྣམས་པའོ། །ནུབ་ཏུ་རྡོ་རྗེ་ལྕགས་སྒྲོག་མདོག་དམར་པོ་ཕྱག་ན་ལྕགས་སྒྲོག་བསྣམས་
པའོ། །བྱང་ན་རྡོ་རྗེ་དྲིལ་བུ་མདོག་ལྗང་གུ་དྲིལ་བུ་བསྣམས་པའོ། །དེ་ལྟར་དཀྱིལ་འཁོར་
བསྐྱེད་ནས་ནི། །གཙོ་བོའི་ཐུགས་ཀའི་ཧཱུྃ་ལས་ནི། །ཤར་དུ་པདྨའི་གདན་སྟེངས་སུ། །བདག་
ཉིད་ཕྱག་ན་རྡོ་རྗེར་བསྒོམ། །སྤྱན་དྲངས་བསྟིམས་ནས་གསང་སྔགས་བཟླ། །དེ་ནི་སྔོན་དུ་
བསྙེན་པའི་དོན་ཏོ། །
ད་ནི་ལས་ཀྱི་སོ་སོ་ལ་སྦྱར་བ་ནི། །སྦྱིན་སྲེག་རིམ་པ་བྱ་བ་ནི། །དང་པོ་ཞི་བ་ཤར་
དུ་བྱ། །ཁྲུ་གང་ཟླུམ་པོ་འདབ་བཞི་ལ། །རྡོ་རྗེ་དཀར་པོ་སོར་བརྒྱད་དགོད། །དྲི་ཞིམ་དཀར་
པོའི་ཤིང་ལས་བྱའོ། །མཆོད་རྫས་བསྲེག་རྫས་དྲི་ཞིམ་དཀར། །རྫས་རྣམས་ཀྱི་ནི་སྦྱིན་སྲེག་
བྱའོ། །ཨོཾ་སརྦ་བི་ཤུདྡྷསརྦ་དྷརྨཱསཱ་བྷཱ་བ་ཤུདྡྷོཉ་ཧཾ། དེ་ནས་སྟོང་པའི་ཏིང་འཛིན་ལས། །
བདག་ཉིད་ཧཱུཾ་དུ་རབ་བསམས་ཏེ། །དེ་ལས་ཐབ་ཁུང་ཧྥུ་ལས་བསྐྱེད། །པདྨ་འདབ་བཞི་གེ་
སར་ལ། །དབུས་སུ་ཟླ་བའི་དཀྱིལ་འཁོར་བསམ། །དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་
གཅིག་ཏུ་གྱུར་པར་བསམས་ཏེ། དེ་ཡོངས་སུ་གྱུར་པ་ལས་རྡོ་རྗེ་རྣམ་པར་འཇོམས་པ་སྐུ་
མདོག་དཀར་པོ་རྡོ་རྗེ་དང་དྲིལ་བུ་འཛིན་པའོ། །དེའི་ཐུགས་ཀ་ན་ཟླ་བའི་སྟེང་ན་རཾ་གྱི་
མཐའ་མ་ན་ཕར་ལ་ན་མཤྩཎྜ་བཛྲ་པཱ་ཎ་ཡེ་ཧཱུྃ་གིས་བསྐོར་བར་བསྒོམ། ཤར་དུ་ཉི་མའི་སྟེང་
དུ་ཧཱུྃ་ལས་རྡོ་རྗེ་དཀར་པོ་ལས་ཁམས་གསུམ་རྣམ་པར་རྒྱལ་བ་མདོག་དཀར་པོ་ཕྱག་ན་རྡོ་
རྗེ་བསྣམས་པའོ། །ལྷོར་ཉི་མའི་སྟེང་དུ་ཧཱུྃ་ལས་རྡོ་རྗེ་དཀར་པོ་དེ་ལས་གཤིན་རྗེ་གཤེད་
དམར་ནག་ཕྱག་ན་རིན་པོ་ཆེ་བསྣམས་པའོ། །ནུབ་ཏུ་རྟ་མགྲིན་དམར་པོ་ཕྱག་ན་པདྨ་
བསྣམས་པའོ། །བྱང་དུ་བདུད་རྩི་འཁྱིལ་པ་སྐུ་མདོག་ལྗང་གུ་ཕྱག་ན་རྡོ་རྗེ་རྒྱ་གྲམ་
བསྣམས་པའོ། །ཞབས་བརྐྱང་བསྐུམ་སྟག་དང་སྦྲུལ་གྱིས་བརྒྱན་པ། ཐུགས་ཀ་ནི་ཟླ་བའི་
༤85
|



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐོག་ན་རི་འོད་འབར་བ་ཅན་ནོ། །
མཐའ་མ་ན་བསྐོར་བ་ནི། ཨོཾ་བོ་དྷ་བོ་དྷ། སཾ་བོ་དྷ་ཡ་སཾ་བོ་དྷ་ཡ། བྷ་མ་བྷ་མ།
བྷ་མ་ཡ་སཾ་བྷ་མ་ཡ་ཞེས་པའོ། །སྤྱན་དྲང་བ་དང་བསྡིམ་པ་ལ་སོགས་པ་རྫོགས་ནས་ཞི་
བར་བྱ་བའི་ཕྱིར་གོང་གི་རྩ་བའི་སྔགས་ལས་སརྦ་བྷཱུ་ཏ་ནི་ཤཱནྟིཾ་ཀུ་རུ་སྭཱ་ཧཱ། ཞེས་པས་ཞི་
བར་འགྱུར་རོ། །རྒྱས་པ་ལ་ནི་དབྱིབས་གྲུ་བཞི་ཁྲུ་གང་པ་སེར་པོས་བྱུགས་ལ་ནང་དུ་
འཁོར་ལོ་རྩིབས་བཞི་པ་གསེར་དང་འདྲ་བ་ལ་རྡོ་རྗེ་སེར་པོ་དགོད་པར་བྱའོ། །ཙནྡན་ནམ་
དྲི་དང་ལྡན་པའི་མེ་ལ་ཏིལ་བསྲེག་པར་བྱའོ། །དེའི་དོན་ནི་སྟོང་པ་ཉིད་ལས་བདག་ཉིད་ཧཱུཾ་
དུ་བསམས་ཏེ་དེ་ལས་འཕྲོས་པས་གསེར་གྱི་འཁོར་ལོ་རྩིབས་བཞི་པ་བསམས་ཏེ། དེའི་ལྟེ་
བ་ལ་ཉི་མའི་ཐོག་ཏུ་ཧཱུྃ་ཞུ་བ་ལས་རྡོ་རྗེ་སེར་པོ་ལས་རྡོ་རྗེ་རྣམ་པར་འཇོམས་པར་བསྐྱེད།
གཞན་གོང་དང་འདྲ་བ་ལས་སེར་པོ་རི་སེར་པོའོ། །
ན་མཤྩཎྜ་བཛྲ་པཱ་ཎ་ཡེ། ཨོཾ་ཏྲ་ཊ་ཏུ་ཊ། ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་ཡ།
ཏད་ཡ་ཐཱ། སརྦ་སཏྭ་ནི་པུཏྟཾ་ཀུ་རུ་ཡེ་སྭཱ་ཧཱ། དབང་གི་ཟླ་གམ་དམར་པོ་སྟེ་ནང་དུ་པདྨ་
དམར་པོ་འདབ་མ་དྲུག་པའི་སྟེང་དུ་རྡོ་རྗེ་དམར་པོ་བྲི་བར་བྱའོ། །སེང་ལྡེང་ལ་སོགས་པ་
དམར་པོའི་ཤིང་ལ་ཡུངས་ཀར་དམར་པོ་ལས་དགུག་པའི་ལས་བྱ་ཞིང་སྲེག་གོ། །དེའི་
དོན་ནི་སྟོང་པ་ལས་བདག་ཉིད་ཧཱུྃ་དུ་བསམས་ཏེ། པཾ་ལས་པདྨ་དམར་པོའི་འདབ་མའི་སྟེང་
དུ་ཧཱུྃ་ལས་རྡོ་རྗེ་དམར་པོ་དེ་ལས་རྡོ་རྗེ་རྣམ་པར་འཇོམས་པ་སྐུ་མདོག་དམར་པོ་ཐུགས་ཀར་
ཉི་མའི་ཐོག་ཏུ་རཾ་དམར་པོ་གཞན་གོང་དང་མཐུན་པ་ལས་དམར་པོ་ལ་རཾ་དམར་པོའོ། །
སྟེང་དུ་ཧཱུྃ་ཀ་ར་མཐིང་ག་རལ་གྲི་འཛིན་པ། འོག་ཏུ་སྟོབས་པོ་ཆེ་ནམ་མཁའི་མདོག་ཅན་རྡོ་
རྗེ་རྩེ་གསུམ་པའོ། །
ཀུ་ཊ་ཀུ་ཊ། སཾ་ཀུ་ཊ་ཡ་སཾ་ཀུ་ཊ་ཡ། གྷ་ཊ་གྷ་ཊ། སཾ་གྷ་ཊ་ཡ་སཾ་གྷ་ཊ་ཡ། བྷུཎྜ་བྷུཙྪ།
ལ86



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
བྷུཎྞ་པ་ཡ་གྷཱཎྞ་པ་ཡ། སརྦ་ཤ་ཏྭ་ཨ་མོ་གྷ་ཀུ་རུ་ཀུ་ལེ་ཝ་ཤཾ་ཀུ་རུ་སྭཱ་ཧཱ། བསད་པ་ལ་ནི་འདི་
ཡིན་ཏེ། དུར་ཁྲོད་འཇིགས་པའི་གནས་ཕྱིན་ལ། །དུར་ཁྲོད་ས་ལས་བྱས་པ་ཡི། །གྲུ་བཞི་
སྒོ་བཞི་རྒྱ་གྲམ་བྲི། །ལྟེ་བར་གྲུ་གསུམ་ཐོད་པས་བསྐོར། །ཕུར་བུའི་རྫས་ནི་གཏོར་མ་བཞི། །
ལྕགས་ཕྱེ་རྡོ་རྗེ་ཡུངས་ཀར་རྣམས། །གོ་རིམས་བཞིན་དུ་བསག་པར་བྱ། །རྫས་རྣམས་
བཀྲམ་ནས་བསྒོམ་པ་ནི་དང་པོ་བསོད་ནམས་ཀྱི་བདག་ཉིད་སྡིག་པ་བཤགས་པ་ལ་སོགས་
པ་བྱའོ། །དེའི་རྗེས་ལ་ཨོཾ་མ་ཧཱ་ཤུ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོཉཧཾ་ཞེས་བྱ་བས་སྟོང་པ་
ཉིད་དུ་བསྒོམ་པའོ། །དེ་རྗེས་ཧཱུཾ་ལས་གཞལ་ཡས་ཁང་། །གྲུ་བཞི་པ་ལ་སྒོ་བཞི་པ། །ཀ་བ་
བརྒྱད་དང་རིན་ཆེན་ཏེ། །ནང་ནི་དུར་ཁྲོད་འཇིགས་པའོ། །རྡོ་རྗེ་རྒྱ་གྲམ་ནག་པོ་སྟེ། །གྲུ་
གསུམ་ནམ་མཁའི་མདོག་ཅན་བསྒོམ། །གྲུ་གསུམ་ནང་དུ་ཟླ་སྟེང་དུ། །ཧཱུྃ་ལས་རྡོ་རྗེ་ནག་
པོ་ཆེ། །རིག་པར་བྱས་ཏེ་འོད་དུ་ཞུ། །དེ་ལས་རྡོ་རྗེ་ནག་པོའི་སྐུ། །བརྐྱང་བསྐུམ་རྡོ་རྗེ་ནག་
པོ་བསྣམས། །གཡོན་ན་དྲིལ་བུ་སྡིགས་མཛུབ་མཛད། །ཁྲོས་པའི་ཞལ་མདོག་སྟག་ལྤགས་
གྱོན། །ཞལ་ནས་ཧཱུྃ་སྒྲོགས་དཔའ་བོ་ཆེ། །ཐུགས་ཀའི་ཧཱུཾ་ལས་འོད་འཕྲོས་པས། །ཤར་
ཕྱོགས་རྡོ་རྗེ་རྩེ་མོ་ལ། །ཁྲོ་བོ་བདུད་ལས་རྒྱལ་བྱེད་ནི། །ལྕགས་ཀྱུ་ཕུར་བུ་སྐུ་མདོག་
དཀར། །ཟླ་བའི་གདན་ལ་བརྐྱང་བསྐུམ་བཞུགས། །ལྷོ་ཕྱོགས་རྡོ་རྗེ་རྩེ་མོ་ལ། །ཁྲོ་དེ
གཤིན་རྗེ་གཤེད་པོ་ནི། །སྐུ་མདོག་དམར་ནག་འཇིགས་པ་ལ། །ཕྱག་ན་གྲི་གུག་ཕུར་པ་
བསྣམས། །ནུབ་ཕྱོགས་ཁྲོ་བོའི་རྒྱལ་པོ་ནི། །ཁྲོ་བོའི་རྒྱལ་པོ་རྟ་མགྲིན་ནི། །སྐུ་མདོག་
དམར་པོ་འཇིགས་པ་ལ། །རྡོ་རྗེ་རྩེ་གཅིག་ཕུར་པ་བསྣམས། །བྱང་ཕྱོགས་ཁྲོ་བོའི་རྒྱལ་པོ་
ནི། །ཁྲོ་བོའི་རྒྱལ་པོ་བདུད་རྩི་འཁྱིལ། །སྐུ་མདོག་ལྗང་ནག་འཇིགས་པ་ལ། །ཕྱག་ན་ཞགས་
པ་ཕུར་པ་འཛིན། །ཁྲོས་པའི་ཞལ་ལྡན་འཇིགས་པའོ། །རྒྱན་རྣམས་འཛིན་པར་བསྒོམ་པར་
བྱའོ། །ཡེཤེས་སེམས་དཔའ་སྤྱན་དྲངས་ནས། །གསང་བའི་སྔགས་ཀྱི་བཟླས་པ་བྱ། །ཨོ་
~87ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཧེ་ཕུ་ལུ་ནི་རུ་ཕུ་ལུ་ཧཱུྃཧཱ་ཀུ་ལུ་མི་ལི་ཙུ་ལུ་ཀུ་རུ་ཀུ་ལུ་བཛྲ་བི་ཛ་ཡ་སྭཱ་ཧཱ།
དེ་ནི་ཁམས་གསུམ་རྣམ་པར་རྒྱལ་བའི་རྩ་བའི་སྔགས་ཏེ། ཚར་གཅད་པའི་ལྕགས་
ཀྱུ་དང་། ཕུར་པའིའོ། །ཨོཾ་ཀ་ཊ་ཀ་ཊ། མ་ཊ་མ་ཊ། ར་ཊ་ར་ཊ་མོ་ཊ་ནི་པྲ་མོ་ཊ་ནཱ་ཡ་ཀཱི་ལི་
ཀཱི་ལཱ་ཡ་སྭཱ་ཧཱ། དེ་ནི་གཤིན་རྗེ་གཤེད་པོའི་སྔགས་ཏེ། ལས་ཀྱི་སྔགས་གྲི་གུག་དང་ཕུར་
པའི་སྔགས་སོ། །ཙ་ར་ནི་ཙ་ར། ཧ་ར་ཧ་ར། ས་ར་ས་ར། མཱ་ར་ཡ་མཱ་ར་ཡ་བཛྲ་ཀཱི་ལི་ཀཱི་ལཱ་ཡ་
སྭཱ་ཧཱ། ཞེས་པ་རྟ་མགྲིན་གྱི་སྔགས་སོ། །ལས་ཀྱི་སྔགས་ཏེ། རྡོ་རྗེ་རྩེ་གཅིག་པ་དང་ཕུར་པའི་
སྔགས་སོ། །ཙྪིནྡ་ཙྪིནྡ། བྷིནྡ་བྷིནྡ། མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ། བནྡྷ་བནྡྷ། ཀྲོ་དྷ་ཀྲོ་དྷ། ཀཱི་
ལི་ཀཱི་ལཱ་ཡ་སྭཱ་ཧཱ། ཞེས་པ་ནི་སྒོ་བའི་སྔགས་སོ། །ལས་ཀྱི་ཡང་སྔགས་ཏེ། ཞགས་པ་དང་།
ལྕགས་སྒྲོག་དང་། ལྕགས་ཀྱུ་དང་། དྲིལ་བུའོ། །ཙུ་རུ་ཙུ་རུ་ཙཎྜཀཱི་ལི་ཀཱི་ལཱ་ཡ་སྭཱ་ཧཱ། ཞེས་བྱ་
བ་ནི་བདུད་རྩི་འཁྱིལ་པའོ། །ལས་ཀྱི་སྔགས་ཏེ་ཞགས་པ་དང་། ཕུར་བུའོ། །ཏྲཱ་ས་ཡ་ཏྲཱ་ས་ཡ་
བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་ནི་གཙོ་བོ་རྡོ་རྗེ་རྣམ་པར་འཇོམས་པའི་སྔགས་ཏེ། ལས་
ཀྱི་རྡོ་རྗེ་དང་ཕུར་པའི་སྔགས་སོ། །ཀུ་ཊ་ཀུ་ཊ་སཾ་ཀུ་ཊ་ཡ་སཾ་ཀུ་ཊ་ཡ་སརྦ་ཤ་ཏུ་ཧཱུྃ་ཧཱུྃ་ཧཱུྃ་སྭཱ་ཧཱ།
ཡུངས་ཀར་དང་ལྕགས་ཕྱེས་གདབ་པའོ། །དེའི་གཏོར་མ་བསྟན་པ་ནི། །གསེར་དངུལ་
ཟངས་ལྕགས་སྣོད་ནང་དུ། །དཀར་གསུམ་མངར་གསུམ་ལ་དུ་དང་། །སྣུམ་ཁུར་འབྲུ་
རྣམས་ཡོངས་སུ་དགང་། དེ་རྣམས་བྱིན་བརླབ་རིན་ཆེན་སྣོད། །འབྲུ་གསུམ་སྔགས་ཀྱིས་
སྦྱང་ཞིང་སྤེལ། །ཨོཾ་ཨཱ༔ཧཱུྃ།
དེ་ནས་མཆོད་པ་བྱ་བ་ནི་དང་པོ་གཙོ་བོ་མཆོད་པ་ནི། ན་མཿས་མནྟ་བཛྲ་ཨཾ་སརྦ་བ་
ལཾ་ཨཱ་ཝརྟ་ཡ་མ་ཧཱ་བ་ལེ། ཀ་ཏ་བེ་ཏ་ཏ་ལེ། ཨ་ཙ་ལེ་ཞེས་པ་ལྷ་མོའི་གླུ་དང་བཅས་པས་
དབུལ་ཏེ། ཧ་ར་ཧ་ར་བཛྲ་དྷཱ་རཱ་ཡ་སྭཱ་ཧཱ། པྲ་ཧ་ར་པྲ་ཧ་ར་བཛྲ་པྲ་བྷཉྫནཱ་ཡ་སྭཱ་ཧཱ་ཞེས་བྱ་བས་
སོ། །དཀྱིལ་འཁོར་གྱི་ལྷ་མཆོད་པ་ནི། མཎྜལ་མཱ་ཡེ་ཨ་ཏི་བཛྲ། མ་ཧཱ་བ་ལེ། བ་གེ་ར་ཎ་ར་ཎ།
ལ88ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
ཨ་ཛི་ཏེ་ཛྭ་ལ་ཛྭ་ལ། ཏི་ཊི་ཏི་ཊི་པིང་ག་ལེ། ད་ཧ་ད་ཧ། ཏེ་ཛོ་བ་ཏི། ཏི་ལི་ཏི་ལི། བནྡྷ་བན།
ཞེས་བྱ་བའི་གླུ་དང་ལྡན་པས་མཆོད་པ་ནི། མ་ཧཱ་བ་ལི། ཧ་ར་ཧ་ར་བཛྲ་དྷཱ་རཱ་ཡ་སྭཱ་ཧཱ། པྲ་ཧ་
ར་པྲ་ཧ་ར་བཛྲ་པྲ་བྷཉྫནཱ་ཡ་སྭཱ་ཧཱ། བཛྲ་ཀྲོ་དྷ་ཛཱ་ལ་ཡ་སྭཱ་ཧཱ། ཞེས་པས་གཏོར་མ་དབུལ་
བར་བྱའོ། །
ད་ནི་རེངས་པའི་ལས་བྱ་བ་ནི་དོང་གྲུ་གསུམ་པ་བྱ་སྟེ། དེའི་ནང་དུ་འཁོར་ལོ་གཞུག་
པ་ནི་གཟུགས་བཞག་འཁོར་ལོ་རྩེ་གསུམ་ལ་བརྒྱངས་ལ། སྔགས་མ་ཏིསྦོ་ར་བཛྲ། སུ་ཏིསྨྱོ་
ར་བཛྲ། པྲ་ཏིསྦོ་ར་བཛྲ། ཞེས་པ་ནི་མགོ་བོ་དང་། རྐང་པ་གཉིས་ལའོ། །མ་ཧཱ་བཛྲ། ཨ་པྲ་
ཏི་ཧ་ཏ་བཛྲ། ཨ་མོ་གྷ་བཛྲ། ཨེ་ཧི་བཛྲ། ཧཱུཾ་ཧཱུཾ་བཛྲ་དྷཱ་རཱ་ཡ་སྭཱ་ཧཱ། ལག་པ་གཉིས་དང་།
རྩིབ་ལོགས་གཉིས་དང་། གསང་བའི་གནས་དང་ལྟེ་བའོ། །དེ་ལྟ་བུའི་རྡོ་རྗེ་ཕུར་བུ་བརྒྱད་
ཀྱིས་བཏབ་ལ་དོང་གྲུ་གསུམ་དུ་གཞུག་གོ། །རང་ཉིད་བསྒྲུབ་པའི་དཀྱིལ་འཁོར་བཞིན་
བསྒོམས་ལ་ལས་བྱའོ། །སྲུང་བ་ནི་གྲོ་ག་འམ་རས་སམ་གང་ཡང་རུང་བ་ལ་འཁོར་ལོ་
རྩིབས་དྲུག་པ་བྱ་སྟེ། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། དགོད་པར་བྱའོ། །ལྟེ་བ་ལ་སརྦ་
བཛྲ་ཀུ་ལཾ་ཨཱ་བརྟ་ཡ་སྭཱ་ཧཱ། དེའི་ཕྱི་རོལ་དུ་འཁོར་ལོའི་མུ་ཁྱུད་ལ་གསལ་བྱེད་དགོད་དོ། །
དེའི་ཕྱི་རོལ་དུ་འཁོར་ལོའི་རྩིབས་བརྒྱད་ལ། མ་ཏིསྨྲོ་ར་བཛྲ། སུ་ཏིལློ་ར་བཛྲ། པྲ་ཏིསྦྱོ་ར་བཛྲ།
མ་ཧཱ་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་ཧི་བཛྲ། ཤྲཱི་གྷཾ་དྷ་རཱ་ཡ་བཛྲ་སྭཱ་ཧཱ། མུ་
ཁྱུད་ལ་དབྱངས་ཀྱི་ཡི་གེ་ཚོ་དགོད་པར་བྱའོ། །དེའི་དོན་ནི་ཁྲོ་བོ་བཅུ་ཧཱུཾ་ལས་འཁོར་ལོ་ལ་
བསྐྱེད་ལ་མཆོད་པ་དང་། བསྟོད་པ་དང༌། བསྡིམ་པ་བྱས་ལ་སྔགས་འདི་བཟླས་པ་བརྒྱ་
རྩ་བརྒྱད་དམ་ཉི་ཤུ་རྩ་གཅིག་བཟླས་ཏེ་ལུས་ལ་བཏགས་ན། གཟའ་དང་རྒྱུ་སྐར་བྱེད་
སྟེམས་དང་། མི་བཟད་པའི་ནད་རྣམས་ཀྱང་ཞི་བར་འགྱུར་རོ། །དེས་ནི་ཐབས་ཀྱི་དོན་
བཤད་ཟིན་ཏོ། །
~89



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ད་ནི་ཤེས་རབ་ཀྱི་དོན་འཆད་པ་ནི་སའི་ཆོ་ག་ལ་སོགས་པ་རྫོགས་པར་བྱས་ནས།
མཎྜལ་ཤིན་ཏུ་དྲི་ཞིམ་པ་དང་ལྡན་པའི་ཐོག་ཏུ་དྲིའི་ཐིག་ལེ་བཅོ་ལྔ་བྱ་སྟེ། བུམ་པ་མཚན་
ཉིད་འཆད་པར་འགྱུར་པ
པར་འགྱུར་བའི་རྫས་དང་བཅས་པར་བཅོ་ལྔ་གཞག་པར་བྱའོ། །ཕྱོགས་སྐྱོང་བའི་
གཏོར་མ་ཡང་གཞག་པར་བྱའོ། །མཆོད་པ་རྣམ་པ་ལྔ་ཡང་བཤམས་ཏེ། འོག་ནས་སྟོན་པའི་
ལས་ཐམས་ཅད་བུམ་པའི་ཆུས་བསངས་ལ། བསྒྲུབ་པ་ནི་བྱང་ཆུབ་ཏུ་སེམས་བསྐྱེད་ཅིང་།
ཨོཾ་མ་ཧཱ་ཤུ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ་ཞེས་པས་སྟོང་པར་བསྒོམ་མོ། །དེའི་རྗེས་ལ་
བདག་ཕྱག་ན་རྡོ་རྗེར་བསྒོམས་པའི་ཐུགས་ཀའི་ཧཱུཾ་དེ་ལས་པཾ་བཅོ་ལྔ་འཕྲོས་པས་པདྨ་དེའི་
སྟེང་དུ་ཧཱུཾ་ལས་བུམ་པ་བཅོ་ལྔ་བསྐྱེད་ལ། དེའི་ནང་དུ་ཧཱུྃ་དེའི་ཆ་ཤས་ཧཱུྃ་རེ་རེ་བསམ་མོ། །
དེ་ཡོངས་སུ་གྱུར་པ་ལས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་དང་བཅས་པར་
བསམས་ཏེ། རྡོ་རྗེ་ལ་སྔགས་ཀྱིས་བསྐོར་བ་ནི་སྟེང་དུ། ཨོཾ་ཧ་ར་ཧ་ར་བཛྲ། ཤར་དུ་ཨོཾ་མ་
ཐ་མ་ཐ་བཛྲ། ཤར་ལྷོར་དྷུ་ན་དྷུ་ན་བཛྲ། ལྷོར་ད་ཧ་ད་ཧི་བཛྲ། ལྷོ་ནུབ་ཏུ་པ་ཙ་པ་ཙ་བཛྲ།
ནུབ་ཏུ་དྷ་ར་དྷ་ར་བཛྲ། ནུབ་བྱང་མཚམས་སུ་དྷཱ་རཱ་ཡ་དྷཱ་རཱ་ཡ་བཛྲ། བྱང་དུ་དྷཱ་རུ་ཎ་དྷཱ་རུ་ཎ་
བཛྲ། བྱང་ཤར་དུ་ཙྪིནྡ་ཙྪིནྡ་བཛྲ། འོག་ཏུ་བྷིནྡ་བྷིནྡ་བཛྲ། དེ་ཡོངས་སུ་བསྐོར་བའི་རྡོ་རྗེའོ། །
ཤར་དུ་མ་ཐ་བཛྲ་བཛྲ། ལྷོར་སྤོ་ཊ་བཛྲ་བཛྲ། ནུབ་ཏུ་ཀ་ཊ་བཛྲ་བཛྲ། བྱང་དུ་མ་ཐ་བཛྲ་
བཛྲ། དབུས་སུ་སརྦ་བིདྱ་བཛྲ་བཛྲ། དེ་ལྟར་སྔགས་རྣམས་བཀོད་ནས། ཧཱུྃ་ལས་འོད་
འཕྲོས་སྤྱན་དྲང་བ་ནི་སངས་རྒྱས་ཐམས་ཅད་སྤྱན་དྲངས་ལ་བསྟིམ་མོ། །དེ་ནས་བཟླས་པ་
བྱ་བ་ནི་ཉི་ཤུ་རྩ་གཅིག་གམ། བརྒྱ་རྩ་བརྒྱད་ཐིམ་པ་དང་། ཡེ་ཤེས་ནམ་མཁའ་ལ་ཉི་ཟླས་
བཏེག་ལ་དམ་ཚིག་བསྡུའོ། །
བུམ་པའི་ཆོ་ག་རྫོགས་པ་དང་། །མཎྜལ་གནས་ནི་གཞན་དུ་གཞག །ཁ་ཚར་མ་
ཉམས་རིས་སྟེང་དུ། །སློབ་མ་བསངས་ནས་སྡོམ་པ་སྦྱིན། །དེ་ནས་ཐིག་གི་ལས་བྱ་སྟེ། །ཚད་
90ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
དང་ལྡན་པའི་ཐིག་སྐུད་ལ། །དྲི་ཞིམ་ཆུ་ཡིས་བྱུགས་པ་ནི། །ཚངས་ཐིག་ནས་བཟུང་ཟུར་དང་
ལོགས། །དེ་ནས་ཆ་རྣམས་དབྱེ་བར་བྱ། །དེ་ནས་ཚོན་གྱི་ལས་བྱ་སྟེ། །རིན་ཆེན་སྣ་ལྔའི་ཕྱེ་མ་
ལ། །བྱིན་རླབས་རྫོགས་ནས་དེ་ནས་དགྱེ། །དེ་ལྟར་ཟླ་བའི་མཎྜལ་བྲི། །འཁོར་ལོ་རྩིབས་
བཅུ་སེར་པོ་བྲི། །གྲུ་བཞི་སྒོ་བཞི་རྟ་བབས་བྲི། །དེ་ལྟར་བྲིས་ནས་རྫས་རྣམས་ནི། །བུམ་པ་
མ་ནོར་ཕྱོགས་སུ་དགྲམ། །རྡོ་རྗེ་རྡོ་རྗེའི་སྟེང་དུ་དགོད། །ལས་ཀྱི་བུམ་པ་ཤར་དུ་དགོད། །
མཆོད་པ་མེ་ཏོག་སྤོས་དག་དང་། །ལྷ་བཤོས་དྲི་དང་བུམ་པ་བཞིན། །དེ་ལྟར་བཀོད་ནས་
ཆོ་ག་ནི། །སྡིག་པ་བཤགས་པ་ལ་སོགས་བྱའོ། །ཨོཾ་མ་ཧཱ་ཤུ་ཏཱ་ཛྙཱ་ན་བཛྲ་སྭ་བྷཱ་བ་ཨཱདྨ་
ཀོཉཧཾ་ཞེས་བྱ་བས་སྟོང་པ་ཉིད་དུ་བསྒོམ་པར་བྱའོ། །
དེའི་རྗེས་ལ་བདག་ཉིད་ཧཱུྃ་དུ་བསྒོམས་ནས་ཧཱུྃ་ལས་གཞལ་ཡས་ཁང་བསྐྱེད་དེ་དེའི་
སྟེང་དུ་པདྨ་བཅོ་ལྔ་བསམས་ལ། དེའི་ཐོག་ཏུ་བུམ་པ་བསྐྱེད་ལ་སྔ་མ་བཞིན་རྡོ་རྗེ་དང་ཧཱུཾ་
ཡང་བསམས་ཏེ། ཡེ་ཤེས་བཏེག་པ་དེ་ཡང་བསྟིམ་མོ། །དེ་ལས་འོད་ཟེར་འཕྲོ་འདུ་ལས་རྡོ་
རྗེ་དང་ཧཱུྃ་ཞུ་བ་ལས་ཁྲོ་བོ་བཅོ་ལྔ་བསྐྱེད་པ་ནི་དབུས་སུ་རྡོ་རྗེ་རྣམ་པར་འཇོམས་པ་སྐུ་མདོག་
དཀར་པོ་རྡོ་རྗེ་དང་དྲིལ་བུ་འཛིན་པ། ཤར་དུ་ཁམས་གསུམ་རྣམ་རྒྱལ་མདོག་དཀར་པོ་ཤེལ་
གྱི་རྡོ་རྗེ་དང་སྡིགས་མཛུབ། ལྷོར་གཤིན་རྗེ་གཤེད་དམར་པོ་མེ་ཤེལ་དང་སྡིགས་མཛུབ།
ནུབ་ཏུ་རྟ་མགྲིན་དམར་པོ་པདྨ་དང་སྡིགས་མཛུབ། བྱང་དུ་བདུད་རྩི་འཁྱིལ་པ་དུར་བ་དང་
སྡིགས་མཛུབ། ཤར་ལྷོར་དབྱུག་པ་སྔོན་པོ་རིན་པོ་ཆེའི་ཙནྡན་དང་སྡིགས་མཛུབ། ལྷོ་ནུབ་
ཏུ་དོན་ཡོད་ཞགས་པ་མཐིང་ག་ཡུངས་ཀར་དང་སྡིགས་མཛུབ། ནུབ་བྱང་དུ་ཁྲོ་གཉེར་ཅན་
དམར་ནག་རིན་པོ་ཆེ་དང་སྡིགས་མཛུབ། བྱང་ཤར་དུ་རྡོ་རྗེ་འཁོར་ལོ་ལྗང་གུ་རིན་པོ་ཆེ་
གསེར་གྱི་འཁོར་ལོ་དང་སྡིགས་མཛུབ། སྟེང་དུ་གནོད་མཛེས་མཐིང་ནག་གདུགས་དང་
སྡིགས་མཛུབ། འོག་ཏུ་རྡོ་རྗེ་སྡེར་མོ་རྒྱལ་མཚན་དང་སྡིགས་མཛུབ་མདོག་དཀར་པོ་བུམ་
91ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ནང་དུ་ཅུང་ཞིག་ཁྲོས་པའི་མདོ།་བོ། །སྒོ་བ་བཞི་ནི་ལྕགས་ཀྱུ་ཞགས་པ་ལྕགས་སྒྲོག་
དྲིལ་བུ་རྣམས་མདོག་དཀར་པོ་རྡོ་རྗེ་ཞུ་བ་ལས་བསྐྱེད་ཅིང་བསྒོམ་མོ། །
དེ་རྣམས་ཀྱང་ཐུགས་ཀར་རྡོ་རྗེ་དཀར་པོ་ལྟེ་བ་ལ་ཧཱུྃ་དང་བཅས་པ་ཟླ་བའི་སྟེང་དུ་
བསམ་མོ། །དེ་ནས་ཡེ་ཤེས་སེམས་དཔའ་སྤྱན་དྲངས་ལ་མཆོད་པ་ནི། ཨོཾ་བཛྲ་དྷུ་པེ་པཱུ་ཛ་
མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོཾ་བཛྲ་པུ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ།
སཾ་
བཛྲ་ཨཱ་ལོ་ཀེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོཾ་བཛྲ་གནྡྷེ་པཱུ་ཛ་མེ་གྷ་ས་མུ་དྲ་སྤུ་ར་
ཎ་ས་མ་ཡེ་ཧཱུྃ། ཨོཾ་བཛྲ་ནེ་བི་དྱེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོཾ་བཛྲ་ཤཔྟ་པཱུ་ཛ་
མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ་ཞེས་བྱ་བས་མཆོད་ནས། ཛཧཱུྃ་བཾ་ཧོཞེས་བྱ་བས་བསྟིམ་
མོ། །དེ་ནས་དབང་བསྐུར་བྱས་ནས་ཐམས་ཅད་ལ་རྡོ་རྗེ་སེམས་དཔས་མཚན་པར་བྱའོ། །
དེ་ནས་གསང་སྔགས་བཟླས་པ་ནི། ན་མཤྩཎྜ་བཛྲ་པཱ་ཎ་ཡེ། སརྦ་བིདྱ་བཛྲ་བཛྲ་སཱ་
ཧཱ། མ་ཧཱ་ཡཀྵ་སེ་ནཱ་པ་ཏ་ཡེ། ཧ་ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་ཧ་
བཛྲ། པ་ཙ་པ་ཙ་བཛྲ། དྷ་ར་དྷ་ར་བཛྲ། དྷཱ་རཱ་ཡ་དྷཱ་རཱ་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་
བཛྲ། བྷིནྡ་བྷིནྡ་བཛྲ་ཧཱུྃ་ཕཊ་སྭཱ་ཧཱ། ཨོཾ་མ་ཧཱ་ཡཀྵ་སེ་ནཱ་པ་ཏ་ཡེ། མ་ཊ་བཛྲ་བཛྲ། སྤོ་ཊ་བཛྲ་
བཛྲ། ཀ་ཊ་བཛྲ་བཛྲ། མ་ཐ་བཛྲ་བཛྲ་ཧཱུྃ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་བརྒྱ་རྩ་བརྒྱད་དམ་ཉི་ཤུ་
རྩ་གཅིག་གམ་བདུན་རྫོགས་ནས་མཆོད་པ་དབུལ་བར་བྱའོ། །དེ་ནས་ཁྲུས་བྱ་བའི་ཕྱིར།
ན་མཤྩཎྜ་བཛྲ་པཱ་ཎ་ཡེ་སརྦ་བིདྱ་བཛྲ་བཛྲ་ཧཱུྃ། སྤ་ར་ཎ་ཨ་མྲྀ་ཏེ་ཧཱུཾ་ཕཊ། ཨོཾ་མ་ཧཱ་ཡཀྵ་སེ་ནཱ་
པ་ཏ་ཡེ། ཧ་ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་
བཛྲ། དྷ་ར་དྷ་ར་བཛྲ། དྷཱ་རཱ་ཡ་དྷཱ་རཱ་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་བཛྲ། བྷིནྡ་
བྷིནྡ་བཛྲ། སྤ་ར་ཎ་ཨ་མྲྀ་ཏེ་ཧཱུྃ་ཕཊ། ཅེས་བྱ་བས་དབུས་ཀྱི་གཙོ་བོ་བདུད་རྩིར་བྱ་སྟེ། སྒོ་
བ་བཞི་བསྒོམ་པ་ནི། ཨོཾ་མ་ཧཱ་ཡཀྵ་སེ་ན་པ་ཏ་ཡེ། མ་ཊ་བཛྲ་བཛྲ་ཛ༔ སྤོ་ཊ་བཛྲ་བཛྲ་ཧཱུྃ།
92ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
ཀ་ཊ་བཛྲ་བཛྲ་ཁཾ། མ་ཐ་བཛྲ་བཛྲ་ཧོ
དེས་ནི་ཡེ་ཤེས་དབབ་ཅིང་བསྟིམས་ནས། དབང་བསྐུར་ཞིང་ཁྲུས་བྱ་བ་ནི་མཎྜལ་
ལེགས་པར་བྱས་ལ་རྒྱལ་པོ་ལ་འཁོར་ལོ། རྗེའུ་ལ་རིན་པོ་ཆེ། བྲམ་ཟེ་ལ་པདྨ། དམངས་
རིགས་ལ་ལས་ཀྱི་རྡོ་རྗེ། སྔགས་ནི་རྡོ་རྗེ་ལ་བྲིས་ལ་ཐོག་ཏུ་བཞག་སྟེ་ཁྲུས་བྱེད་དུ་གཞུག་
པ་ནི། གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །དེ་ནི་
རབ་བཀྲུས་གཙང་མ་ཡིན། །དེང་དུ་འབྲས་བུ་དམ་པ་བརྙེས། །དེ་ནས་ཅི་བྱ་ཞེ་ན། ཟབ་མོ་
སངས་རྒྱས་སྤྱོད་ཡུལ་བའི། །མདོ་སྡེ་དམ་པ་མཉན་པར་བྱ། །མདོ་སྡེ་དམ་པ་ཉན་བྱེད་ན། །
མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་དང་། །མི་བཟད་པ་ཡི་ནད་
རྣམས་དང་། །དེ་དག་ཐམས་ཅད་ཞི་བར་ལྟ། །ཚེ་དང་བསོད་ནམས་འཕེལ་བར་འགྱུར། །ཞེས་
པས་བྲོད་པ་བསྐྱེད་ནས། །ད་བགེགས་བསྐྲད་པར་བྱ་སྟེ། ལས་ཀྱི་བུམ་པའི་མཚན་ཉིད་ནི། །
གསེར་གྱི་བུམ་པའམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །གཙང་མའི་གོས་ཀྱིས་
དཀྲིས་ཤིང་དགང་། །ནོར་བུ་ཡུངས་ཀར་ངུར་བ་དང་། །རིན་ཆེན་རྨ་མེད་ཙནྡན་བཅས། །
ཤེལ་དང་རྡོ་རྗེ་མེ་ཏོག་དང་། །ཆུ་ཡི་གསེར་ལ་སོགས་པ་ནི། །ཞེས་བྱ་བ་ནི་རྫས་བསྟན་པ་སྟེ།
བུམ་པར་བླུགས་ལ་ཁ་ཚར་མ་ཉམས་པའི་རས་ཀྱིས་མགུལ་པ་བཅིངས་ལ་ཤར་ཕྱོགས་སུ་
གཞག་གོ། །གོང་གི་བུམ་པ་ཡང་དེ་བཞིན་ནོ། །
དེ་བྱིན་གྱིས་བརླབས་པ་ནི། བུམ་པ་བྷཾ་ལ་
བུམ་པ་ཧཱུཾ་ལས་བསྐྱེད་པའི་ནང་དུ་འཁོར་ལོ་རྩིབས་
བཞི་པ་བསམས་ཏེ། དེའི་ནང་དུ་ཟླ་བའི་སྟེང་དུ། རྡོ་རྗེ་རྒྱ་གྲམ་ཧཱུྃ་གིས་མཚན་པ་ལས།
བོ་བདུད་རྩི་འཁྱིལ་པ་མདོག་ལྗང་གུ་རྡོ་རྗེ་རྒྱ་གྲམ་སྡིགས་མཛུབ་བྲང་དུ་བསྣོལ་བའོ། །
ཐུགས་ཀར་ཟླ་བའི་སྟེང་དུ་རྡོ་རྗེ་རྒྱ་གྲམ་ལ་ཟླ་བ་ལྔའི་སྟེང་དུ་རྡོ་རྗེའོ། །ཕྱིའི་རྡོ་རྗེ་རྒྱ་གྲམ་
བཞིའི་སྟེང་དུ་རྡོ་རྗེ་བཞིའོ། །ནང་གི་མཚམས་བཞིར་ཡང་རྡོ་རྗེ། ཕྱིའི་མཚམས་སུ་ཡང་རྡོ་
ཁྲོ་
༤93



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྗེའོ། །བདག་ཉིད་ཟླ་བའི་སྟེང་དུ་ཧཱུྃ་ལས་རྡོ་རྗེ་དཀར་པོ་ཧཱུྃ་གིས་མཚན་པ་ལས་རྡོ་རྗེ་རྣམ་
པར་འཇོམས་པ་སྐུ་མདོག་དཀར་པོ་རྡོ་རྗེ་དྲིལ་བུ་བསྣམས་པར་བསྒོམས་ལ། ཐུགས་ཀར་
རྡོ་རྗེ་དཀར་པོ་ཧཱུྃ་གིས་མཚན་པ་གཅིག་ཏུ་བསྒོམས་ལ། སྤྱན་དྲང་པ་དང་། མཆོད་པ་དང་།
བསྟོད་པ་དང་། བསྟིམ་པར་བྱའོ། །
དེ་ལྟར་བྱས་ནས་གཞན་དུ་ནི། །བདག་ཉིད་ཕྱག་ན་རྡོ་རྗེ་སྟེ། །འགྱིང་བག་ལྗང་སྔོན་
ཅུང་ཞིག་ཁྲོས། །དང་པོ་རང་ཉིད་བཟླས་པ་བསྲུང་། །ཨོཾ་ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་
པཱ་ཎ་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། བདུན་ནམ་ཉི་ཤུ་རྩ་གཅིག་གིས། །བདག་ཉིད་བྱིན་གྱིས་
བརླབས་ནས་ནི། །བསྐྱེད་པ་གཙོ་བོའི་ཐུགས་ཀ་ནས། །དམ་ཚིག་རྫོགས་ནས་ཤར་སྒོར་
བསྒོམ། །བདག་གིས་ཡེ་ཤེས་སྤྱན་དྲངས་ཏེ། །འདིས་ནི་སྔོན་དུ་བསྙེན་པ་བསྟན། །སྒྲུབ་པ་
བདག་ཉིད་མི་བསྐྱེད་ཅིང་། །དཀྱིལ་འཁོར་ཉིད་དུ་བདག་བྱའོ། །དེ་ནི་ལས་དང་བསྒྲུབ་པ་
བྱ་བའི་རིམ་པའོ། །བདག་ཉིད་གོང་བཞིན་བསྐྱེད་བྱས་ནས། །
བཟླས་པའི་སྔགས་ཀྱི་རིམ་པ་ནི། །ན་མཤྩཎྜ་བཛྲ་ཀྲོ་དྷཱ་ཡ་ཧཱུྃ་ཧཱུྃ་ཧཱུྃ་ཞེས་བྱ་བ་ནི་གཙོ་བོ་རྡོ་
རྗེ་རྣམ་པར་འཇོམས་པའི་སྔགས་སོ། །མ་ཧཱ་ཡཀྵ་སེ་ནཱ་པ་ཏ་ཡེ་ཨ་མྲྀ་ཏེ་ཧཱུྃ་ཧུ་ལུ་ཧུ་ལུ། ཏིཥྛ་
ཏིཥྛ།བྷནྡ་བྷནྡ། ཧ་ན་ཧ་ན་ཧཱུྃ་ཞེས་བྱ་བ་ནི་བགེགས་བསྐྲད་པའི་སྔགས་སོ། །སྒྲུབ་པ་ནི། ན་
མཤྩཎྜ་བཛྲ་ཀྲོ་དྷཱ་ཡ་ཧཱུྃ། བདག་ཉིད་ཀྱིའོ། །ཧུ་ལུ་ཧུ་ལུ་ཏིཥྛ༌ཏིཥྛ། བྷནྡ་བྷ། ཧ་ན་ཧ་ན། ཧཱུཾ་
ཧཱུྃ་ནི་ས་བོན་གྱི་སྔགས་སོ། །ཨ་མྲྀ་ཏེ་ཧཱུྃ་ཧཱུྃ་ཧཱུྃ་ཕཊ་ཅེས་བྱ་བ་ལན་བདུན་ནམ་ཉི་ཤུ་རྩ་གཅིག་
བཟླས་པས་བདུད་རྩིར་བསམ་མོ། །དེས་ནི་ལས་ཐམས་ཅད་འགྲུབ་པའི་བུམ་པའོ། །
དེ་ལྟར་ཐབས་ཀྱི་དོན་དང་། ཤེས་རབ་ཀྱི་དོན་བཤད་ནས། དེའི་ཆེ་བའམ་ཕན་ཡོན་
བཤད་པ་ནི། །རྒྱུད་དོ་ཅོག་གི་རྩ་བ་སྟེ། །སྡིག་པ་ཐམས་ཅད་བྱང་བྱས་ནས། །སྡུག་བསྔལ་
ཐམས་ཅད་མེད་པར་བྱེད། །དཔལ་ཀུན་གྱིས་ནི་ལེགས་པར་བརྒྱན། །ཞེས་བྱ་བ་ནི་རྒྱུད་ཀྱི་
~94ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
རྩ་བར་གྲུབ་པ་ནི་ཕྱིའི་རྩ་བར་གྲུབ་པ་དང་། ནང་གི་རྩ་བར་གྲུབ་པ་དང་། སྤྱོད་པའི་རྩ་
བར་གྲུབ་པའོ། །ཕྱིའི་རྩ་བར་གྲུབ་པ་ནི་རྒྱལ་བུ་ལས་རྒྱལ་པོར་བསྐྱེད་པའོ། །ནང་གི་རྩ་བར་
གྲུབ་པ་ནི་བུམ་པ་ལས་གསུམ་དུ་བསྐྱེད་པའོ། །སྤྱོད་པའི་རྩ་བར་གྲུབ་པ་ནི་ཁྲུས་འགྲོ་བའོ། །
སྤང་བྱའི་རྩ་བར་འགྲོ་བ་སྟེ། ཕྱིས་མཚོན་ནས་ནད་དག་པའོ། །དེའི་ཕྱིར་རྩ་བའོ། །སྡིག་པ་
ཐམས་ཅད་བྱང་བྱས་ནས། །ཞེས་བྱ་བ་ནི་དེས་ནུས་པ་གཞག་ནས་གསུམ་པ་ལ་ཞུགས་པ་
དང་དག་པར་འགྲོ་བ་དང་རྒྱུད་ཟབ་མོ་མཉན་པས་དག་པ་དང་། རང་རང་ལ་རྟོགས་པ་
ཁྱད་པར་ཅན་སྐྱེས་པས་དག་པའོ། །རྩ་བའི་དོན་གྱི་སྒོ་ནས་སོ། །རྒྱུད་འདི་ནི་ཕན་ཡོན་དུ་
མཚོན་ནས་དག་པའོ། །དེའི་ཕྱིར་རྩ་བའོ། །སྡིག་པ་ཐམས་ཅད་བྱང་བྱས་ནས། །ཞེས་པ་
སྡུག་བསྔལ་དང་བར་ཆོད་ཐམས་ཅད་སེལ་བར་བྱེད། དཔལ་ཀུན་ཏེ་འབྲས་བུ་བདེ་བའི་
དོན་ཏོ། །
འོ་ན་སྡུག་བསྔལ་ཇི་ལྟར་ཞི་བར་བྱེད་ཅེ་ན། འདིའི་ཕན་ཡོན་དང་ཕྱི་མའི་ཕན་ཡོན་
ནོ། །དེ་ལ་འདིའི་ཕན་ཡོན་ནི། སེམས་ཅན་དབང་པོ་ཉམས་པ་དང་། །ཚེ་ཟད་པ་དང་ཚེ་
ཉམས་དང་། །ཞེས་བྱ་བ་ནི་དབང་པོ་ལྔ་ཉམས་པ་སྟེ་མི་གསལ་བ་གསལ་བར་འགྱུར་བ།
ཡིད་མི་གསལ་ཏེ་གདོན་གྱིས་དཀྲུགས་ཤིང་། རྣལ་དུ་མི་གནས་པ་སེལ་བ་དང་། ཚེ་ཟད་པ་
སེལ་བར་བྱེད་ཅིང་ཉམས་པ་འགུགས་པར་བྱེད་པའོ། །ཚེ་ནི་སྲོག་གོ། །ཉམས་པའི་རྒྱུ་ནི་རྐྱེན་
ཟད་པ་དང་། བར་དུ་གཅོད་པ་སྟེ་གསོ་བར་བྱེད་པའོ། །ཕུན་སུམ་ཚོགས་མིན་གང་ཆགས་
དང་། ། ལྷ་རྣམས་རྒྱབ་ཀྱིས་ཕྱོགས་པ་དང་། །ཞེས་བྱ་བ་ནི་ཕུན་སུམ་ཚོགས་པ་མེད་པ་ནོར་དང་
ལང་ཚོ་ལ་སོགས་པ་མེད་ཅིང་བྲན་དུ་འགྲོ་བ་དང་སྐྱེས་པའོ། །
དེ་ཡང་སྡུག་བསྔལ་དང་ལྡན་མོད་ཀྱི། ལས་ངན་པ་གང་ཞིག་གིས་ཆགས་ཤིང་འདུག་
པའོ། །ལྷ་རྣམས་རྒྱབ་ཀྱིས་ཕྱོགས་ཞེས་བྱ་བ་ནི་རྒྱལ་པོས་ཆད་པ་བྱེད་པའོ། །ཡང་ན་
~95



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཇིག་རྟེན་གྱི་ལྷས་རྒྱབ་ཀྱིས་ཕྱོགས་པའོ། །རྒྱུ་མཚན་ཅི་ཞེ་ན། འགལ་བའི་སྟོབས་ཀྱིས་
སོ། །དམན་པ་རྣམས་ཀྱིས་ཀྱང་གནོད་པ་ནི། །བྲན་བཟའ་ལ་སོགས་གཙེས་པ་དང་། །
མཛའ་སྡུག་སྐྱེ་བོ་སྡང་བ་དང་། །ཞེས་བྱ་བ་ནི་མཛའ་སྡུག་སྐྱེ་བོ་ནི་རང་གི་མཛའ་བོ་དང་།
གཞན་རྣམས་སྡང་བའོ། །བྲན་བཟའ་ནི་བྲན་མོ་དང་ཆུང་མའོ། །སོགས་པ་ནི་བུ་མོ་ལ་སོགས་
པ་བསྡུས་པའོ། །ཕན་ཚུན་མཐུན་པ་མ་ཡིན་དང་། །ནོར་འགྲིབས་པས་ནི་གནོད་པ་དང་། །
ཞེས་བྱ་བ་ནི་ཕན་ཚུན་མཐུན་པ་མ་ཡིན་པ་ནི་དགྲ་བོའོ། །ནོར་འགྲིབས་པ་ནི་གནོད་པ་
དང་། །ཞེས་བྱ་བ་ནི་ནོར་འཕྲོག་པའི་དགྲ་བོ་དེས་གནོད་པ་བསྐྱེད་པའོ། །དེ་ནི་འཇིག་རྟེན་
འདིའི་གནོད་པ་སེལ་བའོ། །ཕྱི་མའི་གནོད་པ་གང་ཞེ་ན། མྱ་ངན་ངལ་དང་གནོད་པ་དང་། །
འཇིགས་པ་དང་ནི་ཕོངས་པ་དང་། །ཞེས་བྱ་བ་ནི་དམྱལ་བ་དང་ཡི་དྭགས་དང་། དུད་འགྲོ་
སྟེ། མྱ་ངན་གྱིས་གདུངས་པ་དང་། ངལ་བ་དང་། ལུས་སེམས་ཀྱི་གནོད་པ་གཤིན་རྗེའི་
འཇིགས་པ་དང༌། བདེ་བས་ཕོངས་པ་སེལ་བར་བྱེད་པའོ། །མི་མ་ཡིན་གྱི་གནོད་པ་ནི།
གཟའ་དང་རྒྱུ་སྐར་བྱད་སྟེམས་དང་། །མི་བཟད་གདོན་གྱིས་ཉེན་པ་དང་། །ཞེས་བྱ་བས་སོ། །
ཡིད་མི་དགའ་བ་ལས་བྱུང་བ་ནི། མྱ་ངན་ངལ་ལས་བྱུང་བ་དང་། །རྨི་ལམ་སྡིག་པ་མཐོང་ན་
ཡང་། །ཞེས་བྱ་བ་ནི་ཡིད་མི་དགའ་བོས་ལུས་དུབ་པ་དང་། རྨི་ལམ་ངན་པས་ཡིད་དུབ་
པའོ། །དེ་དག་ཀྱང་དག་པ་གང་གིས་ཤེ་ན། དེས་ནི་རབ་བཀྲུས་གཙང་མ་ཡིན། །ཞེས་བྱ་བས་
།འོ་ན་སྡིག་པ་ཇི་ལྟར་བྱང་ཞེ་ན། །ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་དམ་པ་
མཉན་པར་བྱ། །མདོ་སྡེ་དམ་པ་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །ཞེས་བྱ་
བ་ནི་ཟབ་མོ་སྟེ་བྱིན་གྱིས་བརླབས་པ་བུམ་པའི་དབང་འདི་དང་། འབྲེལ་པའི་དབང་གསུམ་
དང༌། མདོ་རྒྱུད་ཀྱི་སྤྱོད་པ་བཞི་འམ། །སྤྱོད་པའི་ཁྱད་པར་དང་། ལྟ་བ་དང་ལྟ་བའི་ཁྱད་
པར་ཤེས་པས་སོ། །དེས་ཅིར་འགྱུར་ཞེ་ན། ཤེས་ནས་སྤོང་བ་སྟེ་གཉེན་པོས་སོ། །ཤེས་
ལ96ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ་རིན་ཆེན་ཕྲེང་བ།
ནས་དག་པ་སྟེ་རང་བཞིན་གྱིས་སོ། །དེ་ལྟར་དཔལ་ཀུན་གྱིས་ལེགས་པར་བརྒྱན་པ་ནི་
གང་ཟག་དེས་གཞན་རྗེས་སུ་འཛིན་པར་འགྱུར་ཏེ། སྲོག་ཆགས་དག་ནི་ཐམས་ཅད་དང་། །
མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་ལྟ། །ཚེ་དང་བསོད་ནམས་
འཕེལ་བར་འགྱུར། །ཞེས་བྱ་བ་ནི་ཐབས་ལ་བརྟེན་པས་ཞི་བ་དང་རྒྱས་པ་དང་། དབང་དང་
མངོན་སྤྱོད་ཀྱིས་ཞི་བར་བྱེད་ཅིང་ཚེ་འཕེལ་བར་བྱེད་པའོ། །
ཤེས་རབ་ཀྱི་དོན་གྱིས་གཞན་དག་གི་སྡིག་པ་དང༌། དྲི་མ་དག་པར་བྱེད་པ་ནི།
གསུམ་ཀ་ཡོངས་སུ་རྫོགས་པ་དང་། །ཡང་ན་ཐུགས་མཚན་གསལ་བ་དང་། །ཡང་ན་ས་བོན་
གསལ་བས་ནི། །བྱིན་རླབས་གཞན་ལ་ཁྲུས་བྱའོ། །དྲི་མ་ཐམས་ཅད་ཡོངས་སྤངས་པའི། །
གཟུགས་ཀྱི་དྲི་མ་དག་བྱེད་པའི། །ཡོན་ཏན་ཆུ་འབྱུང་ནོར་བུ་འདིས། །བཀྲ་ཤིས་རྫས་ཀྱིས་
ཟུར་ཅིག །སྨིན་ཅིང་ཡོངས་སུ་འདུལ་བ་ཡི། །ཚོར་བའི་དྲི་མ་དག་བྱེད་པའི། །ཡོན་ཏན་
མར་འབྱུང་ཡུངས་ཀར་འདིས། །འདུ་ཤེས་དྲི་མ་དག་གྱུར་ཅིག །སེམས་ཅན་ཀླུ་ཡི་སྐྱབས་
མཛད་པའི། །རང་བཞིན་ཡོན་ཏན་བདུད་རྩིར་ལྡན། །འདུ་བྱེད་དྲི་མ་དག་གྱུར་ནས། །འགྲོ་
ཀུན་རང་བཞིན་སོས་གྱུར་ཅིག །ཕོངས་པ་ཀུན་གྱི་སྐྱབས་གྱུར་ཅིག །རང་བཞིན་གྱིས་ནི་
འདོད་ཡོན་འབྱུང་། །རྣམ་ཤེས་དྲི་མ་དག་གྱུར་ཅིག །དབུལ་པོ་རྣམས་ཀྱི་སྐྱབས་གྱུར་ཅིག
རང་བཞིན་གྱིས་ནི་དྲི་དང་ལྡན། །ཚ་བའི་གདུང་བ་འཇོམས་པར་བྱེད། །རང་བཞིན་གྱིས་ནི་
དག་པའི་མདོག །ཁ་དོག་སྣ་ཚོགས་འགྱུར་བའི་ཤེལ། །འདམ་གྱིས་མ་གོས་ཁ་དོག་གསལ། །
ཉོན་མོངས་ནད་སེལ་པདྨ་ལ། །རང་བཞིན་གྱིས་ནི་འོད་གསལ་བ། །མེ་ཏོག་གཡའ་བྲལ་ས་ལེ་
སྦྲུམ། །རང་བཞིན་གྱིས་ནི་དག་པ་ལ། །གློ་བུར་དྲི་མ་དག་གྱུར་ཅིག །ཡོན་ཏན་ཡོངས་སུ་
བརྒྱན་པ་ཡི། །རྒྱུ་བཟངས་དབྱིབས་ལེགས་ཁ་དོག་མཛེས། །ཆུ་ཡི་བདག་ཉིད་མི་བསྐྱོད་པ། །
རྣམ་ཤེས་དྲི་མ་དག་གྱུར་ཅིག །ཅེས་གསུངས་སོ། །
མ97



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འོ་ན་གསང་སྔགས་བརྗོད་པའི་གྲངས་གང་ཞེ་ན། ལན་གྲངས་ཉི་ཤུ་རྩ་གཅིག་གམ། །
ཡང་ན་ལན་གྲངས་བརྒྱ་རྩ་བརྒྱད། །ཅེས་བྱ་བ་བསྟན་ཏོ། །གང་བཟླས་ཤེ་ན། རྡོ་རྗེ་རྣམ་
པར་འཇོམས་པའི་གསང་སྔགས་ཀྱི་གྲངས་ཏེ། རྡོ་རྗེ་རྣམ་འཇོམས་བཟླས་ནས་ནི། །རྒྱལ་པོ་
རྟག་ཏུ་ཁྲུས་གྱིས་ཤིག །བཅོམ་ལྡན་འདས་རྡོ་རྗེའི་ཏིང་ངེ་འཛིན་ལས་བཞེངས་ནས་འཛུམ་
པ་མཛད་དོ། །དེའི་དོན་ནི་བསྐུར་བྱ་དང་། སྐུར་བྱེད་དོ། །དེ་བས་ཁྲུས་གྱིས་ཤིག་པའོ། །
རྒྱུད་དང་གདམས་ངག་དག་ལས་ནི། །བསྒྲུབས་ན་དྲི་མེད་འབྲས་བུ་ཐོབ། །དེ་ཕྱིར་
གཞན་ཕན་བྱ་ཕྱིར་བརྩམས། །དེ་ཡིས་འགྲོ་ཀུན་འབྲས་ཐོབཤོག །སིངྒ་ལར་ནི་འགྲེལ་དང་
རྒྱུད་དོན་རྟོགས། །བཛྲ་རཏྣ་དེ་ཝས་དེ་དོན་བརྩམས། །དབང་འབྱོར་ཟད་མི་ཤེས་པའི་
གཏེར། །དངོས་གྲུབ་འབྲས་བུ་བདག་གིས་ཐོབ། །དགེ་བ་དྲི་མེད་ཡོད་པ་དེས། །བླ་མ་རྣམས་
དང་འགྲོགས་པར་ཤོག །
རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་རིན་ཆེན་ཕྲེང་བ་ཞེས་བྱ་བ་
སློབ་དཔོན་ཆེན་པོ་ས་ཝ་རི་པས་མཛད་པ་རྫོགས་སོ།། །།པཎྜི་ཏ་དེ་བ་པུཎྜ་མ་ཏི་དང་།
ལོ་ཙཱ་བ་དགེ་སློང་ཆོས་ཀྱི་བཟང་པོས་བསྒྱུར་བའོ། །
ལ98



༄༅༅།།རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་
པར་ཕྱེ་བའི་རྒྱ་ཆེར་འགྲེལ་པ་གསལ་
བའི་སྒྲོན་མེ་ཞེས་བྱ་བ།
སློབ་དཔོན་ཡེ་ཤེས་རྡོ་རྗེ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི་པ་ཊ་ལ་ཀྲ་མ་བྷ་ཥ་བྲྀཏྟི་པྲ་དཱི་པཾ་ནཱ་མ།
བོད་སྐད་དུ། རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་
འགྲེལ་པ་གསལ་བའི་སྒྲོན་མེ་ཞེས་བྱ་བ། བཅོམ་ལྡན་འདས་དཔལ་ཕྱག་ན་རྡོ་རྗེ་ལ་ཕྱག་
འཚལ་ལོ། །ཁྲོ་བོའི་རྒྱལ་པོ་རྡོ་རྗེ་རྣམ་པར་འཇོམས་པ་ལ་ཕྱག་འཚལ་ལོ། །ཉེས་པ་ཀུན་དང་
རྣམ་བྲལ་ཞིང་། །སེམས་ཅན་ཀུན་ལ་ཕན་བཞེད་པ། །རྟག་ཏུ་དངོས་པོ་ཀུན་བདག་གྱུར། །
རྡོ་རྗེ་བསྣམས་ལ་ཕྱག་འཚལ་ལོ། །ཚིག་དང་ཡི་གེ་ཤིན་ཏུ་ཉུང་བ་ལ། །རབ་ཏུ་དོན་རྫོགས་
རྡོ་རྗེ་རྣམ་འཇོམས་གཟུངས། །དེ་རྟོགས་དེང་སང་སྐྱེ་བོ་འགའ་ཙམ་སྲིད། །དེ་བས་དེ་དོན་
བདག་གིས་རབ་བཤད་འདོད། །གཟུ་ལུམས་རས་ཆོད་རང་དགར་བརྩམས་པ་མ་ཡིན་ཏེ། །
བདེ་གཤེགས་བཀའ་དང་བླ་མའི་གདམས་ངག་ལ་བརྟེན་ནས། །དེའི་དོན་རིམ་པར་ཕྱེ་
ནས་གསལ་སྒྲོན་གྱི། །དེ་དོན་རྒྱ་ཆེར་རབ་ཏུ་བཤད་པར་འདོད། །
དེ་ལ་རྡོ་རྗེ་རྣམ་པར་འཇོམས་པའི་གཟུངས་ཀྱི་དོན་རྒྱ་ཆེར་བཤད་པར་བྱ་སྟེ། དེ་ཡང་
ལ99ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་ཐམས་ཅད་སྤྲོས་པ་དང་བྲལ་བ་ཡིན་པ་ལ། མ་རིག་པའི་ལིང་ཏོག་གིས་བསྒྲིབས་ནས་དེ་
མ་རྟོགས་པས། ཁམས་གསུམ་འཁོར་བར་འཁོར་ནས་ཉོན་མོངས་པ་བརྒྱད་ཁྲི་བཞི་སྟོང་
འཕེལ་ཏེ། དེ་སྤང་བའི་གཉེན་པོ་དང་། ཆོས་ཐམས་ཅད་སྤྲོས་པ་དང་བྲལ་བར་བྱ་བ་དེ་
རྟོགས་པའི་ཐབས་སུ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་ཏེ། དེ་ཡང་བསྡུ་ན་
མཚན་ཉིད་ཀྱི་ཐེག་པ་དང་། གསང་སྔགས་ཀྱི་ཐེག་པའོ། །དེ་ཡང་མཚན་ཉིད་ཀྱི་ཐེག་པ་ལ་
ནི་མདོའི་མིང་གིས་བཏགས་ལ། གསང་སྔགས་ཀྱི་ཐེག་པ་ལ་ནི་རྒྱུད་ཀྱི་མིང་གིས་བཏགས་
སོ། །མཚན་ཉིད་ཀྱི་ཐེག་པ་ལ་མདོ་སྡེ་རུ་འདོགས་པའི་རྒྱུ་མཚན་ནི་དངོས་པོའི་གནས་
ལུགས་འགའ་ཞིག་གཏན་ལ་འབེབས་པའི་མཚན་ཉིད་མདོར་བསྡུས་ནས་བསྟན་དུ་རུང་
བས་ན་ཡང་མདོ་སྡེ་ཞེས་བྱ་ལ། གཉེན་པོ་རྣམས་འགལ་བར་སྤོང་བའི་སྒོ་ནས་མདོ་སྡེ་ཞེས་
བྱའོ། །
རྒྱུན་ཆགས་ཕྱིར་ན་རྒྱུད་ཅེས་བྱ། །འཁོར་བ་རྒྱུད་དུ་འདོད་པ་ཡིན། །ཞེས་གསུངས་སོ། །
ཡང་མཁའ་འགྲོ་མ་སྒྱུ་མ་བདེ་མཆོག་ལས་ཀྱང་། རྒྱུད་ཅེས་བྱ་བ་རབ་འབྲེལ་ཏེ། །དེ་ཡང་རྣམ་
པ་གསུམ་ཡིན་ཏེ། །གཞི་དང་ཐབས་དང་འབྲས་བུའོ། །དེ་བཞིན་འབྲས་བུའི་བསྡུ་བ་མེད། །
ཅེས་གསུངས་ཏེ། འདིར་ཡང་རྒྱུད་རྣམ་གསུམ་དུ་ཤེས་པར་བྱ་སྟེ། སྦྱང་བར་བྱ་བ་རྒྱུའི་རྒྱུད་
དང༌། སྦྱངས་པ་འབྲས་བུའི་རྒྱུད་དང་། སྦྱོང་བར་བྱེད་པ་ཐབས་ཀྱི་རྒྱུད་དོ། །
རྒྱུའི་རྒྱུད་ནི་ཁམས་གསུམ་གྱི་སེམས་ཅན་ཐམས་ཅད་ལ་བདེ་བར་གཤེགས་པའི་
སྙིང་པོས་ཁྱབ་པས་དེ་རྣམས་སོ། །འབྲས་བུའི་རྒྱུད་ནི་བླ་ན་མེད་པའི་བྱང་ཆུབ་ཀྱི་འབྲས་བུ་
ཐོབ་པ་དེ་རྣམས་སོ། །ཐབས་ཀྱི་རྒྱུད་ནི་སེམས་ཅན་གྱི་ཁམས་དང་དབང་པོ་དང་། བག་ལ་
ཉལ་སྣ་ཚོགས་པ་ཡོད་པས། བཅོམ་ལྡན་འདས་ཀྱིས་རྒྱུད་སྡེ་བཞི་གསུངས་ཏེ། དེ་ཡང་བྱ་
བའི་རྒྱུད་དང་། སྤྱོད་པའི་རྒྱུད་དང་
། རྣལ་འབྱོར་གྱི་རྒྱུད་དང་། རྣལ་འབྱོར་བླ་ན་མེད་པའི་
~100ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
རྒྱུད་དོ། །བྱ་བའི་རྒྱུད་ལ་སྤྱི་དང་བྱེ་བྲག་གི་རྒྱུད་ལས་བྱེ་བྲག་གི་རྒྱུད་དོ། །དེ་ལ་སྐུ་ཏ་ཐཱའི་
རིགས་ཀྱི་རྒྱུད་དང་། གསུང་པདྨའི་རིགས་ཀྱི་རྒྱུད་དང་། ཐུགས་རྡོ་རྗེའི་རིགས་ཀྱི་རྒྱུད་
ལས། འདི་ཐུགས་རྡོ་རྗེ་རིགས་ཀྱི་རྒྱུད་དོ། །
དེ་ཡང་སྤྱི་དང་བྱེ་བྲག་ལས། འདི་བྱེ་བྲག་གི་རྒྱུད་དོ། །དེ་ལ་འདི་ནི་རྡོ་རྗེ་ཁྲོ་བོ་རིགས་
ཀྱི་རྒྱུད་དོ། །རྡོ་རྗེ་རིགས་ཀྱི་ཁྲོ་བོའི་རྒྱུད་འདིས་ནི་རྟོགས་པ་ཡིན་པ་ལ། གཟུངས་ཀྱི་མིང་
གིས་བཏགས་སོ། །དེ་ནི་སྤྱིའི་རྣམ་པར་བཞག་པའོ། །དེ་ཡང་རང་དང་གཞན་གྱི་དོན་
བསྟན་པའི་སྒོ་ནས། མཚན་གྱི་དོན་ཕུན་སུམ་ཚོགས་པ་བསྟན་པ་དང་། རྒྱུད་རྒྱས་པར་
བཤད་པའོ། །དེ་ལ་དང་པོ་བཤད་དེ། རྡོ་རྗེ་ཞེས་བྱ་བ་ནི་རང་གི་དོན་ཕུན་སུམ་ཚོགས་པ་
སྟེ། ཆོས་ཀྱི་སྐུ་སྟོང་པ་ཉིད་དོ། །རྣམ་པར་འཇོམས་པ་ཞེས་བྱ་བ་ནི། མཛད་པ་བཞིའི་སྒོ་
ནས་འགྲོ་བ་སེམས་ཅན་གྱི་དོན་བྱེད་པའོ། །གཟུངས་ཞེས་བྱ་བ་ནི་གཉི་གའི་དོན་ཕུན་སུམ་
ཚོགས་པ་སྟེ། སྟོང་ཉིད་སྙིང་རྗེའི་སྙིང་པོ་ཅན་ནོ། །ཆོས་ཀྱི་སྐུ་སྟོང་པ་ཉིད་ལ་རྡོ་རྗེར་
འདོགས་པའི་རྒྱུ་མཚན་དང་། དགོས་པ་ཅིའི་ཕྱིར་ཞེ་ན། སྟོང་པ་ཉིད་ལ་རྡོ་རྗེར་འདོགས་
པའི་རྒྱུ་མཚན་ནི། འདུས་བྱས་རྫས་ཀྱི་རྡོ་རྗེ་ཕ་ལམ་དང་ཆོས་མཐུན་པ་རྣམས་ཡོད་དོ། །རྡོ་རྗེ་
ཕ་ལམ་ལ་མི་ཆོད་པ་བྱ་བ་ནས། མ་ཕམ་པ་བྱ་བའི་བར་དུ་ཆོས་བདུན་ཡོད་པ་དེ་བཞིན་དུ།
ཆོས་ཀྱི་སྐུ་སྟོང་པ་ཉིད་ལ་མི་ཆོད་པ་བྱ་བ་ནས། ཐམས་ཅད་དུ་མ་ཕམ་པ་བྱ་བའི་བར་དུ་
ཆོས་བདུན་ཡོད་དོ། །འོ་ན་རིན་པོ་ཆེ་རྡོ་རྗེ་ཕ་ལམ་དེ་ལ་ཇི་ལྟར་ས་ཡིས་མི་ཆོད་ཅེ་ན།
འབྱུང་བ་ཆེན་པོ་ས་ཡིས་བཅད་པ་དང་གཏུབ་པར་མི་ནུས་པས་ན། མི་ཆོད་པ་ཞེས་
གསུངས་སོ། །
ས་དག་བཅད་པར་མི་ནུས་པར་འདུག་སྟེ། རྡོ་རྗེ་ཕ་ལམ་དེ་ལ་འབྱུང་བ་ཆེན་པོ་ཆུ་
ཡིས་སྤྲུལ་པ་ལ་སོགས་པ་གནོད་པར་བྱ་བར་མི་ནུས་སམ་ཞེ་ན། མ་ཡིན་ཏེ། དེས་གནོད་
ལ101



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་མི་ནུས་པས་ན་མི་ཤིགས་པ་ཞེས་གསུངས་སོ། །དེ་གཉིས་ཀྱིས་ཀྱང་གནོད་པར་བྱ་
བར་མི་ནུས་པར་འདུག་སྟེ། འབྱུང་བ་མེས་ཐལ་བའམ། སོལ་བར་བསྲེག་པར་མི་ནུས་
སམ་ཞེ་ན། མ་ཡིན་ཏེ། དེས་བསྲེག་པར་མི་ནུས་པས་ན་བདེན་པ་ཞེས་གསུངས་ཏེ། དེ་
གསུམ་གྱིས་ཀྱང་གནོད་པར་བྱ་བར་མི་ནུས་པར་འདུག་སྟེ། རླུང་སྤུ་གྲི་ལྟ་བུས་ཀྱང་གཞིག་
པར་མི་ནུས་སམ་ཞེ་ན། དེས་གཞིག་པར་མི་ནུས། ཞེས་གསུངས་སོ། །དེ་བཞིན་ད་ལྟར་
གནོད་པར་བྱ་བར་མི་ནུས་པར་འདུག་སྟེ། ལོ་འམ་་བསྐལ་པར་ལོན་ནས་གནོད་པར་བྱ་
བར་མི་ནུས་སམ་ཞེ་ན། མ་ཡིན་ཏེ། དེ་བཞིན་དུས་ད་ལྟར་གནོད་པར་བྱ་བར་མི་ནུས་པ་
བཞིན་དུ། དུས་སམ་གནས་སྐབས་ཐམས་ཅད་དུ་མི་འགྱུར་བས་ན་བརྟེན་ཞེས་གསུངས་
སོ། །འོ་ན་རྡོ་རྗེ་ཕ་ལམ་དེ་ལ་ཚུར་ལ་དང་། གང་གིས་ཀྱང་མི་གནོད་པར་འདུག་སྟེ། རྡོ་རྗེ་
ཕ་ལམ་དེ་མཐུ་ཇི་ཙམ་དང་ལྡན་ཞེ་ན། དཔེར་ན་ཐོག་དང་འདྲ་སྟེ་དངོས་པོ་ཐམས་ཅད་
འབིགས་པར་བྱེད་པས་ན། ཐམས་ཅད་དུ་ཐོགས་པ་མེད་པ་ཞེས་གསུངས་སོ། །དེ་ལ་ཚུར་
ལ་གནོད་པར་མི་འགྲོ་འམ་ཞེ་ན། མ་ཡིན་ཏེ། རྡོ་རྗེ་རིན་པོ་ཆེ་ཕ་ལམ་དེས། ཕར་མི་ཐམས་
ཅད་འཇོམས་པར་ནུས་ལ། རང་ལ་ཚུར་གནོད་པར་མི་ནུས་པས་ན། ཐམས་ཅད་དུ་མ་ཕམ་
པ་ཞེས་གསུངས་སོ། །དཔེར་ན་རྡོ་རྗེ་ཕ་ལམ་ལ་གཞན་གྱིས་གནོད་པར་བྱ་བར་མི་ནུས་པ་
དེ་བཞིན་དུ། སྟོང་པ་ཉིད་ཀྱི་རྡོ་རྗེ་དེ་ལ་སྐྱེ་བ་ལ་སོགས་པའི་སྡུག་བསྔལ་གྱིས་མི་གནོད་
པས་ན། མི་ཆོད་པ་ལ་སོགས་པ་གསུངས་སོ། །
འདུས་བྱས་ཀྱི་དངོས་པོ་འདི་ལ་སྐྱེ་བ་སྔ་མ་ནས་འདི་རུ་སྐྱེས། འདི་ནས་ཕྱི་མར་སྐྱེ་
བས། སྐྱེ་བའི་སྡུག་བསྔལ་གྱིས་བར་དུ་ཆོད་ཅིང་འདུག་པས་ན། སྟོང་པ་ཉིད་ལ་སྐྱེ་བ་མེད་
པས། སྐྱེ་བའི་སྡུག་བསྔལ་གྱིས་བར་དུ་མི་ཆོད་པས་ན། མི་ཆོད་པ་ཞེས་གསུངས་སོ། །
འདུས་བྱས་ཀྱི་དངོས་པོ་འདི་ལ་རྣམ་པ་གཞན་ནས་གཞན་དུ་འགྱུར་བ་ཡོད་པས། རྒས་པའི་
ལ102



འོ
རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
སྡུག་བསྔལ་གྱིས་བར་དུ་ཆོད་ཅིང་འདུག་པ་ལ། སྟོང་པ་ཉིད་དེ་ལས་རྣམ་པ་གཞན་ནས་
གཞན་དུ་འགྱུར་བ་མེད་པས། རྒས་པའི་སྡུག་བསྔལ་གྱིས་བར་དུ་མི་ཆོད་པས་ན། མི་
ཤིགས་པ་ཞེས་གསུངས་སོ། །འདུས་བྱས་ཀྱི་དངོས་པོ་དེ་ཉིད་མཚམས་སྦྱོར་བའི་ཚེ། སྐྱེ་
གནས་ཀྱི་དང་པོར་མིང་དང་གཟུགས་གྲུབ་ནས་ཐ་མར་མ་ཤིའི་བར་དུ་སྡུག་བསྔལ་རྣམ་པ་
གསུམ་མམ། བརྒྱད་ལ་སོགས་པས་གདུངས་པས་ན། གནས་པའི་སྡུག་བསྔལ་གྱིས་བར་
དུ་ཆོད་ཅིང་འདུག་པ་ལ། ཆོས་ཀྱི་སྐུ་སྟོང་པ་ཉིད་ལ་གཟུགས་ཀྱི་དངོས་པོར་གྲུབ་པ་མེད་པས།
སྡུག་བསྔལ་རྣམ་པ་གསུམ་དང་བརྒྱད་ལ་སོགས་པས་གཅོད་པར་མི་ནུས་པས་ན་བདེན་པ་
ཞེས་གསུངས་སོ། །
འདུས་བྱས་ཀྱི་དངོས་པོ་འདི་ཐ་མ་ཤི་ནས་རྒྱུན་ཆད་དེ་འགྲོ་བས་འཆི་བའི་དུས་ན་
གནད་གཅོད་པའི་ཚོར་བའི་སྡུག་བསྔལ་ཡོད་པས་འཆི་བའི་སྡུག་བསྔལ་གྱིས་ཆོད་ཅིང་
འདུག་པ་ལས། ཆོས་ཀྱི་སྐུ་སྟོང་པ་ཉིད་ལ་སྐྱེ་བ་མེད་པས་ཐ་མ་འགགས་ཏེ་རྒྱུན་ཆད་པ་
མེད་པས་འཆི་བའི་སྡུག་བསྔལ་གྱིས་བར་དུ་མི་ཆོད་པས་ན་སྲ་བ་ཞེས་གསུངས་སོ། །འོ་ན་
སྟོང་པ་ཉིད་དེ་ལ་དུས་ད་ལྟར་སྡུག་བསྔལ་རྣམ་པ་བཞི་པོ་དེས་མི་གནོད་པར་འདུག་པ་ལ།
ལོའམ་བསྐལ་པ་ཁོ་ནས་གནོད་པར་མི་ནུས་སམ་ཞེ་ན། མ་ཡིན་ཏེ། དུས་ད་ལྟར་མི་གནོད་པ་
བཞིན་དུ། དུས་དང་གནས་སྐབས་ཐམས་ཅད་དུ་གནོད་པར་མི་ནུས་པས་ན། བརྟན་པ་
ཞེས་གསུངས་སོ། །འོ་ན་སྟོང་པ་ཉིད་དེ་ལ། སྡུག་བསྔལ་རྣམ་པ་བཞི་པོ་དེ་དག་གིས་ཀྱང་
གནོད་པར་མི་ནུས་པར་འདུག་སྟེ། ཆོས་ཀྱི་སྐུ་སྟོང་པ་ཉིད་དེ་མཐུ་ཇི་ཙམ་དང་ལྡན་ཞེ་ན།
ཐམས་ཅད་དུ་ཐོགས་པ་མེད་པ་ཞེས་གསུངས་ཏེ། སྟོང་པ་ཉིད་ཀྱི་ཡེ་ཤེས་དེས་ནི། བདག་
དང་གཞན་ཡང་འཇིག་པར་བྱེད། འཁོར་བ་དང་མྱ་ངན་ལས་འདས་པ་ཡང་འཇིག་པར་བྱེད།
གཟུང་བ་དང་འཛིན་པ་ཡང་འཇིག་པར་བྱེད། དངོས་པོ་ལས་མངོན་པར་ཞེན་པ་ཐམས་
ལ103ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་འཇིག་པར་བྱེད་པས་ན། ཐམས་ཅད་དུ་ཐོགས་པ་མེད་པ་ཞེས་གསུངས་སོ། །
དེ་ལ་ཚུར་ལ་གནོད་པར་མི་ནུས་སམ་ཞེ་ན། མ་ཡིན་ཏེ།དེས་ན་མ་ཕམ་པ་ཞེས་
གསུངས་ཏེ། ཆོས་ཀྱི་སྐུ་སྟོང་པ་ཉིད་དེ་ལ་ཚུར་ལ་གང་གིས་ཀྱང་གནོད་པར་མི་ནུས་ལ།
ཕར་ལ་ཐམས་ཅད་འཇོམས་པས་ན་མ་ཕམ་པ་ཞེས་གསུངས་སོ། །དེས་ན་སྟོང་པ་ཉིད་དེ་
རིན་པོ་ཆེའི་རྡོ་རྗེ་ཕ་ལམ་དང་ཆོས་མཐུན་པས་ན། སྟོང་པ་ཉིད་ལ་རྡོ་རྗེ་ཞེས་བཏགས་སོ། །
སྟོང་པ་ཉིད་ལ་རྡོ་རྗེར་བཏགས་པའི་དགོས་པ་ནི། སྟོང་པ་ཉིད་དེ་ལ་ཡང་ཡོན་ཏན་དེ་ཚོ་
དང་ལྡན་པར་ཤེས་པར་བྱ་བའི་དགོས་པའོ། །དེ་ལྟར་ཤེས་པ་དེ་ཐོབ་པར་བྱ་བའི་དོན་དུ་
གཞན་དག་སྒྲུབ་པ་དང་། སྒོམ་པ་ལ་འཇུག་པར་འགྱུར་བའི་དགོས་པའོ། །དེས་ན་སྟོང་པ་
ཉིད་ལ་རྡོ་རྗེ་ཞེས་གསུངས་སོ། །རྣམ་པར་འཇོམས་པ་ཞེས་པ་ནི། གཟུགས་སྐུ་རྣམ་པ་
གཉིས་ཀྱིས་མཛད་པ་བཞི་བསྟན་ནས་འགྲོ་བ་སེམས་ཅན་གྱི་དོན་བྱེད་པས་ན་རྣམ་པར་
འཇོམས་པ་ཞེས་གསུངས་སོ། །འོ་ན་རྣམ་པར་འཇོམས་པ་ནི་མངོན་སྤྱོད་ཀྱི་མིང་གི་རྣམ་
གྲངས་ཡིན་ན། མཛད་པ་རྣམ་པ་བཞི་ལ་རྣམ་པར་འཇོམས་པའི་མིང་གིས་སྟོན་པ་ཅིའི་
ཕྱིར་ཞེ་ན། དེ་ནི་རྒྱུད་འདི་ནས་སྟོན་པའི་མཛད་པ་བཞི་པོ་འདི་ནི། རྒྱུད་གཞན་ནས་བཤད་
པའི་མཚན་ཉིད་མ་ཡིན་ཏེ། འདི་ནས་བསྟན་པ་ནི་དྲག་པོའི་ལས་རྣམས་དང་དབྱེ་བ་ཡིན་ཏེ།
དྲག་པོའི་སྒོ་ནས་ཞི་བ་དང་དབང་དང་རྒྱས་པར་འགྱུར་རོ། །དེས་ན་མཛད་པ་རྣམ་པ་བཞིའི་
རྣམ་པར་འཇོམས་པ་ཞེས་གསུངས་པ་མི་འགལ་ལོ། །
གཟུངས་ལ་གཉིས་ཏེ། རིག་སྔགས་ཀྱི་གཟུངས་དང་། གསང་སྔགས་ཀྱི་གཟུངས་
ལས། འདི་ནི་གསང་སྔགས་ཀྱི་གཟུངས་ཞེས་བྱའོ། །དེ་ལ་ཡང་གསུམ་སྟེ། ངོ་བོ་དང་ངེས་
ཚིག་དང་
། དབྱེ་བའོ། །གཟུངས་ཀྱི་ངོ་བོ་ནི་རང་དང་གཞན་གྱི་དོན་ཕུན་སུམ་ཚོགས་པ་སྟོང་པ་
ཉིད་དང་སྙིང་རྗེ་དབྱེར་མེད་པ་སྟེ། སྟོང་པ་ཉིད་སྙིང་རྗེའི་སྙིང་པོ་ཅན་ནོ། །ཐ་མ་གཉིས་ནི་སྒོ་
ལ104ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
མཐའ་ཡས་པའི་གཟུངས་འགྲེལ་ལས། གཟུངས་ནི་རྣམ་གསུམ་གང་ཕྱིར་གཟུངས། །དོན་
དང་ཚིག་དང་གཉི་གའི་གཟུངས། །ལེགས་པ་ལས་ནི་ཉམས་པ་ལས། །འཛིན་པར་བྱེད་པ་
དེ་ཕྱིར་གཟུངས། །ཞེས་གསུངས་སོ། །
དབྱེ་བ་ནི་གསུམ་སྟེ། དོན་དང་ཚིག་དང་གཉི་གའི་གཟུངས་སོ། །དོན་གྱི་གཟུངས་ནི་
དཀོན་མཆོག་གསུམ་ལ་ཕྱག་འཚལ་ལོ་ཞེས་བྱ་བ་ནས། བདུད་རྩི་འཁྱིལ་པས་བསྡུས་ཤིག་
པའི་བར་དུའོ། །རྒྱས་པར་འདིའི་འགྲེལ་པ་གཞན་ལས་གསལ་ལོ། །ཚིག་གི་གཟུངས་ནི། ན་
མོ་རཏྣ་ཏྲ་ཡཱ་ཡ་བྱ་བ་ནས། ཨ་མྲྀ་ཏེ་ཧཱུཾ་ཕཊ་བྱ་བའི་བར་དུའོ། །གཉི་གའི་གཟུངས་ནི། མིང་
དོན་གཅིག་ཏུ་བསྲེས་ནས། སྒྲ་དང་དོན་དུ་སྦྲེལ་ནས་འཛིན་པའོ། །ཡང་ཨ་ལ་སོགས་པའི་
དབྱངས་ཡིག་ལ་ནི་དོན་གྱི་གཟུངས་ཞེས་བྱ་ལ། ཀ་ལ་སོགས་པའི་གསལ་བྱེད་ལ་ནི་ཚིག་གི་
གཟུངས་ཞེས་བྱའོ། །ཨ་དང་ཀ་གཉི་ག་ཐ་མི་དད་པ་ལ་ནི་གཉི་གའི་གཟུངས་ཞེས་བྱའོ། །
ངེས་པའི་ཚིག་ནི་ལེགས་པ་ལས་ནི་ཉམས་པས་ན། འཛིན་པར་བྱེད་པས་དེའི་ཕྱིར་གཟུངས། །
ཞེས་གསུངས་པས། ཐར་པ་དང་མཐོ་རིས་ཐོབ་པར་བྱེད་པའི་རྒྱུ། གསང་སྔགས་ཀྱི་དམ་ཚིག་
དང་། ཉན་ཐོས་ཀྱི་འདུལ་ཁྲིམས་དང་། བྱང་ཆུབ་སེམས་དཔའི་སྨོན་འཇུག་གི་སེམས་
དཔའོ། །དེ་ཚོ་ལས་ཉམས་ན་ངན་འགྲོར་འགྲོ་བ་སྟེ། འདིའི་ཆོ་ག་ཕུན་སུམ་ཚོགས་པ་བྱས་
ཏེ། ཁྲུས་བྱས་ལ་དམ་ཚིག་ཉམས་པ་ལ་སོགས་པ་སླར་གསོས་ཏེ། དེ་རུ་འགྲོ་རུ་མི་སྟེར་བས་
ན། འཛིན་པར་བྱེད་པ་ཞེས་གསུངས་སོ། །
ཡང་ན་དོན་ཚིག་མང་པོ་འཛིན་པས་གཟུངས་སོ། །རྡོ་རྗེ་རྩེ་མོ་ལས་དགེ་བའི་ཆོས་
ཐམས་ཅད་ཀྱི་རྟེན་པ་བྱེད་པས་ན་ཡང་གཟུངས་སོ། །ཡང་ན་མི་བརྗེད་པའི་དོན་གྱིས་ན་
གཟུངས་ཞེས་བྱའོ་། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་
པ་ནི། སངས་ཞེས་བྱ་བ་ནི། ཉོན་མོངས་པ་དང་། ཤེས་བྱའི་སྒྲིབ་པ་མཐའ་དག་སྤངས་ནས།
ལ105ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མ་རིག་པའི་གཉིད་ལས་སངས་པས་ན་སངས་ཞེས་བྱའོ། །དཔེར་ན་སྐྱེས་བུ་གཉིད་ལས་
སངས་པ་བཞིན་ནོ། །རྒྱས་ཞེས་བྱ་བ་ནི། ཤེས་བྱ་མཐའ་དག་ལ་ཡེ་ཤེས་རྒྱས་པས་ན་རྒྱས་
ཞེས་གསུངས་སོ། །དཔེར་ན་ཀུ་མུ་ཏ་རྒྱས་པ་ལྟ་བུའོ། །སྤངས་པ་དང་ཡེ་ཤེས་ཕུན་སུམ་
ཚོགས་པའོ། །ཉེས་པའི་སྐྱོན་ཐམས་ཅད་བྱང་ཤིང་ལེགས་པའི་ཡོན་ཏན་ཐམས་ཅད་ཀྱི་ངོ་
བོར་ཆུབ་པས་ན་བྱང་ཆུབ་བོ། །འགྲོ་བའི་དོན་ལ་སེམས་པས་ན་སེམས་སོ། །བདུད་དང་མུ་
སྟེགས་ཐམས་ཅད་ཚར་གཅོད་པས་ན་དཔའ་བའོ། །ཡང་བདེ་བ་གཉིས་ཀྱི་དོན་ལ་ཡང་
ནས་ཡང་དུ་བྱ་ཞིང་བདེན་པ་གཉིས་ཀྱི་དོན་ལ་ཆུབ་པས་ན་བྱང་ཆུབ་བོ། །བདེན་པ་གཉིས་
ཀྱི་དོན་ལ་ཡང་ནས་ཡང་དུ་སེམས་པས་ན་སེམས་དཔའ་ཞེས་བྱའོ། །དེའི་དོན་ལ་སྲན་
ཚུགས་པས་ན་དཔའ་ཞེས་བྱའོ། ། །
ཡང་ན་བྱང་ཆུབ་སེམས་དཔའ་ཐམས་ཅད་ཅེས་པ། ཉོན་མོངས་པའི་སྒྲིབ་པ་དང་།
ཤེས་བྱའི་སྒྲིབ་པ་སྤངས་པས་ན་བྱང་ཞེས་བྱ་ལ། ཡེ་ཤེས་ཀྱིས་ཆོས་ཀྱི་དབྱིངས་རྟོགས་པས་ན་
ཆུབ་ཅེས་བྱའོ། །སེམས་ཞེས་བྱ་བ་ནི། ཡེ་ཤེས་ཆེན་པོས་ཆོས་ཀྱི་དབྱིངས་ལ་སེམས་པ་
དང༌
། ཐུགས་རྗེ་ཆེན་པོས་འགྲོ་བའི་དོན་ལ་སེམས་པས་ན་སེམས་ཤེས་བྱའོ། །དཔའ་བ་ནི་
བླ་ན་མེད་པའི་བྱང་ཆུབ་སྒྲུབ་ཅིང་སེམས་ཅན་གྱི་དོན་བྱ་བ་ལ་ཕྱིར་མི་ལྡོག་ཅིང་སྲན་ཚུགས་
པས་ན་དཔའ་བའོ། །ཐམས་ཅད་ཅེས་བྱ་ནི་རྒྱུ་དང་འབྲས་བུར་བཅས་པའི་བྱང་ཆུབ་སེམས་
དཔའ་ཐམས་ཅད་དོ། །ཕྱག་འཚལ་ཞེས་པ་ནི་ལུས་ངག་ཡིད་གསུམ་དང་བས་སོ། །ལོ་ཞེས་
བྱ་བ་ནི་ཤིས་པ་བརྗོད་པའོ། །དེས་ནི་རང་དང་གཞན་གྱི་དོན་ཕུན་སུམ་ཚོགས་པ་བསྟན་
པའི་སྒོ་ནས་མཚན་གྱི་དོན་བཤད་ཟིན་ཏོ།། །།
ད་ནི་རྒྱུད་རྒྱས་པར་བཤད་པར་བྱ་སྟེ། དེ་ལ་ཡང་གཉིས་ཏེ། རྒྱུད་འབྱུང་བའི་གླེང་
གཞི་ཕུན་སུམ་ཚོགས་པ་དང་བཅས་ཏེ་བསྟན་པ་དང་། རྒྱུད་དངོས་བསྟན་པའོ། །དང་པོ་ལ་
ལ 106



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
གཉིས་ཏེ་རྐྱེན་གླེང་སློང་བ་དང་། གླེང་གཞི་དངོས་སོ། །དེ་ཡང་འདི་སྐད་བདག་གིས་ཐོས་
པ་ཞེས་པས་ནི། རྐྱེན་གླེང་སློང་བ་བསྟན་ཏོ། །དུས་གཅིག་ན་བཅོམ་ལྡན་འདས་རྡོ་རྗེ་ལ་
བཞུགས་ཏེ། གླེང་གཞི་དངོས་བསྟན་ཏོ། །བཅོམ་ལྡན་འདས་རྩྭ་མཆོག་གི་གྲོང་ཁྱེར་དུ་མྱ་
ངན་ལས་འདའ་ཀར། འཁོར་རྣམས་ཀྱིས་ཞུས་པ། བཅོམ་ལྡན་འདས་སྐུ་མྱ་ངན་ལས་
འདས་ན། ངེད་ཀྱི་སྟོན་པ་ནི་སུས་བྱེད། གནས་ནི་སུ་ལ་འཆའ། མུ་སྟེགས་ཀྱི་སྟོན་པ་དྲུག་
ནི་སུས་འདུལ། སྡེ་སྣོད་བསྡུས་པའི་དབུར་ནི་ཇི་སྐད་བྱ་ཞེས་ཞུས་པས། གསུངས་པ། ཁྱེད་
ཀྱི་སྟོན་པ་ནི་སོ་སོར་ཐར་པ་འདི་ཉིད་ཀྱིས་གྱིས་ཤིག་ཅེས་གསུངས་ཏེ། དེ་ཡང་། ང་ནི་མྱ་
ངན་འདས་གྱུར་ན། །འདི་ནི་ཁྱེད་ཀྱི་སྟོན་པ་ཞེས། །རབ་བྱུང་ཉིད་ཀྱིས་གུས་བཅས་པར། །
ནན་ཏན་དགེ་འདུན་ཚོགས་མདུན་བསྟོད། །ཅེས་གསུངས་སོ། །གནས་ནི་དྲན་པ་དང་ཤེས་
བཞིན་ལ་ཆོས་ཤིག་ཅེས་གསུངས་སོ། །མུ་སྟེགས་ཀྱི་སྟོན་པ་དྲུག་ནི་རང་ཞིར་འགྲོའོ་གསུང་
ངོ་། །སྡེ་སྣོད་བསྡུས་པའི་དབུར་ནི་འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་ག་གེ་མོ་ན་བཞུགས་ཏེ། འཁོར་འདི་དང་ཐབས་ཅིག་ཏུ་བཞུགས་ཏེ་ཞེས་གྱིས་ཤིག །
ཅེས་མྱ་ངན་ལས་འདས་པའི་མདོ་ལས་གསུངས་སོ། །རྒྱུད་ཀྱི་རྒྱུར་འགྲོ་བའི་རྒྱུ་མཚན་ནི།
འདི་སྐད་བདག་གིས་ཐོས་པ་བྱ་བས། འོད་སྲུངས་ལ་སོགས་པའི་འཁོར་རྣམས་ལ། རྣམ་
པར་རྟོག་པ་རྣམ་པ་ལྔ་སྐྱེས་ཏེ། དྲི་བ་ལྔ་ཞུས་ཏེ། འདི་སྐད་བདག་གིས་ཐོས་ཟེར་བ། དུས་
གང་གི་ཚེ་ཐོས། སྟོན་པ་གང་ལ་ཐོས། གནས་གང་དུ་ཐོས། འཁོར་གང་དང་ལྷན་ཅིག་ཏུ་
ཐོས། བརྗོད་བྱ་ཕུན་སུམ་ཚོགས་པ་གང་ལ་ཐོས། བརྗོད་ཅེས་དྲིས་སོ། །དེའི་ལན་དུ་གླེང་
གཞི་བྱུང་ངོ༌། །
ད་ནི་ཚིག་གི་དོན་བཤད་དེ། འདི་སྐད་ཅེས་པ་ནི་ངེས་པར་བྱས་ནས་རང་དང་གཞན་
རྗེས་སུ་མཐུན་པའི་ཤེས་པས། ངེས་པར་བཟུང་བའི་རྒྱུད་ཀྱི་དོན་མ་ལུས་པར་ངེས་པར་
107



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོན་པ་ལ། གཅིག་ཏུ་ངེས་པར་བྱས་ནས་ཕྱིན་ཅི་མ་ལོག་པར་སྨྲ་བའོ། །བདག་གིས་ཐོས་
ཞེས་བྱ་བ་ནི། བདག་ཉིད་ཀྱིས་མངོན་སུམ་དུ་ཐོས་པ་སྟེ། བཅོམ་ལྡན་འདས་ལས་བདག་
ཉིད་ཀྱིས་མིང་དང་དོན་དང་གཞུང་འདི་དག་ཐོས་ཀྱི་བདག་གིས་རང་དགར་བྱས་པ་ནི་མ་
ཡིན་ཏེ། བཅོམ་ལྡན་འདས་ཀྱིས་གསུངས་པ་ཁོ་ན་ལྟར་བསྡུས་པ་ཡིན་པར་ཤེས་སོ། །དེ་
ལྟར་ཤེས་པས་ཤུགས་ལ་རང་དགར་བྱས་ལ་བཀག་གོ། །དེ་ལྟར་བསྡུས་ནས་འདུག་པས་
བསྒྲུབས་ན་འབྲས་བུ་ཡང་འབྱུང་ལ། དངོས་པོའི་གནས་ལུགས་ཀྱང་སྟོན་པར་ཤེས་ནས་
གང་ཟག་རྣམས་འཇུག་པར་འགྱུར་རོ། །ཡང་ན་བདག་གིས་ཐོས་ཞེས་པས།བདག་རང་གི་
མོས་པའི་དབང་གིས་ཐོས་ཀྱི། གཞན་གྱིས་ནི་གཞུང་གཞན་དུ་ཡང་ཡིན་ཏེ། འཆད་པར་
འགྱུར་བའི་འཁོར་བསྟན་པས་སོ། །འདི་ནི་གཞན་དང་ལྡན་པ་རྣམ་པར་གཅོད་པ་སྤངས་པ་
ཡིན་ནོ། །སློབ་དཔོན་མ་ཁོལ་གྱིས་ཀྱང་། གསུང་གཅིག་གིས་ཀྱང་བསྟན་མོད་ཀྱང་། །དུ་
མ་ཉིད་དུ་རྟོགས་མཛད་པར། །བདག་ལ་ཉེ་བར་སྟོན་ནོ་ཞེས། །སྐྱེ་བོ་ཀུན་གྱིས་ཤེས་པར་
འགྱུར། །ཞེས་གསུངས་སོ། །བཅོམ་ལྡན་འདས་ལ་གསུང་གི་ཆེ་བ་མང་པོ་ཡོད་པར་བསྟན་
ཏེ། གསུང་གཅིག་ལ་ཡང་དུ་མར་སྣང་བའོ། །ཡང་ན་བདག་གིས་ཐོས་ཞེས་པ། འཆད་པར་
འགྱུར་བའི་བཅོམ་ལྡན་འདས་ལས། འཇིག་རྟེན་དབང་ཕྱུག་ལ་སོགས་པ་ལས་གཅིག་ནས་
གཅིག་ཏུ་བརྒྱུད་ནས་ཐོས་པ་ཡང་མ་ཡིན་ཏེ། དངོས་སུ་བཅོམ་ལྡན་འདས་ལས་ཕྱག་ན་རྡོ་
རྗེ་ཉིད་ཀྱིས་ཐོས་ཞེས་བྱ་བར་ཤེས་སོ། །དེ་ལྟར་ཤེས་པས་ཤུགས་ལས་བརྒྱུད་ནས་ཐོས་པ་
བཀག་གོ། །ཐོས་པ་ཞེས་བྱ་བ་ནི། བདག་ཉིད་ཉན་པའི་དུས་ན་བྱང་ཆུབ་སེམས་དཔའ་
ཉིད་དུ་བསྟན་ལ་སྡུད་པའི་དུས་ནས་སངས་རྒྱས་ཉིད་ཡིན་ནོ། །འདི་ནི་བཟླས་ནས་བསྟན་
པས་ཤིན་ཏུ་ཡང་ཚད་མ་ཡིན་ནོ་ཞེས་བསྟན་པ་ཡིན་ནོ། །མངོན་སུམ་དུ་ཐོས་པ་ལ་ཡང་འདི་
ལྟར་ཤེས་པར་བྱ་སྟེ། སློབ་དཔོན་མེད་པར་འདིའི་བྱ་བ་མི་བྱའོ་ཞེས་ཡང་དག་པར་གསུངས་
ལ108



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
པར་ཤེས་པར་བྱའོ། །དེ་ལྟར་བསྟན་ནས་གང་གི་ཚེ། གང་ལས་གང་དུ་གང་དང་ལྷན་ཅིག་
ཐོས་པ་དེ་དང་། དེའི་རིམ་པ་བཞིན་བསྟན་པའི་ཕྱིར། དུས་གཅིག་ན་ཞེས་བྱ་བ་བསྟན་ཏེ།
འདི་ཤིན་ཏུ་དཀོན་པ་ཉིད་དང་
། བདག་ཉིད་མང་དུ་ཐོས་པ་ཉིད་དུ་སྒྲུབ་པར་བྱེད་དོ། །ཡང་
ན་དུས་གཅིག་ན་ཞེས་པ་ཆོས་དང་སྦྱར་ན། དུས་གཅིག་གི་ཚེ་ན་བདག་གིས་འདི་ཐོས་བྱས་
ནས། འདི་ལྟ་བུའི་ཕྱིན་ཅི་མ་ལོག་པའི་ངོ་མཚར་ཆེ་བའི་ཆོས་ནི་དུས་གཞན་གྱི་ཚེ་བསྟན་པ་
མི་སྲིད་པའི་ཕྱིར་རོ་ཞེས་པས་ཡང་ནས་ཡང་དུ་འབྱུང་བར་དཀའ་བར་ཤེས་སོ། །ཐུགས་
ལས་ལན་གཅིག་ལས་ལན་གཉིས་སམ་གསུམ་དུ་གསུངས་པ་བཀག་གོ། །
ཡང་ན་དུས་གཅིག་ན་ཞེས་པ་གང་ཟག་དང་སྦྱར་ན་དུས་གང་གི་ཚེ་བདག་གིས་འདི་
ཐོས་ཀྱིས། གཞན་གྱི་ཚེ་གཞན་དང་གཞན་པའི་མདོ་ཐོས་སོ་ཞེས་མང་དུ་ཐོས་པ་ཉིད་དུ་
བསྟན་ཏེ། སྟོན་པས་ཀྱང་ལན་གཅིག་ལས་མ་གསུངས་པར་འདུག་ལ། ཉན་པའི་འཁོར་
གྱིས་ཀྱང་ལན་གཅིག་ལས་མ་ཐོས་པར་འདུག་པ་ལ། གཟུངས་འདི་བསྡུས་ནས་འདུག་
པས་གང་ཟག་འདི་ནི་མི་བརྗེད་པའི་གཟུངས་ཐོབ་པ་དང་ལྡན་པའི་གང་ཟག་གཅིག་ཏུ་
འདུག་པར་ཤེས་སོ། །དེ་ལྟར་ཤེས་པས་གང་ཟག་འདི་ནི་གཟུངས་ཐོབ་པ་དང་ལྡན་པ་
གཅིག་ཏུ་འདུག་པས། བཅོམ་ལྡན་འདས་ཀྱིས་གསུངས་པ་ཁོ་ན་ལྟར་བསྡུས་པ་ཡོད་པས།
བསྒྲུབས་ན་ནུས་པ་ཡང་འབྱུང་ལ། དངོས་པོ་གནས་ལུགས་ཀྱང་ཡིན་པར་ཤེས་ནས་གང་
ཟག་རྣམས་འཇུག་པར་འགྱུར་རོ། །ཤུགས་ལས་ལན་གཉིས་གསུམ་དུ་ཐོས་པ་བཀག་གོ། །
ད་ནི་གླེང་གཞི་དངོས་རྒྱུད་ཀྱི་རྒྱུ་རུ་འགྲོ་བ་བསྟན་ཏེ། དེ་ལ་གླེང་གཞི་ཕུན་སུམ་
ཚོགས་པ་ནི། དུས་དང་སྟོན་པ་དང་། གནས་དང་། འཁོར་དང་། ཆོས་ཕུན་སུམ་ཚོགས་
པའོ། །རྒྱུད་གསུངས་པ་དེ་ཡང་དུས་ཁྱད་པར་དུ་འཕགས་པ་ཅིག་ཡོད་ན་གསུང་། མེད་ན་
མི་གསུང་བས་ན། དུས་ཕུན་སུམ་ཚོགས་པ་རྒྱུད་འབྱུང་བའི་རྒྱུར་གསུངས་སོ། །གང་གི་ཚེ་
ལ 109



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུངས་ན་བདུད་བཏུལ་བའི་དུས་ན་གསུངས་སོ། །དེས་ན་དུས་གཅིག་ན་ཞེས་གསུངས་
སོ། །དེ་ཡོད་ཀྱང་འཆད་པ་པོའི་སྟོན་པ་ཁྱད་པར་ཅན་ཅིག་ཡོད་ན་གསུང་། མེད་ན་མི་
གསུང་བས་ན་སྟོན་པ་ཕུན་སུམ་ཚོགས་པ་རྒྱུད་འབྱུང་བའི་རྒྱུད་གསུངས་སོ། །གང་ལས་
ཞེས་དྲིས་ན་བཅོམ་ལྡན་འདས་ལས་ཞེས་གསུངས་ཏེ། བཅོམ་ཞེས་པ་ནི་བདུད་བཞི་བཅོམ་
སྟེ། དེ་ཡང་། ཉོན་མོངས་བདུད་སོགས་འཇོམས་པ་དང་། །བཅོམ་པའི་ཕྱིར་ན་བཅོམ་པར་
བཤད། །ཉོན་མོངས་ཤེས་རབ་དང་འབྲེལ་པས། །དེ་བསཤེས་རབ་བཅོམ་པར་བཤད། །
ཅེས་གསུངས་སོ། །བདུད་བཞི་ནི་ཕུང་པོ་དང་། འཆི་བདག་དང་། ལྷའི་བུ་དང་། ཉོན་མོངས་
པའི་བདུད་དོ། །དེ་བཅོམ་པའོ། །བདུད་བཞི་བཅོམ་པ་ལ་ལུགས་གཉིས་ཏེ་གཟུགས་སྐུ་དང་
།
ཆོས་སྐུའོ། །དང་པོ་ཉོན་མོངས་པའི་བདུད་བཅོམ་པ་ནི། སྤང་བྱ་ཉོན་མོངས་པ་དང་ཤེས་
བྱའི་སྒྲིབ་པ་མཐའ་དག་སྤངས་པའོ། །ཕུང་པོའི་བདུད་བཅོམ་པ་ནི་ཟག་བཅས་ཀྱི་ཕུང་པོ་
མི་ལེན་པ་ཙམ་མོ། །ལྷའི་བུའི་བདུད་བཅོམ་པ་ནི་རྡོ་རྗེ་གདན་གྱི་སྤོ་ལ་བདུད་བཏུལ་བའོ། །
འཆི་བདག་གི་བདུད་བཅོམ་པ་ནི་འཇིག་རྟེན་པ་རྟག་ཏུ་རེ་བ་སུན་འདོན་པའི་དོན་དུ། ལོ་
བརྒྱད་ཅུ་ཐམ་པ་ལ་སྐུ་མྱ་ངན་ལས་འདས་པ་ལ་བྲམ་ཟེ་སུ་ཀ་ཏོས་སྐྱེ་བ་འཕྱི་ནས། དཀར་
པོའི་ཆོས་མ་ཤེས་ནས། དེས་མེ་ཏོག་ཨུཏྤ་ལ་ལྔ་ཕུལ་ནས། མྱ་ངན་ལས་མི་འདའ་བར་གསོལ་
བ་བཏབ་པས། ལོ་གཉིས་དེའི་ངོར་བཞུགས་ནས། བརྒྱད་ཅུ་རྩ་གཉིས་ལ་མྱ་ངན་ལས་
འདས་ཏེ། ཚེ་ལ་དབང་ཐོབ་པས་འཆི་བདག་གི་བདུད་བཅོམ་མོ། །
ཆོས་སྐུས་བདུད་བཅོམ་པ་ནི། ལྷའི་བུའི་བདུད་དང་། ཉོན་མོངས་པའི་བདུད་བཅོམ་པ་
འདྲའོ། །ཕུང་པོའི་བདུད་བཅོམ་པ་ནི་ཟག་བཅས་ཀྱི་དངོས་པོ་ཐམས་ཅད་འགགས་པའོ། །
ཆོས་སྐུ་ལ་འགག་པ་མེད་པས་འཆི་བདག་གི་བདུད་བཅོམ་པའོ། །ལྡན་ཞེས་པ་ནི། དབང་
ཕྱུག་དང་ནི་གཟུགས་བཟང་དང་། །དཔལ་དང་གྲགས་དང་ཡེ་ཤེས་དང་། །བརྩོན་འགྲུས་
110ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ཕུན་སུམ་ཚོགས་པ་སྟེ། །དྲུག་པོ་དེ་ལ་ལྡན་ཞེས་བྱ། །དབང་ཕྱུག་ཅེས་པ་ནི། ཆོས་ཀྱི་
དབྱིངས་ཀྱི་ཡེ་ཤེས་ལ་བྱ་སྟེ། དག་པའི་ཁམས་དང་། མ་དག་པའི་ཁམས་གཉིས་ལས། མ་
དག་པའི་ཁམས་ནི་སོ་སོའི་སྐྱེ་བོའི་ཆོས་ཉིད་དེ། དེ་ལ་དམིགས་ནས་བསྒོམས་ན་ཐུན་མོང་
དང་། ཐུན་མོང་མ་ཡིན་པའི་ཡོན་ཏན་སྐྱེད་པ་ལ་དབང་བྱེད་པས་དབང་ཕྱུག་ཅེས་བྱའོ། །
དག་པའི་ཁམས་ཞེས་བྱ་བ་ནི་ཕྱུག་པོ་ནོར་ལ་དབང་བྱེད་པ་བཞིན་དེ་བཞིན་གཤེགས་པའི་
རྒྱུད་ལ་ལྡན་པའི་ཡོན་ཏན་ལ་དབང་སྦྱོར་བའི་ཚུལ་དུ་དབང་བྱེད་པས་ན་དབང་ཕྱུག་ཅེས་
བྱའོ། །
གཟུགས་བཟང་ཞེས་པ་ནི། མེ་ལོང་ལྟ་བུའི་ཡེ་ཤེས་ལ་བྱ་སྟེ། འབྲས་བུའི་མིང་རྒྱུ་ལ་
བཏགས་ནས། གཟུགས་བཟང་ཞེས་བྱའོ། །གཟུགས་བཟང་བ་ནི་མཚན་སུམ་ཅུ་རྩ་གཉིས་
དང༌། དཔེ་བྱད་བཟང་པོ་བརྒྱད་ཅུས་འགྲོ་བ་སེམས་ཅན་རྣམས་ལ་མོས་པ་ཇི་
ས་པ་ཇི་ལྟ་བ་བཞིན་
དུ། སངས་རྒྱས་ཀྱི་སྐུ་ངེས་པར་བསྟན་པར་མཛད་པ་སྟེ། ཁ་ཅིག་གིས་དེ་བཞིན་གཤེགས་
པ་ལ་ཁ་དོག་སྔོན་པོར་མཐོང་། ཁ་ཅིག་གིས་ཁ་དོག་སེར་པོར་མཐོང་། འགྲོ་བ་གང་ལ་
གང་འདུལ་བ་དེ་དང་དེར་སྣང་བ་དེ་ནི་མེ་ལོང་ལྟ་བུའི་ཡེ་ཤེས་ཀྱི་དབང་གིས་བྱུང་བས་ན།
དེ་ལ་གཟུགས་བཟང་ཞེས་བྱའོ། །དེ་ལ་གཟུགས་བཟང་ཞེས་བཏགས་པའི་དགོས་པ་
སེམས་ཅན་ལ་མཚན་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུར་སྣང་བ་དེ་ནི་
མེ་ལོང་ལྟ་བུའི་ཡེ་ཤེས་ཀྱི་དབང་གིས་འབྱུང་བར་ཤེས་པར་དགོངས་སོ། །དཔལ་དང་གྲགས་
དང་ཞེས་བྱ་བ་ནི་ཉོན་མོངས་པ་ཅན་གྱི་ཡིད་གནས་གྱུར་པ་མཉམ་པ་ཉིད་ཀྱི་ཡེ་ཤེས་ལ་བྱ་
བ་སྟེ། བྱང་ཆུབ་སེམས་དཔའ་ས་དང་པོ་མཐོང་ནས་ཆོས་ཐམས་ཅད་ལ་བདག་མེད་པར་
རྟོགས་པའི་དུས་སུ། བདག་དང་སེམས་ཅན་ཐམས་ཅད་ལ་མཉམ་པ་ཉིད་ཀྱི་ཤེས་པ་ཐོབ་
ནས། བདག་སྡུག་བསྔལ་ལས་ཐར་བར་འདོད་ཅིང་བདེ་བ་འདོད་པ་དེ་བཞིན་དུ། སེམས་
ལ1 11ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅན་ཐམས་ཅད་ཀྱི་སྡུག་བསྔལ་བསལ་ལ། བདེ་བ་ལ་དགོད་པས་ན་བདེ་བ་དང་ཕན་པ་
སྐྱེད་པར་བྱེད་པའི་རྒྱུ་ཡིན་པས་ན་དཔལ་ཞེས་བྱའོ། །བདག་དང་གཞན་མཉམ་པོར་བྱེད་
པས་སྐྱེས་བུ་འདི་འདྲ་བའི་འཇིག་རྟེན་གྱི་ཁམས་ན་མེད་དོ་ཞེས་ཕྱོགས་བཅུར་སྙན་པ་ཆེན་
པོ་དང་། གྲགས་པ་ཕུན་སུམ་ཚོགས་པ་འབྱུང་བས་ན་འདི་ལ་གྲགས་ཞེས་བརྗོད་དོ། །
འབྲས་བུའི་མིང་རྒྱུ་ལ་བཏགས་སོ། །ཡེ་ཤེས་ཞེས་བྱ་བ་ནི་སོ་སོར་རྟོག་པའི་ཡེ་ཤེས་སོ། །
བརྩོན་འགྲུས་ཕུན་སུམ་ཚོགས་པ་ཞེས་བྱ་བ་ནི་བྱ་བ་གྲུབ་པའི་ཡེ་ཤེས་ལ་བྱ་སྟེ། འཇིག་རྟེན་
གྱི་ཁམས་ཐམས་ཅད་དུ་སྤྲུལ་པ་རྣམ་པ་སྣ་ཚོགས་པ་དཔག་ཏུ་མེད་པ་བསམ་གྱིས་མི་ཁྱབ་
པས་སེམས་ཅན་གྱི་དོན་མཛད་དེ། དེས་ན། བྱང་ཐང་ཆེན་པོའི་མེ་དང་འདྲ། །གསུང་ངོ་། །དེ་
དྲུག་གི་སྐལ་བ་དང་ལྡན་པས་སོ། །
འདས་ཞེས་པ་ནི་འཁོར་བ་དང་མྱ་ངན་ལས་འདས་ནས་མི་གནས་པའི་མྱ་ངན་ལས་
འདས་པ་ཆེན་པོས་ཆོས་ཀྱི་སྐུ་ཐུགས་སུ་ཆུད་པ་དང་། སྙིང་རྗེ་ཆེན་པོས་སེམས་ཅན་ལ་
ཆགས་པས་ཕུང་པོ་ལྷག་མེད་དུ་མྱ་ངན་ལས་མི་འདའོ། །ཤེས་རབ་ཆེན་པོས་སེམས་ཅན་
གྱི་དོན་བྱེད་ཅིང་འཁོར་བ་ན་གནས་ཀྱང་དེའི་ཉེས་པས་མི་གོས་ཏེ། དཔེར་ན་པདྨ་འདམ་
ལ་གནས་ཀྱང་དེ་ཡིས་མི་གོས་པ་དང་འདྲའོ། །དེ་གཉིས་ཡོད་ཀྱང་གནས་ཁྱད་པར་དུ་
འཕགས་པ་ཅིག་ཡོད་ན་གསུང་མེད་ན་མི་གསུང་བ་ན། དེ་དེའི་རྒྱུ་རུ་གསུངས་སོ། །གནས་
གང་དུ་ཐོས་ཞེས་འདྲི་ན། རྡོ་རྗེ་ལ་བཞུགས་ཏེ། ཞེས་གསུངས་སོ། །དེ་ནས་གནས་ནི་རྡོ་རྗེ་
གདན་བྱང་ཆུབ་ཀྱི་ཤིང་དྲུང་ངོ་། །དེ་གསུམ་ཀ་ཡོད་ཀྱང་རྒྱུད་བཤད་པའི་སྣོད་དུ་རུང་བ་
ཅིག་མེད་ན་མི་གསུང་ངོ༌། །ཡོད་ན་གསུང་བས་ན། དེ་དེའི་རྒྱུ་རུ་གསུང་ངོ༌། །གང་དང་ལྷན་
ཅིག་ཐོས་ཞེས་འདྲི་ན། བདག་གིས་ཐོས་ཞེས་གསུང་ངོ༌། །འཁོར་ནི་བདུད་བཏུལ་བའི་
དུས་ཀྱི་ཚེ་ན་ཡོད་པའི་ཕྱག་ན་རྡོ་རྗེ་ལ་སོགས་པ། ཕྱོགས་བཅུའི་བྱང་ཆུབ་སེམས་དཔའ་
༤1 12ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
རྣམས་དང་། ལྷ་མ་སྲིན་སྡེ་བརྒྱད་ལ་སོགས་པའོ། །དེ་བཞི་ཀ་ཡོད་ཀྱང་ཆོས་ཕུན་སུམ་
ཚོགས་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་
བཟང་པོ། མ་འདྲེས་པ། ཡོངས་སུ་དག་པ། ཡོངས་སུ་བྱང་བ། ཡོངས་སུ་རྫོགས་པ།
གསལ་བ། ཚངས་པར་སྤྱོད་པ་ལ་སོགས་པ་ཅིག་ཡོད་ན་གསུང་
། མེད་ན་མི་གསུང་བས་ན་
དེའི་རྒྱུ་རུ་གསུངས་སོ། །གླེང་གཞི་གསུངས་པའི་དགོས་པ་ནི། ཕྱི་རབས་ཀྱི་གང་ཟག་
རྣམས་འཇུག་པར་འགྱུར་བའི་དགོས་པའོ། །རྒྱུད་འབྱུང་བའི་རྒྱུ་གླེང་གཞི་ཕུན་སུམ་ཚོགས་
པ་རྐྱེན་གླེང་སློང་བ་དང་བཅས་པ་བཤད་ཟིན་ཏོ།། །།
ད་ནི་རྒྱུད་དངོས་སྟོན་ཏེ། དེ་ལ་བཞི་སྟེ། བསྙེན་སྒྲུབ་རྣམ་པ་གཉིས་ཀྱི་སྔོན་དུ་འགྲོ་
བའི་ཆོ་ག་ཡན་ལག་དྲུག་གིས་བདག་ཉིད་ལྷར་ཇི་ལྟར་བསྐྱེད་པའི་ཚུལ་བསྟན་པ་དང་།
བསྙེན་སྒྲུབ་གང་གི་དོན་དུ་བྱ་བའི་གདུལ་བྱ་བསྟན་པ་དང་། བསྙེན་པའི་དུས་སུ་མཆོག་ཏུ་
སྒྲ་ལ་གནས་པའི་བསམ་གཏན་ལ་བཅོམ་ལྡན་འདས་དགྱེས་པས། སྒྲ་ལ་གནས་པའི་
བསམ་གཏན་བྱ་བར་བསྟན་པ་དང་། སྒྲུབ་པའི་དུས་སུ་བུམ་པའི་མཚན་ཉིད་བཟླས་བརྗོད་
བྱ་བའི་གྲངས་ངེས་པས་ཁྲུས་བྱ་བའི་གང་ཟག་ཉེ་བར་མཚོན་ཏེ་བསྟན་པའོ། །དེའི་དང་པོ་
ལས་དཔྱོད་དམིགས་དྲུག་ཡོད་དེ་སྐབས་སྐབས་སུ་ངོ་སྤྲད་དོ། །གསང་སྔགས་སྤྱིའི་རྣམ་
པར་གཞག་པ་ཅིག་བཤད་དེ། བསམ་གཏན་ཕྱི་མ་ལས། ལྷ་ཡི་སྐུ་ཡི་གནས་དེ་ལ། །དང་པོ་ཁོ་
ནར་མཆོད་ནས་ནི། །རྣལ་འབྱོར་གནས་བཅས་ཤེས་རབ་ཅན། །བདེ་གཤེགས་མདུན་དུ་
བསམས་ན་ནི། །ཕྱི་ནས་ཡན་ལག་རྣམ་པར་གྲོལ། །མི་འབྱེད་འབྱེད་པ་རྣམ་པར་སྤངས། །ཕྲ་
བ་མི་གཡོ་གསལ་བ་སྟེ། །བློ་ཡི་སྤྱོད་པ་མདུན་ན་གནས། །བདག་ཉིད་འདི་འདྲ་བཞག་ནས་
ནི། །གསང་སྔགས་རྣམ་པར་ཤེས་པས་བསྒོས། །བསྡམས་ནས་ཏིང་ངེ་འཛིན་ལ་གནས། །
སྲོག་དང་རྩོལ་བ་རབ་ཏུ་བསྡུས། །གཉིད་སྤངས་ནས་ནི་རྣམ་པར་བསམ། །ཞེས་གསུངས་
~113



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོ། །དེ་ཡང་། ལྷ་ཡི་དྲུང་ནས་མཆོད་ནས་ནི། །བྱ་བའི་བར་ཚིག་རྐང་གཉིས་ཀྱིས་ཚོགས་
བསགས་པ་བསྟན་ཏོ། །རྣལ་འབྱོར་བྱ་བ་བསམས་ནས་ནི། །ཚིག་རྐང་གཉིས་ཀྱིས་ནི།
འདུག་ཐབས་དང་གསོལ་བ་བཏབ་སྟེ། ཕྱི་ནས་བྱ་བ་ནས་བཞག་ནས་ནི་བྱ་བའི་བར་གྱིས་
ཚིག་རྐང་ལྔ་ལས་མི་རྟོགས་པའི་ལྷ་བསྒོམ་པ་བསྟན་ཏོ། །གསང་སྔགས་རྣམ་པར་ཤེས་
པས་བསྒོས། །ཞེས་པ་ནི་བདག་དང་ལྷའི་དེ་ཁོ་ན་ཉིད་བསྲེ་བ་དང་། ལྷའི་གཞི་བསྒོམ་པ་
བསྟན་ཏོ། །
བསྡམས་ནས་ཏིང་ངེ་འཛིན་ལ་གནས། །ཞེས་པ་ནས། རྣམ་པར་བསམ་བྱ་བའི་
ཚིག་རྐང་པ་གསུམ་གྱིས་ནི་ཏིང་ངེ་འཛིན་གྱི་ལྷ་བསྒོམ་པ་བསྟན་ཏོ། །སངས་རྒྱས་གསང་
སྔགས་ནི་དེ་དེ་ལྟར་གསལ་བར་བསམ་གཏན་ཕྱི་མའི་ཊཱི་ཀར་གསུང་ངོ༌། །གཟུངས་འདི་དང་
སྦྱར་ན། བཅོམ་ལྡན་འདས་བྱ་བ་ནས། བྱིན་གྱིས་བརླབས་ནས་ཞེས་པས་ལྷ་དྲུག་སྒོམ་པའི་
སྔོན་དུ་གསོལ་བ་བཏབ་པ་བསྟན་ཏོ། །རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་
པས་རྣམ་པར་མི་རྟོག་པའི་ལྷ་བསྒོམ་པ་བསྟན་ཏོ། །དེ་ནས་ལག་ན་རྡོ་རྗེ་ཞེས་པ་ནས། རྡོ་
རྗེ་ཁྲོ་བོ་ལས་བྱུང་བ་ཞེས་པས་སྟོང་པ་ཉིད་ལས་སྡང་བའི་ཐབས་བསྟན་ཏོ། །རྡོ་རྗེ་སྙིང་པོས་
ཞེས་པ་ནས། ལག་ན་རྡོ་རྗེས་རབ་ཏུ་སྨྲས་ཞེས་པས་ལྷ་དྲུག་གི་ཡོན་ཏན་བསྟན་ཏོ། །ན་མོ་
རཏྣ་ཏྲ་ཡཱ་ཡ་བྱ་བ་ནས། ཨ་མྲྀ་ཏེ་ཧཱུྃ་ཕཊ་ཅེས་བྱ་བའི་བར་དུ། སྒྲའི་ལྷ་དང་ཡི་གེའི་ལྷ་
བསྟན་ཏོ། །སྡིག་པ་ཐམས་ཅད་བྱང་བྱས་ནས། །བྱ་བ་ནས། དཔལ་ཀུན་གྱིས་ནི་ལེགས་
པར་བརྒྱན། །བྱ་བས་གཟུགས་ཀྱི་ལྷ་བསྒོམ་པ་བསྟན་ཏོ། །ཕྱག་རྒྱ་ཏིང་ངེ་འཛིན་གྱི་ལྷ་ནི་
སྤྱིའི་རྒྱུད་ལས་ཤེས་པར་བྱའོ། །
དེ་ལས་གཟུངས་འདིའི་མངོན་རྟོགས་ཀྱི་རིམ་པ་ཉམས་སུ་བླང་བ་ནི་དང་པོར་ཕྱི་
ནང་གི་ཁྲུས་རྣམ་པ་གཉིས་བྱས་ལ། ཀུ་ཤའི་སྟེང་དུ་སྟན་བདེ་བ་ལ་ཉེ་བར་འདུག་སྟེ། དེའི་
~114ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱུ་ཆེར་འགྲེལ་པ་གསལ་བའི་སྒྲོན་མེ།
ཆར་གཏོགས་པ་འཐོར་འཐུང་དང་ཉེ་རེག་བྱས་ལ། བདག་ཉིད་སྐད་ཅིག་གིས་ལྷ་གང་རུང་དུ་
བསྐྱེད་ལ། མིག་གཉིས་སུ་རཾ་ལས་ཉི་མའི་དཀྱིལ་འཁོར་རེ་བསམས་ལ། དེའི་སྟེང་དུ་ཧཱུྃ་
ལས་ཡེ་ཤེས་ཀྱི་འོད་ཟེར་ཅན་རེ་རེ་བསམས་ལ། དེ་ལས་འོད་ཟེར་འཕྲོས་པས་བགེགས་
ཐམས་ཅད་བསྲེགས་པར་བསམས་ལ། ངག་ཏུ་ཧཱུྃ་རིང་བརྗོད་ཅིང་བགེགས་ཐམས་ཅད་
བསྐྲད་ཅིང་མཚམས་བཅད་པ་དང་། ནང་གི་ཁྲུས་བྱང་ཆུབ་མཆོག་ཏུ་སེམས་བསྐྱེད་པ་ལ་
སོགས་པ་བྱས་ལ། བདག་ཉིད་ལྷའི་སྐུ་ཕྱག་རྒྱ་ཆེན་པོར་བསྒོམ་པར་བྱའོ། །དེ་ཡང་དང་
པོར་ཀྲྀ་ཡ་དོན་གྱི་ལྷ་དྲུག་བསྒོམ་པར་བྱ་སྟེ། དེ་ལ་དང་པོར་བདག་ཉིད་ལས་ཀྱི་རྡོ་རྗེ་
སེམས་དཔའ་འམ། ཡང་ན་ཐ་མལ་པའི་ལུས་སམ། ལྷ་གང་རུང་ཅིག་ཏུ་མོས་པ་བྱས་ལ།
མདུན་གྱི་ནམ་མཁའ་ལ་བཅོམ་ལྡན་འདས་ཤཱཀྱ་ཐུབ་པ་བདུད་བཏུལ་ནས་ས་གནོན་གྱི་
ཕྱག་རྒྱ་ཅན། སེང་གེའི་ཁྲི་ལ་བཞུགས་པ་ཅིག་ཏུ་སྐད་ཅིག་གིས་བསམས་ལ། བཅོམ་ལྡན་
འདས་ཀྱིས་བདག་གི་ལུས་རྡོ་རྗེར་བྱིན་གྱིས་བརླབ་ཏུ་གསོལ་ཞེས་བརྗོད་པས། དེས་ཀྱང་
བདག་ཉིད་ཀྱི་ལུས་སྟོང་པར་བྱིན་གྱིས་བརླབས་པར་བསམས་ཏེ། དངོས་པོ་ཐམས་ཅད་
གཟུང་བ་མེད་པ། འཛིན་པ་མེད་པ། སྤྲོས་པ་ཐམས་ཅད་དང་བྲལ་བ་ནམ་མཁའ་ལྟ་བུར་
བསམ་མོ། །དེ་ནས་སྟོང་པ་ཉིད་ཞི་བ་ཕྱོགས་གཅིག་པ་འབའ་ཞིག་གིས་འགྲོ་བའི་དོན་བྱ་
བར་མི་ནུས་པ་དང་། ཉན་ཐོས་དང་རང་རྒྱལ་བའི་བྱང་ཆུབ་དང་ཁྱད་པར་མེད་པར་སོང་སྟེ་
དོགས་ནས། བཅོམ་ལྡན་འདས་དང་བྱང་ཆུབ་སེམས་དཔའི་འོད་ཟེར་རམ་ཕྱག་གིས་རེག་
ནས་མངོན་སུམ་དུ་བསླང་ངམ། ཡང་ན་དེ་གཉིས་ཏིང་ངེ་འཛིན་ལ་ཞུགས་པའི་དབང་གིས།
བདག་ཉིད་སྟོང་པ་ཉིད་ལས་བསླང་ངོ༌། །གལ་ཏེ་སྐུར་བསླང་ངམ་ཞེ་ན། མ་ཡིན་ཏེ། སྟོང་
པ་ཉིད་ཀྱི་སེམས་རྩེ་གཅིག་པའི་རྣམ་པ་མ་དོར་བ་ལ། སྟོང་པ་ཉིད་ཀྱི་སེམས་དཔྱོད་པ་དང་
བཅས་པ་ཅིག་ཏུ་བསླང་ངོ་། །ཇི་ལྟར་དཔྱོད་ན་བདག་གི་དེ་ཁོ་ན་ཉིད་ནི། གཟུང་བ་མེད་པ།
115



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཛིན་པ་མེད་པ། སྤྲོས་པ་ཐམས་ཅད་དང་བྲལ་བར་འདུག་ན། ལྷའི་དེ་ཁོ་ན་ཉིད་ཇི་ལྟར་
འདུག་པར་དཔྱད་པས། ལྷའི་དེ་ཁོ་ན་ཉིད་དེ་ཡང་དོན་དམ་པར་སྤྲོས་པ་ཐམས་ཅད་དང་
བྲལ་བར་འདུག་པར་ཤེས་སོ། །དེ་ལྟར་ཤེས་པས་སྟོང་པ་ཉིད་ཀྱི་རྣམ་པ་ལ་དབྱེ་བ་མེད་
པས་གཅིག་ཅིང་ཐ་མི་དད་པ་མེད་པ་ཡིན། དེ་མེད་ཙམ་ན་བདག་དང་ལྷའི་དེ་ཁོ་ན་ཉིད་དེ་
ཡང་གཅིག་ཅིང་ཐ་མི་དད་པར་འདུག །དེ་ལྟར་འདུག་ཙ་ན་བདག་གི་དེ་ཁོ་ན་ཉིད་གང་
ཡིན་པ་དེ་ལྷའི་དེ་ཁོ་ན་ཉིད་ཡིན་ལ། ལྷའི་དེ་ཁོ་ན་ཉིད་གང་ཡིན་པ་དེ་བདག་གི་དེ་ཁོ་ན་
ཉིད་ཡིན་པར་ཤེས་སོ། །དེ་ཤེས་པས་རང་དང་ལྷའི་དེ་ཁོ་ན་ཉིད་གཅིག་ཅིང་ཐ་མི་དད་པར་
རོ་གཅིག་ཏུ་གྱུར་པར་བསམ་མོ། །གཅིག་ཅིང་ཐ་མི་དད་པར་བསམས་པ་དེ་ལས་ཡོན་ཏན་
གང་ཐོབ་ན། ལྷའི་དེ་ཁོ་ན་ཉིད་ལ་རང་གི་ཕུན་སུམ་ཚོགས་པ་རྡོ་རྗེའི་ཆོས་བདུན་དང་།
གཞན་གྱི་ཕུན་སུམ་ཚོགས་པ་དེ་མཛད་པ་རྣམ་པ་བཞི་ཡོད་པ་དེ་དག་གི་དེ་ཁོ་ན་ཉིད་ལ་
བསྒོས་ནས་ལྡན་པར་བསམ་མོ། །བདག་དང་ལྷའི་དེ་ཁོ་ན་ཉིད་གཅིག་ཏུ་བསྲེས་པ་
དགོས་པ་གཉིས་འབྱུང་སྟེ། བདག་དང་ལྷ་རུ་ཐ་དད་པའི་འདུ་ཤེས་ཀྱང་འགོག་ལ། བདག་
ཉིད་ཀྱི་ལུས་སེམས་བྱིན་རླབས་ཅན་ཅིག་ཏུ་བྱས་ཏེ་གཞག་གོ། །རྣམ་པར་མི་རྟོག་པའི་ལྷ་
སྒོམ་པ་རྫོགས་སོ།། །།
ད་ནི་སྒྲའི་ལྷ་བསྒོམ་པར་བྱ་སྟེ། བདག་ཉིད་ཀྱི་སེམས་སྟོང་པ་ཉིད་ལ་གནས་པའི་
རྗེས། སྐད་ཅིག་མ་གཉིས་པ་ལ། དཔེར་ན་ནམ་མཁའ་སྟོང་པ་ལ་གློ་བུར་དུ་འབྲུག་གི་སྒྲ་
རྣམ་པ་དྲག་པོ་གྲག་པ་ལྟར་བསམས་ཏེ། རང་གི་སེམས་ཉིད་ན་མོ་རཏྣ་ཏྲ་ཡཱ་ཡ། བྱ་བ་ནས་
ཨ་མྲྀ་ཏེ་ཧཱུཾ་ཕཊ་བྱ་བའི་བར་དུ་སྒྲའི་རྣམ་པར་གྲག་པར་བསམ་མོ། །སྒྲའི་ལྷ་བསྒོམ་པ་
རྫོགས་སོ།། །།
དེ་ནས་རང་གི་སེམས་ཡི་གེའི་རྣམ་པར་གསལ་བར་སྣང་བ་ལ། ཀུན་རྫོབ་བྱང་ཆུབ་
པས་
ལ1 16ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
སེམས་ཟླ་བའི་དཀྱིལ་འཁོར་ཅིག་ཆགས་པར་བསམ་མོ། །དཔེར་ན་གསེར་ཕྱེ་མ་དངུལ་ཆུ་
ལ་ཆགས་པ་བཞིན་ནོ། །དེ་ཡང་ཕྱི་ནས་བལྟས་ན་ནང་གསལ་བ། ནང་ནས་བལྟས་ན་ཕྱི་
གསལ་བའི་གཟུགས་བརྙན་གྱི་རྣམ་པར་བལྟའོ། །ཡི་གེའི་ལྷ་བསྒོམ་པ་རྫོགས་སོ།། །།
དེ་ནས་ཟླ་བའི་སྟེང་དུ་གཟུངས་ལས་འོད་ཟེར་འཕྲོས་པས། དེའི་སྣ་ལ་བཅོམ་ལྡན་
འདས་རྡོ་རྗེ་རྣམ་པར་འཇོམས་པ་དཔག་ཏུ་མེད་པ། ནམ་མཁའི་མཐའ་གཏུགས་པ་ཁེངས་
པ་བྱུང་སྟེ། མཛད་པ་རྣམ་པ་བཞིའི་སྒོ་ནས་འགྲོ་བ་རིགས་དྲུག་གི་སེམས་ཅན་རྣམས་ཀྱི་
གནས་སུ་འཕྲོས་པས། སོ་སོའི་ལས་ཀྱི་སྡིག་སྒྲིབ་སྦྱངས། སྡུག་བསྔལ་མེད་པར་བྱས་ཏེ་
ཐར་པ་དང་ཐམས་ཅད་མཁྱེན་པ་ལ་བཀོད། ཕྱོགས་བཅུའི་སངས་རྒྱས་དང་། བྱང་ཆུབ་
སེམས་དཔའ་རྣམས་ལ་མཆོད་པའི་སྤྲིན་ཆེན་པོས་མཆོད། ཐུགས་དམ་གྱི་རྒྱུད་བསྐུལ།
བསོད་ནམས་དང་ཡེ་ཤེས་ཀྱི་ཚོགས་གཉིས་བསགས་ནས་སླར་ཚུར་འདུས་ནས་ཟླ་བའི་
སྟེང་གི་གཟུངས་ལ་ཐིམ། གཟུངས་ཟླ་བ་དང་བཅས་པ་ཡོངས་སུ་གྱུར་པ་ལས་བདག་ཉིད་
བཅོམ་ལྡན་འདས་དཔལ་རྡོ་རྗེ་རྣམ་པར་འཇོམས་པ། ཞལ་གཅིག་པ། ཕྱག་གཉིས་པ། སྐུ་
མདོག་སྔོན་པོ། ཕྱག་གཡས་ཀྱིས་རྡོ་རྗེ་རྒྱ་གྲམ་ལས་རྭ་ཕྱོགས་གཅིག་མེད་པ་བསྣམས་པ་
ཐུགས་ཀར་འཛིན་པ། གཡོན་པ་རྡོ་རྗེ་ཁུ་ཚུར་དཀུར་བསྟེན་པ། ཅུང་ཟད་ཁྲོ་བ་ལ་སྒེག་ཅིང་
འགྱིང་བག་དང་བཅས་པ། དབུ་རྒྱན་རྩེ་ཕྲན་དང་། རྒྱན་ཐམས་ཅད་ཀྱིས་བརྒྱན་པ། རིན་
པོ་ཆེའི་ཁྲི་སྟེངས་ན་རྒྱལ་པོ་རོལ་པའི་ཚུལ་དུ་བཞུགས་པར་བསྒོམ་མོ། །གཟུངས་ཀྱི་ལྷ་
བསྒོམ་པ་རྫོགས་སོ།། །།
དེ་ནས་ལག་པ་གཉིས་ཐལ་མོ་སྦྱར་ཏེ། སྲིན་ལག་གཉིས་ནང་དུ་བཅུག་ལ། གུང་མོ་
གཉིས་བསྒྲེང་ལ། མཛུབ་མོ་གཉིས་གུང་མོའི་རྒྱབ་ཏུ་ནས་གང་ཙམ་གྱིས་མ་འབྱར་བར་
བྱས་ལ། མཐེ་བོང་གཉིས་དང་མཐེའུ་ཆུང་གཉིས་བསྒྲེང་སྟེ། ཁྲོ་བོའི་རྡོ་རྗེ་རྩེ་ལྔ་པ་ལྟར་
~117



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱས་ལ། ཨོཾ་བཛྲ་ཛྭ་ལཱ་ཡ་ཏཱ་ཞེས་བརྗོད་ཅིང་། སྙིང་ག་དང་། ལྐོག་མ་དང་། སྤྱི་བོ་དང་།
དཔུང་པ་གཡས་གཡོན་དུ་གཏུགས་ཏེ་བྱིན་གྱིས་བརླབ་བོ། །དེ་ལྟར་བྱས་ནས། སྔར་ཀུན་
བརྟགས་ཀྱི་ལྷ་ཡིན་པ་ལ། དེས་གཞན་དབང་གི་ལྷ་རྒྱུ་རྐྱེན་ལས་གྲུབ་པའི་ལྷ་དངོས་གཅིག་
ཏུ་བསམ་མོ། །ཕྱག་རྒྱའི་ལྷ་རྫོགས་སོ།། །།
དེ་ནས་སྐུ་མདོག་དང་ཕྱག་མཚན་གསལ་བར་ཡང་དང་ཡང་དུ་བསྒོམ་པ་ནི། ཏིང་ངེ་
འཛིན་གྱི་ལྷའོ། །ཏིང་ངེ་འཛིན་གྱི་ལྷ་བསྒོམ་པ་རྫོགས་སོ།། །།
དེ་ལྟར་ན་ཀྲི་ཡ་ལུས་ཀྱི་ལྷ་དྲུག་བསྒོམ་པ་རྫོགས་སོ།། །།ཡང་ན་འདི་ལྟར་བྱ་སྟེ།
ཕྱག་རྒྱ་ཞེས་བྱ་བ་ནི། མཚན་མ་ཡང་ཟེར་ལ།ལག་པའི་འདུ་བྱེད་ལ་ཡང་ཕྱག་རྒྱ་ཟེར་ཏེ།
དེ་ལྟར་གཉིས་སུ་ཡོད་པ་ལས།འདིའི་སྐབས་སུ་མཚན་མའི་དབང་དུ་བྱས་ནས་ཕྱག་རྒྱའི་ལྷ་
ལྔ་ལ་གཉིས་པའི་སྐབས་སུ་བསྒོམ་པར་བྱ་སྟེ། བདག་དང་ལྷའི་དེ་ཁོ་ན་ཉིད་བསྲེ་བ་ཡན་
ཆད་འདྲའོ། །བདག་དང་ལྷའི་དེ་ཁོ་ན་ཉིད་བསྲེས་པའི་རྗེས་ལ། བདག་ཉིད་ཀྱི་སེམས་
དོན་དམ་པར་བྱང་ཆུབ་ཀྱི་སེམས་ལས། ཀུན་རྫོབ་བྱང་ཆུབ་ཀྱི་སེམས་ཟླ་བའི་དཀྱིལ་
འཁོར་དུ་བསམ་མོ། །དེའི་སྟེང་དུ་ཡི་གེ་ཧཱུྃ་མཐིང་ག་ཅིག་བསམ། དེ་ལས་འོད་ཟེར་འཕྲོས་
འདུས་པ་ལས། ཁྲོ་བོ་རྡོ་རྗེ་རྩེ་ལྔ་པ་རྩེ་མོ་གྱེས་པ་ནག་པོ་ཞིག་ཏུ་བསམ་མོ། །དེའི་ལྟེ་བ་ལ་
ཟླ་བའི་དཀྱིལ་འཁོར་གྱི་སྟེང་དུ་གཟུངས་རིངས་སམ། ཡང་སྙིང་ངམ། རིགས་ཀྱི་སྙིང་པོ་
བཀོད་ལ། དེ་ནས་བདག་ཉིད་ཀྱི་སེམས་སྒྲའི་རྣམ་པར་གྲག་པར་བསམས་ཏེ། ནམ་མཁའ་
ལ་ན་མོ་ར་ཏྲ་ཡཱ་ཡ་བྱ་བ་ནས། ཨ་མྲྀ་ཏེ་ཧཱུཾ་ཕཊ་བྱ་བའི་བར་དུ། སྒྲའི་རྣམ་པར་གྲག་པར་
བསམ་མོ། །སྒྲའི་ལྷ་བསྒོམ་པ་རྫོགས་སོ།། །།
དེའི་རྗེས་ལ་བདག་ཉིད་ཀྱི་སེམས་དེའི་ལྟེ་བའི་སྟེང་ན་གཟུངས་སྔགས་ཡི་གེའི་རྣམ་
པར་གསལ་བར་སྣང་བ་ནི་ཡི་གེའི་ལྷའོ། །གཟུངས་ཀྱི་ལྷ་གོང་དང་འདྲའོ། །བར་འདིར་
ལ118



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ཡང་། ཕྱག་རྒྱ་གནས་ལྔར་བྱིན་གྱིས་བརླབ། །གསུང་ངོ་། །དེ་ལྟར་བྱས་པས། ལྷ་བདུན་དུ་
ཞེ་ན་མ་ཡིན་ཏེ་ཕྱག་རྒྱར་ངོ་བོ་གཅིག་པའི་ཕྱིར་རོ། །རྣམ་པར་རྟོག་པའི་ལྷ་ཡང་སྔ་མ་དང་
འདྲའོ། །ཕྱག་རྒྱ་དང་ཏིང་ངེ་འཛིན་གྱི་ལྷ་ནི། སྤྱིའི་རྒྱུད་ལས་ཁ་བསྐངས་པ་ལས། བྱེ་བྲག་
གི་རྒྱུད་འདི་ནས་ནི་མ་བཤད་དོ། །ཀྲྀ་ཡའི་དོན་གྱི་ལུགས་རྫོགས་སོ།། །།
ཡང་འདི་ལྟར་བྱ་སྟེ། འདི་ནི་ཤིན་ཏུ་ཡང་ལེགས་ཏེ། བླ་མ་ཡང་གསུང་། རང་གི་
འདོད་པ་དང་ཡང་མཐུན་པར་འདུག་པས་ན། དེས་ན་འདི་ལྟར་བསྒོམ་པར་བྱ་སྟེ། བཅོམ་
ལྡན་འདས་སྐད་ཅིག་གིས་མདུན་གྱི་ནམ་མཁར་བསམས་ཏེ། རང་ཡི་དམ་ལྷ་གང་ཡིན་པ་
དེའི་ལུས་སུ་བྱིན་གྱིས་རློབ་པར་གསོལ་བ་གདབ་པར་བྱའོ། །དེ་ལ་གསོལ་བ་གདབ་པ་ནི་
འདི་ཡིན་ཏེ། བཅོམ་ལྡན་འདས་བདག་གི་ལུས་ལྷ་གང་ཡང་རུང་བར་བྱིན་གྱིས་བརླབ་ཏུ་
གསོལ་བྱས་ལ། སྙིང་ག་དང་ངག་དང་། མིག་དང་། དཔྲལ་བ་དང༌། སྤྱི་བོར་ཨ་དང་།བྷི་
དང་། ར་དང་། ཧཱུྃ་དང་། ཁཾ་སྟེ། དཔའ་བོ་འབྲུ་ལྔར་བྱིན་གྱིས་བརླབ་པར་བྱའོ། །ཡང་ན་ཨོ་
ཨཱ༔ཧཱུྃ་གསུམ་གྱིས་བྱིན་གྱིས་བརླབ་པར་བྱས་ནས། བདག་ཉིད་ཀྱི་ལུས་དང་ལྷ་རུ་དབྱེར་
མི་ཕྱེད་པ་ཅིག་ཏུ་བསམ་མོ། །ཡང་ན་རྡོ་རྗེ་ལུས་ཅན་ནམ། མི་ཆོད་པ་ལ་སོགས་པའི་ཡོན་
ཏན་དང་ལྡན་པར་བསམ་མོ། །བྱིན་རླབས་དང་པོ་ནི་བྱ་བའི་རྒྱུད་ཀྱི་ལུགས་སོ། །དེ་ལྟར་
བྱས་ནས་བདག་ཉིད་ལྷ་གང་ཡང་རུང་བའི་ཐུགས་ཀར་ཟླ་བའི་དཀྱིལ་འཁོར་ཅིག་བསམ།
དེའི་སྟེང་དུ་ཧཱུྃ་མཐིང་ནག་ཅིག་བསམ། དེ་ལས་འོད་ཟེར་འཕྲོས་འདུས་པ་ལས། ཁྲོ་བོའི་རྡོ་
རྗེ་རྩེ་ལྔ་པ་གདེངས་པ་ནག་པོ་ཅིག་ཏུ་བསམ་མོ། །དེའི་ལྟེ་བ་ལ་ཟླ་བའི་སྟེང་དུ་ས་བོན་གྱི་
ཡི་གེ་བཀོད་ལ། ཁྲོ་བོའི་རྡོ་རྗེ་དེ་ལ་དམིགས་པ་རྩེ་གཅིག་ཏུ་སེམས་གཏད་དེ་ཅུང་ཞིག་
མཉམ་པར་གཞག་པ་དེ་ནི་རྡོ་རྗེའི་ཏིང་ངེ་འཛིན་ཏོ། །དེ་ནས་རྡོ་རྗེའི་ཏིང་ངེ་འཛིན་ལ་
སྙོམས་པར་ཞུགས་སོ་ཞེས་གསུངས་སོ། །འོ་ན་གལ་ཏེ་བདག་ཉིད་ལྷ་གཞན་ཞིག་ཏུ་
མ119



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྒོམས་ནས། མདུན་དུ་ལྷ་གཞན་ཞིག་བསྒོམས་ནས་བཟླས་བརྗོད་བྱེད་པ་མི་འགལ་
ལམ་ཞེ་ན། དེ་ནི་འགལ་བ་མེད་དེ། མི་གཡོ་བའི་རྟོག་པ་ལས་ཀྱང་བདག་ཉིད་ཁྲོ་བོ་མི་
གཡོ་བར་བསྒོམས་ལ། མདུན་དུ་ཤཱཀྱ་ཐུབ་པ་བསྒོམས་ལ། དེ་གཉིས་ཀྱི་ཐུགས་ཀར་ཡི་གེ་
འབྲུ་བཅུ་པའི་སྔགས་བཀོད་ལ་བཟླས་བརྗོད་བྱའོ་ཞེས་གསུངས་པ་དང་། ངན་སོང་སྦྱོང་
བའི་རྒྱུད་ལས་ཀྱང་བདག་ཉིད་ཡི་གེ་བ་ལས་ཤཱཀྱ་ཐུབ་པར་བསྒོམས་ལ། མདུན་དུ་ངན་
སོང་ཡོངས་སུ་སྦྱོང་བའི་གཟི་བརྗིད་ཀྱི་རྒྱལ་པོ་བསྒོམས་ལ། དེའི་ཐུགས་ཀར་ཟླ་བའི་
དཀྱིལ་འཁོར་ལ་ཤོ་དྷ་ན་ལ་སོགས་པའི་སྔགས་བསམས་ལ། འོད་ཟེར་འཕྲོ་འདུས་བཟླས་
བརྗོད་བྱའོ་ཞེས་གསུངས་པ་དང་། གཅེས་པ་བསྡུས་པ་ལས་ཀྱང་ཆོ་ག་འདི་བཞིན་དུ་
རྫོགས་པར་བྱ་བར་མི་བདེན་ན་ཡང་། རང་གི་ལྷ་ཉིད་ཀྱི་ཏིང་ངེ་འཛིན་བསྒྱུར་བ་ལས་
དགོངས་པ་མཉམ་པར་བྱ་སྟེ། མཆོད་རྟེན་དང་མཆོད་པའི་ཡོ་བྱད་ལ་སོགས་པ་ཐམས་ཅད།
རང་བཞིན་གྱིས་ཆོས་ཀྱི་དབྱིངས་ཀྱི་རྣམ་པར་དགོངས་ཏེ། མཆོད་རྟེན་ལ་ཡང་ཆོ་ག་རྒྱས་
པར་བྱ་བ་དང་འགལ་བ་མེད་དོ་ཞེས་གསུངས་པ་དང་འདྲ་བར་འགལ་བ་མེད་དོ། །
དེ་ལྟར་བདག་གི་ཆོ་ག་ཡན་ལག་དྲུག་གིས་ལྷར་བསྐྱེད་པ་རྫོགས་ནས། གཞལ་ཡས་
ཁང་བསྐྱེད་པ་དང་བུམ་པའི་ནང་དུ་གདན་བསྐྱེད་པ་དང་། ཡེ་ཤེས་སེམས་དཔའ་སྤྱན་དྲང་
བ་དང་། དེ་ནས་ལྷའི་ཕྱི་ནས་འོངས་པའི་བགེགས་དང་ཀཱི་ལི་ཀཱི་ལཱའི་སྔགས་ཀྱིས་བསྐྲད་པ་
དང༌། རིག་པས་མཉེས་པར་བྱ་བའི་ཕྱིར་དམ་ཚིག་གི་ཕྱག་རྒྱ་བསྟན་པ་དང་། གདན་བསྟན་
པ་དང་
། བྱེ་བྲག་ཏུ་སྤྱན་དྲངས་པ་མ་འཁྲུལ་བར་བྱ་བའི་ཕྱིར་ཉིད་ཀྱི་རྩ་བའི་ཕྱག་རྒྱ་བསྟན་
པ་དང༌། དེ་ནས་མཆོད་པ་རྣམས་རིམ་པ་བཞིན་དུ་དབུལ་བ་དང་། དེ་ནས་བགེགས་དང་
ཕྱོགས་སྐྱོང་ལ་གཏོར་མ་བྱིན་ནས། དེ་ནས་བཟླས་པ་བྱས་ཏེ། བསྙེན་པའི་དུས་སུ་སྒྲ་ལ་
གནས་པའི་བསམ་གཏན་བྱའོ། །སྒྲུབ་པའི་དུས་སུ་བཟླས་བརྗོད་དམིགས་པ་གསུམ་དང་།
ལ120



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ཡན་ལག་བཞིས་བྱའོ། །དེ་ཡང་ནོར་བུ་ལག་པ་གཡས་པས་བླངས་ལ། སྙིམ་པར་བཅུག་
ལ། བདུད་རྩི་ཐབ་སྦྱོར་བའི་སྔགས་བཟླས་ལ། དེའི་འོག་ཏུ་ཡུམ་གྱི་སྔགས་བཟླས་སོ། །
ནོར་བུ་རེ་རེ་ནས་དྲང་ཞིང་མགོ་མཇུག་ཏུ་ཡང་ཕྱག་བྱའོ། །རང་གི་སྙིང་ག་ན་གནས་པའི་ཟླ་
བའི་དཀྱིལ་འཁོར་དང་། ལྷའི་ཐུགས་ཀའི་ཟླ་བའི་དཀྱིལ་འཁོར་ལ། རང་གིས་བཟླས་པར་
བྱའོ། །སྔགས་ཀྱི་ཡི་གེ་རིམ་པ་བཞིན་དུ་བཀོད་ནས། མངོན་སུམ་དང་འདྲ་བར་བལྟས་ཏེ།
རྡོ་རྗེའི་ཚིག་གམ། ཤུ་བུའི་སྦྱོར་བས། ཧ་ཅང་མི་མྱུར་མི་དལ་བར་སྔགས་ཀྱི་ཡི་གེ་བརྗོད་ཅིང་
བཟླས་བརྗོད་བྱའོ། །དེ་ཡང་རྩ་བའི་རྒྱུད་ལས་འདི་སྐད་ཅེས། །བློ་ལ་སྐྱོན་མེད་བྱས་ནས་སུ། །
སྔགས་ཀྱི་ཡི་གེ་དག་པ་ལ། །མཉམ་པར་གཞག་པས་རྩེ་གཅིག་ཏུ། །བཟླས་བརྗོད་དུས་
གསུམ་དག་ཏུ་བྱ། །ཞེས་གསུངས་སོ། །
དེ་ལ་འདི་ནི་ཚིག་ཡིན་ཏེ། །སོ་དང་མཆུ་ནི་ལེགས་སྦྱར་ཏེ། །ལྕེ་རྩེ་ཧ་ཅང་མི་བསྐྱོད་
པར། །སྒྲ་སྤངས་པ་ནི་རྡོ་རྗེའི་ཚིག །ཆོ་ག་ཀུན་ལ་སྦྱར་བར་བྱའོ། །ཤུ་བུའི་བཟླས་བརྗོད་
ནི། འདི་ལྟར་བདག་ཉིད་སྔགས་ཀྱི་ཡི་གེ་འདོན་པ་ན། དྲུང་ན་འདུག་པ་སུས་ཀྱང་མི་ཐོས་
ཙམ་དུ་བྱའོ། །རྟོག་པ་ངན་པ་རྣམས་བསལ་ཏེ། །ཡིད་ཀྱིས་གསང་སྔགས་མཚན་ཉིད་ནི། །
ཡང་ནས་ཡང་དུ་མངོན་བསམས་ཏེ། །མཁས་པས་བཟློས་བརྗོད་བརྩམ་པར་བྱ། །བཟླས་ ་
བརྗོད་བྱེད་ཚེ་མི་དལ་མི་མྱུར་ཞིང་། །སྒྲ་ཆེ་མ་ཡིན་ཧ་ཅང་ཆུང་བའང་མིན། །སྨྲ་བཞིན་མ་
ཡིན་གཞན་དུ་ཡེངས་བཞིན་མིན། །གུག་སྐྱེད་ཀླད་ཀོར་ཚེག་དྲག་ཉམས་པར་མིན། །ཚུལ་
ནི་དེ་ལྟར་བྱས་ན་ཡོན་ཏན་ནི། །བཟླས་བརྗོད་མེ་ལ་ཚུལ་ཁྲིམས་རླུང་གིས་སྦྱར། །བརྩོན་
འགྲུས་ཆེན་པོའི་མེ་ལྕེས་བསྐལ་པའི་སྡིག་དཔུང་བསྲེག །བསྐལ་པ་གྲངས་མེད་འདས་
པའི་སྔོན་རོལ་ནས། །མཚམས་མེད་ལྔ་ལ་སོགས་ཏེ་མི་དགེ་བཅུ་སྤྱད་པའི། །སྡིག་པ་གང་
ཡིན་བཟླས་བརྗོད་བྱས་པས་འབྱང་བར་བྱེད། །ཅེས་འབྱུང་ངོ༌། །གསང་སྔགས་དངོས་སུ་
121



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདག་ཉིད་འདོན་ཀྱང་། ལྷའི་སྐུས་འདོན་པར་བསམ་མོ། །བཟླས་བརྗོད་ཚར་རེ་ཞིང་སྤྲོ་
བསྡུས་སེམས་ཅན་གྱི་དོན་བྱེད་ཅིང་བཟླས་སོ། །ཡང་ན་རྡོ་རྗེའི་ལྟེ་བའི་ས་བོན་ལས། འོད་
ཟེར་ཁ་དོག་ལྔ་དང་ལྷའི་སྐུ་དཔག་ཏུ་མེད་ཅིང་བསམ་གྱིས་མི་ཁྱབ་པར་སྤྲོས་པས། བགེགས་
དང་ལོག་འདྲེན་ཐམས་ཅད་དང་། མངོན་པར་ཞེན་པ་ཐམས་ཅད་བསྲེགས་པར་བསམ་ཞིང་
ལྷའི་སྐུ་དེ་ཚོའི་ཞལ་ནས་གསང་སྔགས་འདོན་ཙམ་ན། དེ་རྣམས་ཀྱི་རྣ་བར་རྒྱོབ་རྒྱོབ་སོད་
སོད་ཟེར་བར་ཐོས་པར་བསམ་མོ། །དེ་ལྟར་བཟླས་བརྗོད་ཟིན་ནས། བསྟོད་པའི་རྒྱལ་པོ་
གང་ཡང་རུང་བས་བསྟོད་དོ། །དེ་ནས་ཁྲུས་ལ་སོགས་པ་ཁྲུས་ཀྱི་ཆོ་ག་ལས་ཤེས་པར་བྱའོ། །
དེ་ནས་ཡེ་ཤེས་སེམས་དཔའ་གཤེགས་སུ་གསོལ། རང་ལྷའི་ང་རྒྱལ་གྱིས་གནས་པར་བྱའོ། །
སྤྱི་རྒྱུད་ཐམས་ཅད་བསྒོམ་པའི་ལུགས་རྫོགས་སོ།། །།སྤྱིའི་རྒྱུད་ཀྱི་རྣམ་པར་གཞག་པ་དང་།
མངོན་རྟོགས་ལམ་གྱི་རིམ་པ་རྫོགས་སོ།། །།
དང་པོར་བདག་ཉིད་ཆོས་དྲུག་གིས་ལྷར་བསྐྱེད་པའི་སྔོན་དུ་ཇི་ལྟར་བྱིན་གྱིས་
བརླབས་པའི་གསོལ་བ་གདབ་པའི་ཐབས་བསྟན་པ་ནི། བཅོམ་ལྡན་འདས་ཞེས་པ་ནི།
མཚན་གྱི་དོན་གྱི་སྐབས་སུ་བཤད་པ་དང་འདྲའོ། །རྡོ་རྗེ་ལ་བཞུགས་ཞེས་པ་ནི། དེ་གཤེགས་
པའི་གནས་དེ་ལ་རྡོ་རྗེ་ཞེས་པ་ནི། དཔེར་ན་རྡོ་རྗེ་ཕ་ལམ་ལ། འབྱུང་བ་ཆེན་པོ་ལྔས་གནོད་
པར་བྱ་བར་མི་ནུས་པ་དེ་བཞིན་དུ་དེ་ལ་མེ་བདུན་ཆུ་གཅིག་གིས་བཤིགས་པར་མི་ནུས་
པས་ན། རྡོ་རྗེ་ཞེས་གསུངས་སོ། །རྡོ་རྗེ་ལ་བཞུགས་ཏེ་ཞེས་བྱ་བ་ནི། ཀྲྀ་ཡ་སྤྱིའི་རྒྱུད་ལས་
བཞུགས་ཚུལ་གསུམ་སྟེ། བཀྲ་ཤིས་པའི་སྐྱིལ་ཀྲུང་དང་། པདྨའི་སྐྱིལ་ཀྲུང་དང་། རྡོ་རྗེའི་
སྐྱིལ་ཀྲུང་དང་གསུམ་ལས་འདི་ནི་རྡོ་རྗེའི་སྐྱིལ་ཀྲུང་དུ་བཞུགས་པའོ། །ཡང་ན་རྡོ་རྗེ་ལ་
བཞུགས་ཏེ་ཞེས་བྱ་བ་ནི། བཞུགས་པ་རྣམ་པ་བཞི་སྟེ། སྤྱོད་ལམ་གྱིས་བཞུགས་པ་དང་།
འཆད་པས་བཞུགས་པ་དང་། སྙོམས་པར་འཇུག་པས་བཞུགས་པ་དང་། ནང་དུ་ཡང་དག་
༤122ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
འཇོག་གིས་བཞུགས་པའོ། །སྐུའི་ཕྲིན་ལས་སུ་བགྲངས་པ་གང་ཡང་རུང་སྟེ། དེ་དག་
ཐམས་ཅད་ནི་སྤྱོད་ལམ་གྱིས་བཞུགས་པའོ། །གསུང་གི་ཕྲིན་ལས་གང་ཅི་ཡང་རུང་བ་དེ་
དག་ཐམས་ཅད་ནི་ཆོས་འཆད་པས་བཞུགས་པའོ། །ཐུགས་ཀྱི་ཕྲིན་ལས་གང་ཅི་ཡང་རུང་
བ་དེ་དག་ཐམས་ཅད་ནི་དེ་དག་ལས་བཞུགས་པ་གཉིས་ཏེ། རྟག་ཏུ་མཉམ་པར་བཞུགས་
པའི་ཕྱིར་ཏིང་ངེ་འཛིན་དང་། སྙོམས་པར་འཇུག་པའི་བཞུགས་པའོ། །ནང་དུ་ཡང་དག་
འཇོག་གིས་བཞུགས་པ་ནི། ཐུགས་རྗེ་ཆེན་པོས་འཇིག་རྟེན་ལ་གཟིགས་པ་དང་། ལྷ་ལ་
སོགས་པ་འོང་བ་ནི་ནང་དུ་ཡང་དག་འཇོག་གིས་བཞུགས་པའོ་ཞེས་པ་ནི་གདན་དེ་ལ་
བཞུགས་ཏེ། གཟུངས་འདིས་བདུད་བཏུལ་ནས་ཆོས་ཀྱི་འཁོར་ལོ་བསྐོར་བ་ལ་སོགས་པ་
བྱེད་ཅེས་པའི་དོན་ཏོ། །
བདུད་ཇི་ལྟར་བཏུལ་ན། བཅོམ་ལྡན་འདས་ཀྱིས་སྲོད་ལ་བདུད་བཏུལ་ནས། ཕྱག་
གཡས་པ་ལན་གཉིས་སུ་མཉམ་གཞག་གི་ཕྱག་རྒྱ་བཤིག་སྟེ། ལན་ཅིག་བདུད་ཀྱི་དམག་
བྱུང་སྟེ། ཕྱག་སྤྱི་བོ་ལ་བསྐོར་བས་རལ་གྲི་མེ་ཆེན་པོ་མཆེད། རབ་ཏུ་མཆེད་ཀུན་ཏུ་མཆེད་
པ་ཅིག་ཏུ་བདུད་རྣམས་ཀྱིས་མཐོང་སྟེ་བདུད་ཀྱི་དམག་ཕམ་པར་བྱས་སོ། །ལན་ཅིག་བདུད་
ཀྱིས་ངན་སྨྲས་བྱས་ནས། ཁྱོད་ཡང་དག་པར་སངས་རྒྱས་མ་ཡིན་ཞིང་། བརྫུན་པོའི་སངས་
རྒྱས་ཡིན་ཏེ། སངས་རྒྱས་པ་ལ་བསྐལ་པ་གྲངས་མེད་པ་གསུམ་གྱི་བར་དུ་ཚོགས་རྣམ་པ་
གཉིས་ཀྱང་བསགས་དགོས་ལ། ས་བཅུ་ཡང་མཐར་ཕྱིན་དགོས་སོ་ཟེར་རོ། །དེ་ལྟར་བྱས་སོ་
གསུངས་པས། འོ་ན་ཁྱོད་ལ་ཆེ་བཞི་དང་། དཔང་པོ་སུ་ཡོད་ཟེར། དེའི་ཚེ་ང་ལ་ཆེ་བཞི་དང་
དཔང་པོ་ས་ཆེན་པོ་འདི་ཡོད་ཅེས་གསུངས་ཏེ། ཕྱག་གཡས་པས་ལན་ཅིག་བརྡབས་པས།
ས་གསེབ་ནས་སའི་ལྷ་མོ་སྐུ་ལྟེ་བ་ཡན་ཆད་འཐོན་ཏེ། བཅོམ་ལྡན་འདས་མེད་དོ། །
བདེ་བར་གཤེགས་པ་མེད་དོ། །བརྫུན་གྱི་སངས་རྒྱས་མ་ཡིན་ཏེ། ཡང་དག་པའི་སངས་
~123



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱས་ཡིན་ཏེ། ས་ཆེན་པོ་འདིའི་སྟེང་དུ་ཚོགས་རྣམ་པ་གཉིས་ཀྱང་བསགས་སོ། །བསྐལ་པ་
གྲངས་མེད་པ་གསུམ་གྱི་བར་དུའོ། །ས་བཅུ་ཡང་རིམ་གྱིས་བགྲོད་དེ།མཐར་ཕྱིན་པར་བྱས་
ཟེར་རོ། །དེས་ན་བཅོམ་ལྡན་འདས་ས་གནོན་གྱི་ཕྱག་རྒྱ་ཅན་ཅིག་བསམ་མོ། །སངས་རྒྱས་
ཀྱི་མཐུས་ཞེས་པ་ནི། བྱིན་གྱི་རླབས་ཀྱིས་སོ། །ལག་ན་རྡོ་རྗེ་ཞེས་པ་ནི། ལག་ན་རྡོ་རྗེ་
ཐོགས་པས་ན་ལག་ན་རྡོ་རྗེའོ། །དེ་ཡང་ཡེ་ཤེས་རྣམ་པ་ལྔ་གསང་བའི་ཐིག་ལེས་འཛིན་
པས་ན་ལག་ན་རྡོ་རྗེར་བཤད་དོ། །ཡང་ན་ལག་ན་རྡོ་རྗེ་ཞེས་བྱ་བ་ནི། ཀུན་ཏུ་བཟང་པོ་ལ་
གསང་བ་དང༌། མིང་གི་དབང་བསྐུར་བའི་དོན་དུ། ལྷོ་ཕྱོགས་ཀྱི་གྲོང་ཁྱེར་ཆེན་པོ་རུ། རིན་
པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་ཆེན་པོ་ཅིག་མངོན་པར་སྤྲུལ་ཏེ། བཅོམ་ལྡན་
འདས་རྡོ་རྗེ་འཆང་ཆེན་པོས། ཕྱོགས་བཅུའི་དེ་བཞིན་གཤེགས་པ་ཐམས་ཅད་དང་ཐབས་
ཅིག་ཏུ་མོས་ཏེ། ཕྱོགས་བཅུའི་དེ་བཞིན་གཤེགས་པའི་ཡེ་ཤེས་ཐམས་ཅད་གཅིག་ཏུ་བསྡུས་ཏེ།
ཡེ་ཤེས་ཀྱི་རྡོ་རྗེ་རྩེ་ལྔ་པ་གཅིག་ཏུ་བྱིན་གྱིས་བརླབས་ཏེ། ཀུན་ཏུ་བཟང་པོའི་ལག་ཏུ་གཏད་
པ་ཙམ་གྱིས་གསང་བའི་དབང་ཐོབ་སྟེ། དེ་བཞིན་གཤེགས་པའི་སྐུ་གསུང་ཐུགས་ཀྱི་གསང་བ་
དཔག་ཏུ་མེད་ཅིང་། བསམ་གྱིས་མི་ཁྱབ་པ་བསྟན་མི་དགོས་པར་དུས་གཅིག་ཏུ་སྐད་ཅིག་
ལ་རྟོགས་པས་གསང་བའི་དབང་ཐོབ་པོ། །དེའི་མོད་ལ་བརྒྱ་བྱིན་ལ་སོགས་པའི་གནས་
སུ། བྱང་ཆུབ་སེམས་དཔའ་ཀུན་ཏུ་བཟང་པོ་ནི་ཕྱག་ན་རྡོ་རྗེར་གྱུར་ཏོ་ཞེས་བྱ་བའི་སྒྲ་བྱུང་
སྟེ། དེའི་མོད་ལ་དེ་རྣམས་ཀྱིས་ཀྱང་། མཆོད་པའི་ཚོགས་ཆེན་པོ་ཁྱེར་ནས་འོངས་ཏེ།
མཆོད་པ་ཆེན་པོས་མཆོད་དོ། །དེས་ནི་མིང་གི་དབང་ཐོབ་པའི་རྟགས་སུ་ལག་ཏུ་རྡོ་རྗེ་གཏད་
པས་ཀྱང་ལག་ན་རྡོ་རྗེ་ཞེས་བཤད་དོ། །ལུས་ཐམས་ཅད་ཅེས་བྱ་བ་ནི། དེའི་དུས་ནའོ། །
ད་ལྟར་ནི་སྒྲུབ་པ་པོའམ་ལས་ཀྱི་ལྷ་རྡོ་རྗེ་སེམས་དཔའ་འམ། ཡི་དམ་གྱི་ལྷ་གང་
ཡང་རུང་བ་རྡོ་རྗེར་བྱིན་གྱིས་བརླབས་ནས་ཞེས་པ་ནི་སྟོང་པ་ཉིད་དུ་བྱིན་གྱིས་བརླབས་
ལ 124



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ནས། རྣམ་པར་མི་རྟོག་པའི་ལྷ་བསྒོམ་མོ་ཞེས་པའི་དོན་ཏོ། །དེས་ནི་ཆོ་ག་ཡན་ལག་དྲུག་
གིས་བདག་ཉིད་ལྷར་བསྐྱེད་པའི་སྔོན་དུ་ཇི་ལྟར་བྱིན་གྱིས་རློབ་པའི་གསོལ་བ་གདབ་པའི་
ཐབས་བསྟན་པའོ། །
ད་ནི་བདག་གི་དེ་ཁོ་ན་ཉིད་རྣམ་པར་མི་རྟོག་པའི་ལྷ་བསྒོམ་པའི་ཞར་ལ་འབྱུང་བ་
ལྡང་བའི་ཐབས་དང་བཅས་པ་བསྟན་ཏེ། དེ་ཡང་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་
སོ་ཞེས་གསུངས་ཏེ། ཞེས་པ་ནི་ཆོས་ཀྱི་སྐུ་སྟོང་པ་ཉིད་དོ། །ཏིང་ངེ་འཛིན་ཞེས་བྱ་བ་ནི།
སྟོང་པ་ཉིད་ཀྱི་དམིགས་པ་སེམས་རྩེ་གཅིག་ཏུ་ཡང་ནས་ཡང་དུ་གཏོད་པར་བྱེད་པས་ཏིང་
ངེ་འཛིན་ཏོ། །རྡོ་རྗེའི་ཏིང་ངེ་འཛིན་ཞེས་གསུངས་པ་ནི། སྟོང་པ་ཉིད་ཀྱི་ཏིང་ངེ་འཛིན་དེ་ལ་
མངོན་པར་ཞེན་པས། དབྱེར་མི་ཕྱེད་པས་རྡོ་རྗེའི་ཏིང་ངེ་འཛིན་ཏོ། །ཡང་ན་སྟོང་པ་ཉིད་
དང་བདག་ཉིད་ཀྱི་ཡང་དབྱེར་མེད་པས་ན་ཡང་རྡོ་རྗེའི་ཏིང་ངེ་འཛིན་ཏོ། །དེ་ཡང་རྡོ་རྗེའི་
ཏིང་ངེ་འཛིན་ཞེས་བྱ་བ་ནི། བཤད་ལུགས་དང་པོ་དང་གཉིས་པའི་སྐབས་སུ་ནི། རྣམ་པར་
མི་རྟོག་པའི་ལྷ་བསྒོམ་པ་ལ་བྱའོ། །བཤད་ལུགས་ཐ་མའི་སྐབས་སུ་རང་ལྷ་གང་རུང་དུ་
བསྐྱེད་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ཡིག་བལྟས་ཏེ་དེ་འཕྲོ་འདུ་
ལས་ཁྲོ་བོའི་རྡོ་རྗེ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ་ཅིག་བསམས་ལ། དེ་ལ་དམིགས་པ་
རྩེ་གཅིག་ཏུ་ཡང་ནས་ཡང་དུ་སེམས་གཏད་ནས། ཅུང་ཞིག་མཉམ་པར་གཞག་པ་ནི་རྡོ་རྗེའི་
ཏིང་ངེ་འཛིན་ཏོ། །སྙོམས་པར་ཞུགས་སོ་ཞེས་བྱ་བ་ནི་སྟོང་པ་ཉིད་སྒོམ་པའི་གནས་སྐབས་
ན། བྱིང་རྒོད་ཀྱི་རྙོག་མ་དང་བྲལ་ནས་འདོད་ཆགས་ལ་སོགས་པའི་ཉོན་མོངས་རྣམས་མི་
འབྱུང་བར་རྒྱ་མཚོ་ཆེན་པོ་ལྟར་དང་སྟེ། མ་སྙོམས་པ་མེད་དེ། སྙོམས་པར་གནས་སོ། །དེ་
ནས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་དགོངས་སོ། །དེ་ནས་ཞེས་པ་ནི།
སྟོང་པ་ཉིད་བསྒོམས་པའི་རྗེས་དེ་ནས་ཞེས་པའོ། །ལག་ན་རྡོ་རྗེ་ཞེས་པ་ནི། གོང་དང་
༤125



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཐུན་ནོ། །སངས་རྒྱས་ཀྱི་མཐུས་ཞེས་པ་ནི། དངོས་སུ་འོད་ཟེར་རམ། ཕྱག་གིས་རེག་
པའམ། སེ་གོལ་གྱི་བརྡས་བླང་བའོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱི་བྱིན་གྱི་རླབས་ཀྱིས་ཞེས་པ་ནི། དེ་གཉིས་ཏིང་ངེ་འཛིན་ལ་སྙོམས་པར་ཞུགས་པའི་
དབང་ངམ་སྟོབས་ཀྱིས། བདག་ཉིད་ཏིང་ངེ་འཛིན་ལས་བསླང་བའོ། །
དཔེར་ན་ས་བཅུའི་བྱང་ཆུབ་སེམས་དཔའ་སྟོང་པ་ཉིད་ཀྱི་བདེ་བ་ལ་ཆགས་པས།
སེམས་ཅན་གྱི་དོན་བྱ་བར་མི་ནུས་པས། ཕྱོགས་བཅུའི་དེ་བཞིན་གཤེགས་པ་རྣམས་ཀྱི་འོད་
ཟེར་གྱིས་བསྐུལ་ནས། སྟོང་པ་ཉིད་ལས་བསླང་ནས་སེམས་ཅན་གྱི་དོན་བྱེད་དུ་བཅུག་
པ་བཞིན་ནོ། །རྡོ་རྗེ་ཁྲོ་བོ་ཞེས་པ་ནི། སྟོང་པ་ཉིད་ཀྱི་ཏིང་ངེ་འཛིན་ལ་རྡོ་རྗེ་ཁྲོ་བོ་ཞེས་
བཏགས་ནས་བཤད་དོ། །འོ་ན་སྟོང་པ་ཉིད་དེ་ལ་རྡོ་རྗེ་ཁྲོ་བོ་ཞེས་བཏགས་པ་ཅིའི་ཕྱིར་ཞེ་
ན། དེ་ནི་དེ་དང་ཆོས་མཐུན་པ་ཡོད་དེ། འདོགས་པའི་རྒྱུ་མཚན་ནི་འདྲ་བ་རྒྱུ་མཚན་དུ་བྱས་
ནས། ཆོས་ཀྱི་སྐུ་སྟོང་པ་ཉིད་ལ་རྡོ་རྗེ་ཁྲོ་བོ་ཞེས་བཤད་དོ། །ཡང་ན་ཁྲོ་བོ་རྡོ་རྗེ་དངོས་ལ་ཁྲོ་
བོ་ཞེས་བཤད་དོ། །དེ་ཡང་དཔེར་ན་རྡོ་རྗེ་རིན་པོ་ཆེ་ཕ་ལམ་དེས་ཕར་ལ་ནི་རིན་པོ་ཆེ་
ཐམས་ཅད་འབིགས་ཤིང་འཇོམས་ལ་ཚུར་ལ་ནི་གནོད་པར་མི་ནུས་པ་དང་། ཁྲོ་བོ་རྡོ་རྗེ་
གཤིན་རྗེ་གཤེད་ལ་སོགས་པས་ཀྱང་ཕར་ལ་ནི་དངོས་པོ་དང་མཚན་མའི་རྣམ་པར་རྟོག་པ་
ཐམས་ཅད་འཇིག་ཅིང་འཇོམས། ཚུར་ལ་ནི་གང་གིས་ཀྱང་གནོད་པར་མི་འགྱུར་བ་བཞིན་
དུ་ཆོས་ཀྱི་སྐུ་སྟོང་པ་ཉིད་དེས་ཀྱང་ཕར་ལ་དངོས་པོ་དང་། མཚན་མར་འཛིན་པའི་མཐའ་
དང་བདག་དང་གཞན་གྱི་མཐའ་དང་། རྟག་པ་དང་ཆད་པའི་མཐའ་དང་། གཟུང་བ་དང་
འཛིན་པའི་མཐའ་དང་། ཡོད་པ་དང་མེད་པའི་མཐའ་ཐམས་ཅད་འཇིག་ཅིང་འཇོམས་ལ།
ཚུར་ལ་ནི་གང་ཆོས་ཀྱི་སྟོང་པ་ཉིད་ལ་གང་གིས་ཀྱང་བཤིགས་ཅིང་འཇོམས་པར་མི་ནུས་
པས་ན་རྡོ་རྗེ་ཁྲོ་བོ་ཞེས་བཤད་དོ། །དེ་ཡང་བཤད་ལུགས་དང་པོའི་སྐབས་སུ། སྟོང་པ་ཉིད་
~ 126ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ཀྱི་ཏིང་ངེ་འཛིན་ལ་རྡོ་རྗེ་ཁྲོ་བོ་ཞེས་བཤད་དོ། །བར་བའི་སྐབས་སུ་ཐུགས་མཚན་རྡོ་རྗེ་ཁྲོ་
བོ་ཞེས་བཤད་དོ། །བཤད་ལུགས་ཐ་མའི་སྐབས་སུ་ནི། བདག་ཉིད་ཐུགས་ཀར་ཡི་གེ་ཧཱུྃ་
གི་སྤྲོ་བསྡུ་ལས། ཁྲོ་བོའི་རྡོ་རྗེ་རྩེ་གཅིག་པ་བསམས་ལ། རྡོ་རྗེ་ཁྲོ་བོ་ཞེས་བཤད་དོ། །ལས་
བྱུང་བ་ཞེས་པ་ནི་དང་པོའི་སྐབས་སུ། དེ་ཁོ་ན་ཉིད་བསྲེ་བ་ལ་སོགས་པ་སྟེ། སྔ་མའི་སྟོང་
པ་ཉིད་ལ་མཉམ་པར་གཞག་པའི་སེམས་ལས། སྟོང་པ་ཉིད་སྤྱོད་པ་དང་བཅས་པའི་
སེམས་བདག་དང་ལྷའི་དེ་ཁོ་ན་ཉིད་བསྲེ་བའི་སེམས་ཕྱི་མ་བྱུང་བའོ། །བར་པའི་སྐབས་སུ་
སྒྲའི་ལྷ་བསྒོམ་པ་ལ་སོགས་པ་བྱུང་བའོ། །ཐ་མའི་སྐབས་སུ་བདག་ཉིད་ཀྱིས་རྡོ་རྗེའི་ཏིང་
ངེ་འཛིན་ལ་སྙོམས་པར་ཞུགས་པས་ཉེ་བར་ལེན་པའི་རྒྱུ་བྱས་ནས། སངས་རྒྱས་དང་བྱང་
ཆུབ་སེམས་དཔའི་བྱིན་གྱིས་བརླབས་ཀྱིས་ལྷན་ཅིག་བྱེད་པའི་རྐྱེན་བྱས་ཏེ་ཁྲོ་བོ་རྡོ་རྗེ་ལྟེ་
བའི་ཡི་གེ་ལས། འོད་ཟེར་ཁ་དོག་སྣ་ལྔ་པ་དང་། ལྷའི་སྐུ་དཔག་ཏུ་མེད་ཅིང་བསམ་གྱིས་
མི་ཁྱབ་པ་ནམ་མཁའི་ཁམས་ཁེངས་པ་བྱུང་ངོ་། །བྱུང་ནས་ཅི་མཛད་ཅེ་ན་འཕགས་པ་
མཆོད་པ་དང་། སེམས་ཅན་གྱི་དོན་བྱེད་དོ། །དེས་ན་བདག་གི་དེ་ཁོ་ན་ཉིད་རྣམ་པར་མི་
རྟོག་པའི་ལྷ་བསྒོམ་པ། ལྡང་བའི་ཐབས་དང་བཅས་པ་བཤད་ཟིན་ཏོ།། །།
ད་ནི་ལྷ་དྲུག་གི་ཡོན་ཏན་རང་དང་གཞན་གྱི་དོན་ཕུན་སུམ་ཚོགས་པ་བསྟན་པའི་
རྗེས་ལ། བདག་དང་ལྷའི་དེ་ཁོ་ན་ཉིད་བསྲེས་པ་ལས། ལྷ་དྲུག་གི་ཡོན་ཏན་ཕུན་སུམ་ཚོགས་
པ་གང་ཐོབ་པ་བསྟན་ཏེ། ཡོན་ཏན་ནི་གཉིས་ཏེ་རང་གི་དོན་ཕུན་སུམ་ཚོགས་པ་རྡོ་རྗེའི་ཆོས་
བདུན་དང་། གཞན་གྱི་དོན་ཕུན་སུམ་ཚོགས་པ་མཛད་པ་རྣམ་པ་བཞི་བསྟན་པའོ། །དེ་ཡང་
རྡོ་རྗེ་སྙིང་པོས་རབ་ཏུ་སྨྲས་ཏེ་ཞེས་པ་ནི། སྟོང་པ་ཉིད་དང་སྙིང་རྗེ་དབྱེར་མེད་པ་ལ་བྱ་སྟེ། རྡོ་
རྗེ་ནི་སྟོང་པ་ཉིད་དོ། །སྙིང་པོ་ནི་སྙིང་རྗེ་ཆེན་པོས་སེམས་ཅན་ལ་ཚིགས་ནས་མྱ་ངན་ལས་
འདས་པའི་མཐའ་ལ་མི་གནས་པའོ། །ཡང་ན་སྙིང་པོ་ཞེས་བྱ་བ་ནི། རིམ་པ་དུ་མའི་ནང་ན་
ལ 127



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདུག་པ་ལ་ཡང་ཟེར་ལ། འབྲས་བུར་གྱུར་པ་ལ་ཡང་ཟེར་ལ། མཆོག་ཏུ་གྱུར་པ་ལ་ཡང་
ཟེར་བ་ལས། འདིར་ནི་མཆོག་ཏུ་གྱུར་པས་ན་སྙིང་པོ་ཞེས་གསུངས་ཏེ། ཇི་ལྟར་མཆོག་ཏུ་
གྱུར་ན། ཞི་བས་མི་ཐུལ་བའི་འགྲོ་བ་རྣམས་ལ། ཁྲོ་བོའི་སྐུར་སྤྲུལ་ནས་ཀྱང་འདུལ་བར་
བྱེད་དོ། །དེ་ཡང་རྒྱུད་ལས། ཤིན་ཏུ་ཁྲོ་ཞིང་གཏུམ་པ་ལ། །ཞི་བས་ཕན་པར་མི་འགྱུར་ཏེ། །
ཤེས་རབ་ཐབས་ཀྱི་རྣལ་འབྱོར་ལས། །ཁྲོ་བོར་དེ་བཞིན་གཤེགས་ཀུན་མཛད། །ཅེས་
གསུངས་སོ། །ཡང་ན་མཆོག་ཏུ་གྱུར་པ་ནི། རིག་སྔགས་དང་གསང་སྔགས་གཞན་ཁོ་ན་
ལས་མཆོག་ཏུ་གྱུར་ཏེ། གསང་སྔགས་ཀྱི་མཐུ་ཆེན་པོ་འདིས་ནི་རིག་སྔགས་ལ་སོགས་པ་
གཞན་ཐམས་ཅད་གཅད་པ་དང་། མནན་པར་ཡང་ནུས་ལ་རིག་སྔགས་ལ་སོགས་པ་
གཞན་གྱིས་གཅད་པ་ལ་སོགས་པ་བྱས་པ་ལས་ཀྱང་གྲོལ་བར་བྱེད་པ་དང་། བདག་ཉིད་
ལ་རིག་སྔགས་གཞན་གྱིས་གཅད་པ་ལ་སོགས་པ་བྱ་བར་མི་ནུས་པས་ན་ཡང་། མཆོག་ཏུ་
གྱུར་པའོ། །འོ་ན་རྡོ་རྗེ་སྙིང་པོས་སྨྲས་སོ། །མི་གསུང་བར་སྨྲས་ཏེ་གསུངས་པ་འགུལ་ལམ་
ཞེ་ན། ཏེ་ཞེས་ནི་སྒྲ་རྣམ་པ་གཉིས་ལ་འཇུག་པ་ལས། འདིར་ཚིག་གི་ལྷག་མ་ལུས་པའི་སྒྲ་
ཡིན་ཏེ། ཚིག་གི་ལྷག་མ་གང་ཡིན་ཞེ་ན། ཚིག་གི་ལྷག་མ་ནི་ཡོན་ཏན་ཕུན་སུམ་ཚོགས་པ་
རྣམ་པ་གཉིས་སྟོན་པའི་སྒྲའོ། །ཡོན་ཏན་རྣམ་པ་གཉིས་པ་ནི། རང་གི་དོན་ཕུན་སུམ་ཚོགས་པ་
རྡོ་རྗེའི་ཆོས་བདུན་དང་། གཞན་གྱི་དོན་ཕུན་སུམ་ཚོགས་པ་མཛད་པ་རྣམ་བཞིའོ། །རྡོ་རྗེའི་ཆོས་
བདུན་ནི་མི་ཆོད་པར་བྱ་བ་ནས། ཐམས་ཅད་དུ་མ་ཕམ་པ་བྱ་བའི་བར་དུའོ། །མཛད་པ་རྣམ་
པ་བཞི་ནི། དྲག་པོ་དང་།དབང་དང་། རྒྱས་པ་དང་། ཞི་བའོ། དེའི་དང་པོ་དྲག་པོའི་མཛད་
པ་ནི། སེམས་ཅན་ཐམས་ཅད་སྐྲག་པར་བྱེད་པ་དང་། བྱ་བ་ནས། གདོན་ཐམས་ཅད་རླག་
པར་བྱེད་པ་བྱ་བའི་བར་དུ་ཚིག་རྐང་བརྒྱད་ཀྱིས་བསྟན་ཏོ། །དབང་གི་མཛད་པ་ནི་འབྱུང་པོ་
ཐམས་ཅད་འགུགས་པར་བྱེད་པ། རིག་སྔགས་ཀྱི་ལས་ཐམས་ཅད་བྱེད་དུ་འཇུག་པ་ཞེས་
128ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
པའི་ཚིག་རྐང་གཉིས་བསྟན་ཏོ། །རྒྱས་པའི་མཛད་པ་ནི། མ་གྲུབ་པ་ཐམས་ཅད་གྲུབ་པར་
བྱེད་པ་བྱ་བ་ནས། རྒྱས་པ་བྱ་བའི་ཚིག་རྐང་པ་བཞིས་བསྟན་ཏོ། །ཞི་བའི་མཛད་པ་ནི།
སེམས་ཅན་ཐམས་ཅད་སྲུང་བ། ཞི་བར་བྱ་བའི་བར་དུ་ཚིག་རྐང་གཉིས་ཀྱིས་བསྟན་ཏོ། །
རྨུགས་པར་བྱེད་པ་དང་། རེངས་པར་བྱེད་པ་གཉིས་ནི་སྔ་མའི་བརྒལ་ལན་གྱི་སྒོ་ནས་
བཤད་པ་ཡིན་ནོ། །
ཡང་ན་རྒོལ་ཏེ། གསང་སྔགས་སྤྱིའི་རྒྱུད་ཀྱི་ལུགས་ཀྱིས་རྣམ་པར་མི་རྟོག་པའི་ལྷ་
བསྒོམས་པའི་རྗེས་ལ། སྒྲའི་ལྷ་བསྒོམ་པ་ལ་སོགས་པ་སྟོན་པ་ཡིན་ན། གཟུངས་འདིའི་
ནང་དུ་རྣམ་པར་མི་རྟོག་པའི་ལྷ་བསྒོམས་པའི་རྗེས་ལ། སྒྲའི་ལྷ་སྒོམ་པ་མི་སྟོན་པར། ལྷ་
དྲུག་གི་ཡོན་ཏན་ཕུན་སུམ་ཚོགས་པ་གསུངས་པ་ཅི་ལས་དགོངས་ཤེ་ན། དེ་ལྟར་གསུངས་
པའི་དགོངས་པ་ནི། རྣམ་པར་མི་རྟོག་པའི་ལྷ་དེ་ཡོན་ཏན་ཕུན་སུམ་ཚོགས་པ་གཉིས་དང་
ལྡན་བཞིན་དུ་སྒྲའི་ལྷ། ན་མོ་རཏྣ་ཏྲ་ཡཱ་ཡ། བྱ་བ་ལ་སོགས་པ་གཞན་ཡང་ཡོན་ཏན་ཕུན་
སུམ་ཚོགས་པ་གཉིས་དང་ལྡན་པར་ཤེས་པར་བྱ་བའི་དོན་དུ་རྣམ་པར་མི་རྟོག་པའི་ལྷ་
བསྒོམས་པའི་རྗེས་ལ། ལྷ་དྲུག་གི་ཡོན་ཏན་ཕུན་སུམ་ཚོགས་པ་རྣམ་པ་གཉིས་གསུངས་ཀྱི་
སྒྲའི་ལྷ། ན་མོ་རཏྣ་ཏྲ་ཡཱ་ཡ། བྱ་བ་ལ་སོགས་པ་ལྷ་གཞན་བསྒོམ་པ་ལ་སོགས་པ་ནི། དེ་ལ་
དགོངས་པའོ། །ཡང་ན་བདག་དང་ལྷའི་དེ་ཁོ་ན་ཉིད་བསྲེས་པ་ལས། ལྷ་དྲུག་ལ་ཡོན་ཏན་
གཉིས་དང་ལྡན་པ་དེའི་བདག་གི་དེ་ཁོ་ན་ཉིད་ལ་ལྡན་པར་ཤེས་པར་བྱ་བའི་དོན་དུ། རྣམ་
པར་མི་རྟོག་པའི་ལྷ་བསྒོམས་པའི་རྗེས་ལ། ལྷ་དྲུག་གི་རང་དང་གཞན་གྱི་ཡོན་ཏན་རྣམ་པ་
གཉིས་གསུངས་ཀྱི། སྒྲའི་ལྷ་ལ་སོགས་པ་མ་གསུངས་པ་ནི། དེ་ལ་དགོངས་པའོ། །དེ་ལ་
རྡོ་རྗེའི་ཆོས་བདུན་ནི། མི་ཆོད་པ་བྱ་བ་ནས། མ་ཕམ་པ་བྱ་བའི་བར་དུ། ཚིག་རྐང་བདུན་
གྱིས་བསྟན་ཏེ། ཆོས་ཀྱི་སྐུ་སྟོང་པ་ཉིད་དེ་ལ་སྐྱེ་བའི་སྡུག་བསྔལ་གྱིས་མི་གནོད་པས་ན།
༤129



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་ཆོད་པ་ཞེས་གསུངས་སོ། །རྒས་པའི་སྡུག་བསྔལ་གྱིས་མི་གནོད་པས་ན་མི་ཤིགས་པ་ཞེས་
གསུངས་སོ། །ན་བའི་སྡུག་བསྔལ་གྱིས་མི་གནོད་པས་ན། བདེན་པ་ཞེས་གསུངས་སོ། །
འཆི་བའི་སྡུག་བསྔལ་གྱིས་མི་གནོད་པས་ན་སྲ་བ་ཞེས་གསུངས་སོ། །ཆོས་ཀྱི་སྐུ་སྟོང་པ་ཉིད་
དེ་ལ་དུས་དང་། གནས་སྐབས་ཐམས་ཅད་འཁོར་བ་དང་། སྡུག་བསྔལ་གྱིས་མི་གནོད་
པས་ན། བརྟན་པ་ཞེས་གསུངས་སོ། །མཚན་མའམ་དངོས་པོ་ཐམས་ཅད་འཇོམས་པས་ན།
ཐམས་ཅད་དུ་ཐོགས་པ་མེད་པ་ཞེས་གསུངས་སོ། །ཆོས་ཀྱི་སྐུ་སྟོང་པ་ཉིད་དེ་ལ་འཁོར་བའི་
སྡུག་བསྔལ་གྱིས་མི་གནོད་པ་ལ། དངོས་པོར་ལྟ་བའི་མཚན་མ་ཐམས་ཅད་འཇོམས་པས་
ཐམས་ཅད་དུ་མ་ཕམ་པ་ཞེས་གསུངས་སོ། །དེས་ནི་རང་གི་དོན་ཕུན་སུམ་ཚོགས་པ་རྡོ་རྗེའི་
ཆོས་བདུན་བཤད་ཟིན་ཏོ། །
ད་ནི་གཞན་གྱི་དོན་ཕུན་སུམ་ཚོགས་པ་བཞིའི་མཚན་ཉིད་བཤད་པར་བྱ་སྟེ། དེ་ཡང་
དང་པོ་དྲག་པོའི་མཚན་ཉིད་བཤད་དེ། སེམས་ཅན་ཐམས་ཅད་ཅེས་པ་ནི་རྒྱ་གར་གྱི་སྒྲ་
ལས་དྲངས་ནས། སརྦ་མ་ནུ་ཤཱ་ཞེས་བྱ་བ་སྟེ། སྣོད་ཀྱི་འཇིག་རྟེན་ཇི་ཙམ་ཁྱབ་པ་ཐམས་
ཅད། བཅུད་ཀྱི་འཇིག་རྟེན་གྱིས་ཀྱང་ཁྱབ་པས་སྐྱེ་འགྲོ་སྲོག་གིས་བསྡུས་པའི་སེམས་ཅན་
ཐམས་ཅད་ལ་བྱའོ། །སྐྲག་པར་བྱེད་པ་ཞེས་བྱ་བ་ནི། གསང་སྔགས་བདག་མེད་ཀྱི་དོན་
སྟོན་པ་འདི་བསྒྲགས་པས། སེམས་ཅན་ཐམས་ཅད་འཇིགས་པ་དང་། བག་ཚ་བ་དང་། སྤུ་
ཟིང་ཞེས་བྱ་བ་དང་། ཡིད་མི་དགའ་བ་ལ་སོགས་པ་བྱས་པའི་སྒོ་ནས་སངས་རྒྱས་ཀྱི་
བསྟན་པ་ལ་འཛུད་དོ། །དཔེར་ན་བདུད་རྣམས་བསྟན་པ་ལ་འཛུད་པའི་དོན་དུ། བཅོམ་
ལྡན་འདས་ཀྱིས་ཕྱག་ན་རྡོ་རྗེ་ལ་བཀའ་བསྒོས་ཏེ། བཅོམ་ལྡན་འདས་དང་ཕྱག་ན་རྡོ་རྗེ་རི་
རབ་རིའི་རྩེ་མོ་ཁོང་བུ་བརྩེགས་པའི་ནང་དུ། ཕྱེད་ཀྲུང་དུ་བཞུགས་པའི་ཞབས་གཡས་
པའི་མཐེ་བོང་དང་། སྨིན་མཚམས་གཉིས་ནས། ཁྲོ་བོ་ཤིན་ཏུ་ཁྲོ་ཞིང་གཏུམ་པ་གསུམ་
ལ130



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
སྤྲུལ་ཏེ། བདུད་ཀྱི་ཁང་པར་གཏང་སྟེ། ཁྲོ་བོ་དེ་གསུམ་གྱིས་བ་སྤུའི་བུ་ག་ནས་འོད་ཟེར་
བཀྱེ་སྟེ། དེ་རྣམས་ཀྱི་ཁང་པར་མེ་རབ་ཏུ་འབར་ཀུན་ཏུ་འབར། ཤིན་ཏུ་འབར་བར་བྱས་
ནས། དེ་རྣམས་ཀྱི་ལུས་ཤིན་ཏུ་ཉམ་སྨད་པར་བྱས་ནས། སྡུག་བསྔལ་ཆེན་པོ་དང་ལྡན་པར་
བྱས་པས། དེ་རྣམས་ན་རེ་རྒྱུ་དང་རྐྱེན་མེད་པར་གཞལ་མེད་ཁང་འདི་དག་མི་གཡོ་ན། འདི་
སུའི་རྫུ་འཕྲུལ་དང་། ཆོ་འཕྲུལ་ཡིན། བདག་ཅིག་གིས་བལྟ་གོར་མ་ཆག་སྙམ་སྟེ། བལྟས་
པས་ལྷའི་བུ་དེ་རྣམས་ལ་མངོན་པར་ཤེས་པ་ཡོད་པས་གོ་ཏ་མས་ཁང་བུ་བརྩེགས་པའི་
གཟུངས་གསུངས་པའི་ཆོ་འཕྲུལ་ཡིན་པར་མཐོང་སྟེ། གོ་ཏ་མ་ཐུགས་རྗེ་ཆེན་པོ་དང་ལྡན་
པ་ཡིན། དེ་ལ་སྐྱབས་ཚོལ་དུ་འདོང་ཟེར་ཏེ། གོ་ཏ་མའི་དྲུང་དུ་འདོང་ཟེར་ནས། གོ་ཏ་མའི་
དྲུང་དུ་ཕྱིན་ཏེ། ཐུགས་རྗེ་ཆེན་པོ་དང་ལྡན་པ་བདག་བསྐྱབ་ཏུ་གསོལ་བྱས་པས། ངས་
བསྐྱབ་པར་མི་ནུས་པས་ཕྱག་ན་རྡོ་རྗེ་ལ་སྐྱབས་སུ་སོང་ཞིག་གསུངས་པ་དང་། དེ་རྣམས་
ཀྱིས་དེའི་དྲུང་དུ་ཕྱིན་ཏེ། བདག་ཅག་བསྐྱབ་ཏུ་གསོལ་བྱས་པས། ངས་བསྐྱབ་པར་མི་ནུས་
པོས། ངས་སྤྲུལ་པའི་ཁྲོ་བོ་གསུམ་ཡོད་པས། དེའི་དྲུང་དུ་སོང་ཤིག་གསུངས་པ་དང་། དེ་
གསུམ་གྱི་དྲུང་དུ་ཕྱིན་པ་དང་། བདག་ཅག་ལ་བསྐྱབ་ཏུ་གསོལ་ཞེས་ཞུས་པ་དང་། ངས་
བསྐྱབ་པར་ག་ལ་ནུས་ཀྱིས། དཀོན་མཆོག་གསུམ་ལ་སྐྱབས་སུ་སོངས་ཤིག །སངས་རྒྱས་
ཀྱི་བསྟན་པ་ལ་བར་དུ་གཅོད་པ་མི་བྱེད་པར་ཁས་ལོངས་ཤིག །བྱང་ཆུབ་ཏུ་སེམས་བསྐྱེད་
ཅིག །སྡུག་བསྔལ་ལས་ཐར་བར་
ར་བར་འགྱུར་རོ། །བྱས་པ་དང་། དེ་རྣམས་ཀྱིས་མགྲིན་གཅིག་
ཏུ་དཀོན་མཆོག་གསུམ་ལ་སྐྱབས་སུ་འགྲོ་བ་ཡང་བྱས། སངས་རྒྱས་ཀྱི་བསྟན་པ་ལ་བར་
ཆད་མི་བྱེད་པར་ཁས་བླངས་སོ། །བྱང་ཆུབ་ཏུ་ཡང་སེམས་བསྐྱེད་དོ། །དེ་ལྟར་བྱས་པས་
སྡུག་བསྔལ་ལས་ཐར་རོ། །དེ་ལྟར་བྱས་པའི་སྒོ་ནས་བསྟན་པ་ལ་བཙུད་པ་བཞིན་དུ།
སེམས་ཅན་ཐམས་ཅད་སྐྲག་པར་བྱེད་པའི་སྒོ་ནས། སེམས་ཅན་གྱི་དོན་བྱེད་དོ། །ཡང་ན་
མ131ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསང་སྔགས་ཀྱི་མཐུ་ཆེན་པོ་འདིའི་ལས་སྔགས་དང་སྦྱར་ཏེ། དྲག་པོའི་ལས་ལ་
ས་ལ་སྦྱོར་
བས་ན། སེམས་ཅན་ཐམས་ཅད་སྐྲག་ཅིང་འཇིགས་པ་དང་། སྔངས་པར་གྱུར་ཏེ། དཔེར་ན་
གཅན་གཟན་གྱི་རྒྱལ་པོས་སྒྲ་བསྒྲགས་པས། གཅན་གཟན་ཕྲ་མོ་ཐམས་ཅད་སྐྲག་པར་
བྱེད་པ་ལྟ་བུའོ། །སེམས་ཅན་ཐམས་ཅད་འཇིལ་བར་བྱེད་པ་ཞེས་པ་ནི། བདག་ཉིད་ལ་
རྒྱལ་པོའི་ཆད་པ་དང་། བདུད་དང་ལོག་འདྲེན་གྱི་གནོད་པ་བྱེད་དུ་འོང་བའི་སྦྱོར་བ་
བརྩམས་པ་ཐམས་ཅད་རྩེ་འཇིལ་བར་བྱེད་པའོ། །ཡང་ན་གསང་སྔགས་ཀྱི་མཐུ་ཆེན་པོ་
འདིའི་ལས་སྔགས་དང་སྦྱར་ཏེ། དྲག་པོའི་ལས་སྦྱོར་བྱས་ན། རྒྱལ་པོའི་ཆད་པ་ལ་སོགས་པ་
དང་། བདུད་དང་མུ་སྟེགས་ཀྱི་དོན་ལ་བྱ་བར་སེམས་པའི་ཤེས་པ་ཐམས་ཅད་ཕྱིར་ནུར་
ནས། ཤེས་པ་རྩེ་འཇིལ་བར་འགྱུར་བ་སྟེ། དཔེར་ན་དེ་བཞིན་གཤེགས་པའི་འོད་ཀྱིས་ལྷ་
རྣམས་ཀྱི་འོད་མོག་མོག་པོར་བྱས་ཏེ། རྩེ་འཇིལ་བ་ལྟ་བུའམ། འཁོར་ལོས་སྒྱུར་བའི་རྒྱལ་
པོས་དམག་གི་དཔུང་འཇོམས་པ་ལྟ་བུའོ། །རིག་སྔགས་ཐམས་ཅད་ཅེས་པ་ནི། ལྷ་མོའི་སྐུ་
མདོག་དང་། གཟུགས་དང་། དབྱིབས་ཀྱི་ལྷ་དང་། དེའི་སྟོན་པའི་སྒྲ་དང་། ཕྱག་རྒྱ་ལ་
སོགས་པའོ། །གཅོད་པར་བྱེད་པ་ཞེས་པ་ནི། དེ་སྦྱིན་སྲེག་གི་སྒོ་ནས་གཅོད་པར་བྱེད་པ་
སྟེ། དེ་ཡང་གཞན་གྱི་རིག་སྔགས་གྲོ་ག་འམཤིང་ཤུན་ལ་བྲིས་ཏེ། ཐབ་ཁུང་གྲུ་གསུམ་
མཐའ་མ་ཟླུམ་པོ་བྱས་ལ། དེའི་ནང་དུ་ཚེར་མ་ཅན་གྱི་ཤིང་ལ་མེ་བཏང་ལ། མེ་ལྷ་ཤིན་ཏུ་ཁྲོ་
བ་ཅིག་སྤྱན་དྲངས་ཏེ། དེ་ལ་གཞན་གྱི་རིག་སྔགས་ལ་སོགས་པ་ཕུལ་ལ། དེའི་ཐུགས་ཀར་
ལྷའི་ཕོ་བྲང་བཅས་ལ། མེ་ལྷའི་ཁ་ན་མར་ལ་བརྒྱུད་ནས་ལྷ་ལ་ཕུལ་ཏེ། གཞན་གྱི་རིག་
སྔགས་དབུལ་པོའི་རལ་གྲིས་གཏུབས་ཏེ། དུག་ཚུར་བཅུག་ནས་མེ་རུ་བསྲེག་ཅིང་། ཨོཾ་
བཛྲ་ཛཱལཱ་ན་ཡཱ་ཆེ་གེ་མོའི་རིག་སྔགས་ཙྪིནྡ་ཙྪིནྡ་མཱ་ར་ཡ་ཧཱུྃ་ཕཊ། ཅེས་བརྗོད་ཅིང་མེའི་ནང་
དུ་བསྲེག་གོ། །དེ་ལྟར་ལན་ཉི་ཤུ་རྩ་གཅིག་གམ། ལན་བརྒྱ་རྩ་བརྒྱད་དུ་སྦྱིན་སྲེག་གི་ལས་
༤ 132ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
བྱས་ན། གཞན་གྱི་རིག་སྔགས་གཅོད་པར་འགྱུར་རོ། །
ཡང་ན་གསང་སྔགས་ཀྱི་མཐུ་ཆེན་པོ་འདིའི་ལས་སྔགས་དང་སྦྱར་ཏེ། དྲག་པོའི་
ལས་སྦྱིན་སྲེག་བྱས་ན། གང་གཅད་པར་བྱ་བའི་འདོད་པ་དེ་ཐམས་ཅད་ཉེ་བར་གྲུབ་པར་
འགྱུར་ཏེ་དཔེར་ན། སྐྱེས་བུས་མཚོན་རྣོན་པོ་ལ་ལེགས་པར་མ་བཟུང་བ་ལྟ་བུའོ། །རིག་
སྔགས་ཐམས་ཅད་ཅེས་པ་ནི། གོང་དང་འདྲའོ། །གནོད་པར་བྱེད་པ་ཞེས་པ་ནི། རིག་སྔགས་
མནན་པར་བྱ་བའི་དོན་ཏེ། དེ་ཡང་རིགས་སྔགས་གྲོ་ག་ལ་སོགས་པ་ལ་ལྡོང་རོས་ཀྱིས་
བྲིས་ཏེ། དྲིལ་ལ་སྐུད་པ་སེར་པོས་དཀྲིས་ཏེ། རྡོ་ལེབ་གཉིས་ལ་རྡོ་རྗེ་རྒྱ་གྲམ་རེ་རེ་བྲིས་ལ།
དེ་གཉིས་ཀྱི་བར་དུ་བཅུག་ལ། རི་རབ་ལྕོག་བརྒྱད་དང་བཅས་པ་ཅིག་གིས་མནན་ཞིང་
སྔགས་ཀྱི་མཇུག་ལ། ཆེ་གེ་མོའི་རིག་སྔགས་ཧཱུཾ་བྷ་ཡ་སྟོ་བྷ་ཡ་ནན་ཧཱུཾ་ཕཊ། ཅེས་བརྗོད་ཅིང་
མནན་ན། རིག་སྔགས་ཐམས་ཅད་མནན་པར་འགྱུར་རོ། །དེ་གཉིས་ནི་མཚོན་པ་ཙམ་ཡིན་
ཏེ།བཅིངས་པ་དང་། གདབ་པར་ཡང་བྱའོ་གསུང་ངོ་། །རིག་སྔགས་བཅིང་བར་འདོད་ན། བུ་
མོ་གཞོན་ནུ་མ་དམ་ཚིག་དང་ལྡན་པ། གྲོང་བའི་ཆོས་ཀྱིས་མ་ཕོག་པ་ཅིག་ལ། ཚོན་སྣ་ལྔའི་
སྐུད་པ་འཁལ་དུ་བཅུག་ལ། གཅིག་ཏུ་བསྒྲིམས་ཏེ། རྡོ་རྗེའི་མདུད་པ་བརྒྱབ་ཅིང་། གཞན་
གྱི་རིག་སྔགས་བྲིས་པ་དེ་རུ་གཞུག་ཅིང་། སྔགས་ཀྱི་མཇུག་ཏུ་ཆེ་གེ་མོའི་རིག་སྔགས་བནྡྷ་
བནྡྷ་ཧཱུྃ་ཕཊ་ཅེས་བརྗོད་ཅིང་། མདུད་པའི་བར་དུ་བཅུག་པས་རིག་སྔགས་ཐམས་ཅད་
བཅིངས་པར་འགྱུར་རོ། །ཕུར་བུས་གདབ་པར་འདོད་ན་གཞན་གྱི་རིག་སྔགས་ཀྱི་
གཟུགས་སྤྲ་ཚིལ་ལ་བྱས་ཏེ། དེའི་སྙིང་ག་ལ་སོགས་པའི་གནས་རྣམས་སུ་ཕུར་བུས་
གཟུགས་ཏེ། སྔགས་ཀྱི་མཇུག་ལ་ཆེ་གེ་མོ་ལྷའི་གཟུགས་ཀཱི་ལི་ཀཱི་ལཱ་ཡ་ཧཱུྃ་ཕཊ་ཅེས་བརྗོད་
ཅིང་སྙིང་གར་བཙུགས་ན་རིག་སྔགས་ཐམས་ཅད་ཕུར་བུས་བཏབ་པར་འགྱུར་རོ། །རིག་
སྔགས་ནི་ཉེ་བར་མཚོན་པ་ཙམ་དུ་ཟད་དེ། འཇིག་རྟེན་དང་འཇིག་རྟེན་ལས་འདས་པའི་རིག་
133



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྔགས་དང་། གསང་སྔགས་དང་། སྒྲུབ་པ་པོའི་ངག་དང་ལྷའི་གཟུགས་ལ་སོགས་པ་
ཐམས་ཅད་ལ་ཡང་གཅད་པ་ལ་སོགས་པ་བྱ་གསུང་ངོ༌། །ཡང་ན་གསང་སྔགས་ཀྱི་མཐུ་
ཆེན་པོ་འདིའི་ལས་སྔགས་དང་སྦྱར་ཏེ་མནན་པའི་ལས་བྱས་ན། གང་མནན་པར་འདོད་པ་
དེ་ཐམས་ཅད་ཉེ་བར་མནན་པར་འགྱུར་ཏེ། དཔེར་ན་རི་རབ་ལྟ་བུའོ། །ལས་ཐམས་ཅད་
ཅེས་པ་ནི་ཕྲིན་ལས་རྣམ་པ་བཞིའོ། །འཇོམས་པར་བྱེད་པ་ཞེས་པ་ནི། གསང་སྔགས་ལ་
ཡོད་པའི་ཡོན་ཏན་གྱིས་བདག་ལ་གནོད་པ་བྱེད་དུ་འོང་བ་རྣམས་འཇིག་པར་བྱེད་དོ། །
ཡང་ན་གསང་སྔགས་ཀྱི་མཐུ་ཆེན་པོ་འདིའི་ལས་སྔགས་དང་སྦྱར་ཏེ་དྲག་པོའི་ལས་སྦྱོར་
བྱས་ན། མི་མ་ཡིན་གྱི་གནོད་པ་གང་འཇོམས་པར་འདོད་པ་དེ་ཐམས་ཅད་ངེས་པར་
འཇོམས་པར་བྱེད་པ་སྟེ།དཔེར་ན་ཆོམ་རྐུན་གྱི་རྩར་བལྟ་བུའོ། །གཞན་གྱི་ལས་ཐམས་ཅད་
འཇིག་པར་བྱེད་པ་ཞེས་པ་ནི། སྒྲུབ་པ་པོ་ལ་ཡོད་པའི་ཡོན་ཏན་གྱིས། །བསྐྲད་པ་ཙམ་དང་
རྡོ་རྗེས་བྱབས་པ་ཙམ་གྱིས། བདག་ཉིད་བཅིང་པ་ལ་སོགས་པ་ཐམས་ཅད་ཀྱིས་མི་ཚུགས་
པས་ན། གཞན་གྱི་ལས་ཐམས་ཅད་འཇིག་པར་བྱེད་པ་ཞེས་གསུངས་སོ། །ཡང་ན་གསང་
སྔགས་ཀྱི་མཐུ་ཆེན་པོ་འདིའི། ལས་སྔགས་དང་སྦྱར་ཏེ་དྲག་པོའི་ལས་སྦྱོར་བྱས་ན་སྒྲུབ་པ་
པོ་གཞན་གྱི་ལས་ཐམས་ཅད་འཇིག་པར་འགྱུར་ཏེ། དཔེར་ན་འདམ་བུའི་ཁྱིམ་ལ་གླང་པོ་
ཆེས་འཇིག་པར་འགྱུར་བ་ལྟ་བུའོ། །གདོན་ཐམས་ཅད་ཅེས་པ་ནི། གདོན་ཆེན་པོ་བཅོ་
བརྒྱད་ལ་སོགས་པའོ། །རླག་པར་བྱེད་པ་ཞེས་པ་ནི་བདག་ཉིད་ལ་གནོད་པར་བྱེད་དུ་འོང་
བ་ཐམས་ཅད་འདིས་འཇོམས་པར་བྱེད་པའོ། །ཡང་ན་གསང་སྔགས་ཀྱི་མཐུ་ཆེན་པོ་འདི་
ལས་སྔགས་དང་སྦྱར་ཏེ། དྲག་པོའི་ལས་སྦྱོར་བྱས་ན་བི་ནཱ་ཡ་ཀ་ལ་སོགས་པའི་གདོན་
ཐམས་ཅད་ལ་གསད་པའི་ལས་བྱས་ན། ངེས་པར་ལུས་ངག་རྡུལ་ཕྲན་བཞིན་དུ་བརླག་
པར་འགྱུར་ཏེ། དཔེར་ན་གྲོང་ཁྱེར་ཆེན་པོ་ལ་མེ་ཤོར་བ་ལྟ་བུའོ། །གདོན་ཐམས་ཅད་ཅེས་
ལ 134



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
པ་ནི་གྲོང་གི་ཚེའོ། །ཐར་བར་བྱེད་ཅེས་པ་ནི། གང་ཟག་འགའ་ཞིག་ལ་གདོན་དེ་ཚོས་
བརླབས་པ་ཡིན་ན། འདིའི་བསྙེན་པ་སྔོན་དུ་སོང་བས་འདིའི་དཀྱིལ་འཁོར་བྱས་ཏེ། ཕྱག་
ན་རྡོ་རྗེའི་སྐུ་གཟུགས་ཀྱི་དྲུང་དུ་ཁྲུས་ཀྱི་ཆོ་ག་འདི་བྱས་ཏེ། བསྐྲད་པ་ཙམ་དང་། རྡོ་རྗེ་
བྱབས་པ་ཙམ་གྱིས་ཐར་བར་འགྱུར་རོ། །ཡང་ན་གསང་སྔགས་ཀྱི་མཐུ་ཆེན་པོ་འདིའི།
ལས་སྔགས་དང་སྦྱར་ཏེ། དྲག་པོའི་ལས་སྦྱོར་བྱས་ན། བསྐྲད་པ་ཙམ་དང་། རྡོ་རྗེས་བྱབས་
པའི་ལས་བྱས་ན་གང་གདོན་གྱིས་ཟིན་པ་དེ་ལས་ངེས་པར་ཐར་བར་འགྱུར་ཏེ། དཔེར་ན་
བཙོན་ར་དང་། ཁྲི་མོན་དང་། ལྕགས་སྒྲོག་དང་། ཤིང་སྒྲོག་ལས་ཐར་བ་བཞིན་ནོ། །དེ་
ཚོས་ནི་དྲག་པོའི་མཚན་ཉིད་བཤད་ཟིན་ཏོ། །
ད་ནི་དབང་གི་མཚན་ཉིད་བཤད་དེ། འབྱུང་པོ་ཐམས་ཅད་ཅེས་པ་ནི་ཚོགས་
བདག་གླང་པོ་ཆེའི་སྣ་ཅན་ལ་སོགས་པའོ། །ཐམས་ཅད་ཅེས་པ་ནི་མང་པོ་ཡོད་པས་ན་
ཐམས་ཅད་དོ། །འགུགས་པར་བྱེད་པ་ཞེས་པ་ནི། དབང་དུ་བྱ་བའི་དོན་ཏེ། བདག་ཉིད་
ནག་པོ་ཆེན་པོ་འགུགས་པར་འདོད་ན། བདག་ཉིད་མཚན་མོ་དུར་ཁྲོད་དུ་སོང་སྟེ། འབྲས་
ཐུག་པོ་ཆེའི་གཏོར་མ་བྱ་སྟེ། ཁྱིའི་ཤ་ཁྲག་དང་། རའི་ཤ་ཁྲག་དང་། དམ་རྫས་རྣམས་
བསགས་ཏེ། བདག་ཉིད་ལྷའི་ང་རྒྱལ་དང་ལྡན་པར་བྱས་ཏེ། གསང་སྔགས་ཀྱི་མཇུག་ལ་
དེའི་སྲོག་སྙིང་བཏགས་ཏེ་བགྲངས་ན། དེ་ཉིད་ཨ་ཅི་བྱ་ཟེར་ནས་བདག་ཉིད་ཀྱི་དྲུང་དུ་
འོང་བར་འགྱུར་རོ། །དེས་དེ་ལ་ཁྱོད་འདི་ཁྱེར་ཟོ་ལ། སངས་རྒྱས་ཀྱི་བསྟན་པ་བཤིག་པ།
དཀོན་མཆོག་གསུམ་གྱི་དབུ་འཕང་སྨོད་པ། དམ་ཉམས་པའི་ཆེ་གེ་མོ་ཞེས་བྱ་བ་འདི།
དཀོན་མཆོག་གསུམ་གྱི་ཁ་ཐབས་སུ་མ་བཏང་བར། དུས་འདི་ཙམ་ལས་མི་འདའ་བར་
ཚེའི་འདུ་བྱེད་སྐུལ་ཅིག་ཅེས་བསྒོའོ། །དེས་དེའི་བཀའ་མཉན་ནས་བྲན་བཞིན་དུ་
བྱེད་པར་འགྱུར་རོ། །དེ་བཞིན་དུ་དཔལ་ལྷ་མོ་ལ་སོགས་པ་ལ་ཡང་། གཏོར་མ་དང་། དམ་
ལས་
135ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྫས་དང་། སྲོག་གི་སྙིང་པོ་ལ་སོགས་པ་ལ་དྲངས་པ་ཡང་ལས་བྱེད་པར་འགྱུར་རོ། །ཡང་
ན་གསང་སྔགས་ཀྱི་མཐུ་ཆེན་པོ་འདིའི་ལས་སྔགས་དང་སྦྱར་ཏེ། དགུག་པའི་ལས་སྦྱོར་
བྱས་ན་ཉེ་བར་ལྷ་དང་། ཀླུ་དང་། རྒྱལ་པོའི་བུ་མོ་ལ་སོགས་པ་
པོ་ལ་སོགས་པ་ལ་ཡང་ཉེ་བར་ཁུགས་པར་
འགྱུར་བ་སྟེ། དཔེར་ན་འཁོར་ལོས་སྒྱུར་བའི་རྒྱལ་པོ་སྦྱིན་བདག་གི་དྲུང་དུ་སྐྱེ་བོ་སླང་མོ་བ་
རྣམས་འདུ་བ་ལྟ་བུའོ། །བཀུག་ནས་ཅི་བྱེད་ཅེ་ན། རིག་སྔགས་ཀྱི་ལས་ཐམས་ཅད་ཅེས་
པའི་ཕྲིན་ལས་རྣམས་བསྟན་ཏོ། །བྱེད་དུ་འཇུག་པ་ཞེས་པ་ནི། བདག་ཉིད་ཀྱི་སྒྲ་ལ་གནོད་
སྦྱིན་དང་སྲིན་པོ་རྣམས་ཀྱང་བྲན་བཞིན་དུ་བསྒོ་བ་ལྟར་ངག་ཉན་ཏེ། རང་དབང་མེད་པར་
ལས་བྱེད་པར་འགྱུར་ཏེ། གསད་པ་དང་འགུགས་པ་ལ་སོགས་པ་བྱེད་དུ་འཇུག་པའོ། །
ཡང་ན་གསང་སྔགས་ཀྱི་མཐུ་ཆེན་པོ་འདི་ལས་སྔགས་དང་སྦྱར་ཏེ། དབང་དུ་བྱ་བའི་ལས་
སྦྱོར་བྱས་ན། དེ་རྣམས་ཀྱིས་དབང་དུ་བྱ་བའི་ལས་ཐམས་ཅད་ངེས་པར་བྱེད་པར་འགྱུར་
ཏེ། དཔེར་ན་འཁོར་ལོས་སྒྱུར་བའི་རྒྱལ་པོ་བཏང་སྙོམས་སུ་འདུག་ཅིང་། བཀའ་ཐོབ་པའི་
བློན་པོ་ལས་ཀུན་བྱེད་པ་ལྟ་བུའོ། །དེས་ནི་དབང་གི་མཚན་ཉིད་བཤད་ཟིན་ཏོ།། །།
ད་ནི་རྒྱས་པའི་མཚན་ཉིད་བཤད་པར་བྱ་སྟེ། མ་གྲུབ་པ་རྣམས་ཞེས་པ་ནི་བདག་
ཉིད་ཀྱི་ཡི་དམ་གྱི་ལྷ་ལ་སོགས་པ་བསྒྲུབས་པས། གཞན་གྱི་རིག་སྔགས་བཅད་པ་ལ་སོགས་་
པ་བྱས་པས་མ་གྲུབ་པའོ། །གྲུབ་པར་བྱེད་ཅེས་པ་ནི་གཞན་གྱི་རིག་སྔགས་ཀྱིས་བདག་གི་
རིག་སྔགས་ལ་སོགས་པ་གཅད་པ་ལ་སོགས་པ་བྱས་པ་ཡིན་ན། བདག་ཉིད་ཀྱི་རིག་
སྔགས་ལ་སོགས་པ། གྲོ་གའམ། ཤིང་ཤུན་ནམ། རས་ལ་གུར་ཀུམ་མམ། གི་ཝང་གིས་
བྲིས་ཏེ། འདིའི་བསྙེན་པ་སྔོན་དུ་སོང་བས། འདིའི་དཀྱིལ་འཁོར་བྱས་ཏེ། ཕྱག་ན་རྡོ་རྗེའི་
སྐུ་གཟུགས་སྔོན་དུ་བཞག་སྟེ། དེ་ལ་མར་ཁུ་འམ། འོ་མས་ཁྲུས་ཞག་བདུན་དུ་ཉིན་ལན་
གསུམ་མཚན་ལན་གསུམ་ཁྲུས་བྱས་ན། རིག་སྔགས་ལ་སོགས་པས་བཅད་པ་ལ་སོགས་པ་
ལ136ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
བྱས་པ་ལས་ཐར་བར་འགྱུར་རོ། །དེ་ལྟར་བྱས་ནས་བསྒྲུབས་ནས་མ་གྲུབ་ན། བདག་ཉིད་
ཀྱི་ལྷ་ལ་ཕུར་བུས་བཏབ་པ་ཡིན་པས་ན། དེའི་ཆོ་ག་ནི་ས་གཙང་མ་ལ་ལྷའི་སྐུ་མདོག་དང་།
ཕྱག་མཚན་ལ་སོགས་པ་བྱས་ལ། འདིའི་དཀྱིལ་འཁོར་བྱས་ལ། ཕྱག་ན་རྡོ་རྗེའི་སྐུ་
གཟུགས་ཀྱི་མདུན་དུ་བཞག་སྟེ། མར་ཁུའམ། འོ་མས་ཁྲུས་ཞག་བདུན་དུ་ཉིན་ལན་གསུམ་
མཚན་ལན་གསུམ་དུ་བྱས་ན། ཕུར་པ་བཏབ་པ་ལས་གྲོལ་བར་འགྱུར་རོ། །དེ་བྱས་ནས་
བསྒྲུབས་ཀྱང་མ་གྲུབ་ན། བདག་ཉིད་ཀྱི་ངག་བཅིང་བ་ལ་སོགས་པ་བྱས་པ་ཡིན་པས། སྒྲུབ་
པ་པོ་བདག་ཉིད་ཀྱི་ངག་བཅིངས་ན། འདིའི་བསྙེན་པ་སྔོན་དུ་སོང་བས་འདིའི་དཀྱིལ་འཁོར་
བྱས་ཏེ། ཕྱག་ན་རྡོ་རྗེའི་སྐུ་གཟུགས་ཀྱི་མདུན་དུ་བདག་ཉིད་ལ་ཁྲུས་འདི་བྱས་པས།
བདག་ཉིད་ཀྱི་ངག་བཅིང་བ་ལ་སོགས་པ་བྱས་པ་ལས་གྲོལ་བར་འགྱུར་རོ། །གཞན་གྱིས་
བདག་ཉིད་ཀྱི་རིག་སྔགས་བཅད་པ་ལ་སོགས་པ་བྱས་ཀྱང་། དེ་ལྟར་བྱས་ནས་བསྒྲུབས་ན་
འགྲུབ་པར་འགྱུར་རོ། །ཡང་ན་གསང་སྔགས་ཀྱི་མཐུ་ཆེན་པོ་འདི་ལས་སྔགས་དང་སྦྱར་ཏེ་
རྒྱས་པའི་ལས་སྦྱོར་བྱས་ན། གང་མ་གྲུབ་པ་རྣམས་ངེས་པར་འགྲུབ་པར་འགྱུར་ཏེ། དཔེར་
ན་འཁོར་ལོས་སྒྱུར་བའི་རྒྱལ་པོའི་སྐྱེས་བུ་བརྒྱད་པ་ལྟ་བུའོ། །གྲུབ་པ་རྣམས་ཆུད་མི་ཟ་
བར་བྱེད་པ་ཞེས་པ་ནི། བདག་ཉིད་ཀྱི་ལྷ་འགའ་ཞིག་བསྒྲུབས་པས་གྲུབ་པའི་སྒོ་ནས།
དངོས་གྲུབ་སྟེར་བར་བྱེད་པ་སྟེ། མི་མ་ཡིན་པ་ལ་སོགས་པས་དངོས་གྲུབ་འཕྲོག་ཏུ་འོང་བ་
ལའང་། ཁྲུས་ཀྱི་ཆོ་ག་འདི་བྱས་པས་འཕྲོག་པར་མི་ནུས་སོ། །དེས་ན་གྲུབ་པ་རྣམས་ཆུད་
མི་ཟ་བར་བྱེད་པ་ཞེས་གསུངས་སོ། །ཡང་ན་གསང་སྔགས་ཀྱི་མཐུ་ཆེན་པོ་འདི་ལས་
སྔགས་དང་སྦྱར་ཏེ། རྒྱས་པའི་ལས་སྦྱོར་བྱས་ན། གང་བསྒྲུབས་པ་རྣམས་ཆུད་མི་ཟ་བར་
བྱེད་པ་སྟེ། དཔེར་ན་འགྲོ་བ་བཟང་མོ་ལྟ་བུའོ། །དེ་ལྟར་བྱས་པས་ཅི་འབྱུང་ཞེ་ན། འདོད་
པ་ཐམས་ཅད་རབ་ཏུ་སྦྱིན་པ་ཞེས་གསུངས་ཏེ། འདོད་པ་ཐམས་ཅད་ཅེས་པ་ནི་བདག་ཉིད་
༤137



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་བསམ་པ་ལ་ཅི་དང་ཅི་འདོད་པའོ། །སྦྱིན་པ་ཞེས་པ་ནི་ཐུན་མོང་དང་ཐུན་མོང་མ་ཡིན་
པའི་དངོས་གྲུབ་སྟེར་བར་བྱེད་དོ། །ཡང་ན་གསང་སྔགས་ཀྱི་མཐུ་ཆེན་པོ་འདི་ལས་སྔགས་
དང་སྦྱར་ཏེ། རྒྱས་པའི་ལས་སྦྱོར་བྱས་ན། ཡིད་ལ་ཅི་དང་ཅི་འདོད་པ་ཐམས་ཅད་འབྱུང་
བར་འགྱུར་ཏེ། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ལྟ་བུའོ། །རྒྱས་པ་ཞེས་པ་ནི།
འཇིག་རྟེན་པ་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་རྒྱས་པའོ། །
ཡང་ན་གསང་སྔགས་ཀྱི་མཐུ་ཆེན་པོ་འདི་ལས་སྔགས་དང་སྦྱར་ཏེ། རྒྱས་པའི་ལས་སྦྱོར་
བྱས་ན། ཚེ་དང་ཡེ་ཤེས་དང་། ལོངས་སྤྱོད་དང་། བསོད་ནམས་མཉེས་པར་རྒྱས་པར་འགྱུར་
ཏེ། དཔེར་ན་ལྷའི་དྲི་རྒྱས་པ་ལྟ་བུའོ། །དེས་ནི་རྒྱས་པའི་མཚན་ཉིད་བཤད་ཟིན་ཏོ།། །།
ད་ནི་ཞི་བའི་མཚན་ཉིད་བཤད་པར་བྱ་སྟེ། སེམས་ཅན་ཐམས་ཅད་ཅེས་པ་ནི། འགྲོ་
བ་རིགས་ལྔའོ། །སྲུང་བ་ཞེས་པ་ནི། དེ་དག་ལ་མི་མ་ཡིན་པ་འགའ་ཞིག་གནོད་པ་བྱེད་དུ་
འོང་བ་ལ། རྡོ་རྗེ་རྣམ་པར་འཇོམས་པ་འདིའི་བསྙེན་པ་སྔོན་དུ་སོང་བས། དཀྱིལ་འཁོར་
བྱས་ཏེ། ཁྲུས་དང་། བྱབ་པ་དང་། བསྐྲད་པ་དང་། སྲུང་བ་ལ་སོགས་པ་བྱས་ནས། དེ་ལ་
མི་མ་ཡིན་ལ་སོགས་པས་གནོད་པ་བྱ་བར་མི་ནུས་སོ། །དེས་ནི་སེམས་ཅན་ཐམས་ཅད་སྲུང་
བ་ཞེས་གསུངས་སོ། །ཡང་ན་གསང་སྔགས་ཀྱི་མཐུ་ཆེན་པོ་འདི་ལས་སྔགས་དང་སྦྱར་ཏེ།
ཞི་བའི་ལས་སྦྱོར་དབང་བསྐུར་བ་དང་། བྱབ་པ་དང་། སྲུང་བ་བྱས་ན་གང་ཟག་ལ་གདོན་
གྱིས་མི་ཚུགས་པར་འགྱུར་ཏེ། དཔེར་ན་རྩི་མ་གྷིའི་ནུས་པའི་མཐུ་ལྟ་བུའོ། །ཞི་བ་ཞེས་པ་
ནི། དེ་དག་ལ་མི་མ་ཡིན་པ་ལ་སོགས་པས་གནོད་པ་བྱས་ནས། ལུས་སེམས་སྡུག་བསྔལ་
བར་གྱུར་ཀྱང་འདིའི་དཀྱིལ་འཁོར་བྱས་ལ། ཁྲུས་ཀྱི་ཆོ་ག་བྱས་པས། ཕྱི་ནང་གི་བགེགས་
ཐམས་ཅད་ཉེ་བར་ཞི་བར་འགྱུར་རོ། །ཡང་ན་གསང་སྔགས་ཀྱི་མཐུ་ཆེན་པོ་འདི་ལས་
སྔགས་དང་སྦྱར་ཏེ། ཞི་བའི་ལས་སྦྱོར་ཁྲུས་དང་། བྱབ་པ་དང་། སྲུང་བ་དང་། བསྐྲད་པའི་
138ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ལས་བྱས་ན། གང་ཟག་གི་གདོན་དང་། ཉོན་མོངས་པ་ངེས་པར་ཞི་བར་འགྱུར་ཏེ། དཔེར་
ན་ཚ་བའི་རིམས་ལ་སོགས་པ་ལ། ག་པུར་ལ་སོགས་པའི་བསིལ་སྨན་སྩལ་བ་ལྟ་བུའོ། །ཞི་
བའི་མཚན་ཉིད་བཤད་ཟིན་ཏོ།། །།
ད་ནི་མཛད་པ་རྣམ་པ་གཉིས་སྔ་མའི་བརྒལ་ལན་དུ་བསྟན་པ་ནི། དེ་ཡང་དང་པོའོ།
ན་འདི་དག་ཐམས་ཅད་འཇོམས་པར་བྱེད་ན། དེ་ལ་གཞན་གྱི་རིག་སྔགས་དང་། གསང་
སྔགས་ལ་སོགས་པས། གནོད་པར་བྱ་བར་མི་ནུས་སམ་ཞེ་ན། མ་ཡིན་ཏེ། གཞན་གྱི་རིག་
སྔགས་དང་། གསང་སྔགས་ཀྱི་སྒོ་ནས། ལུས་ཀྱི་གནོད་པ་བྱེད་དུ་འོང་བའི་ལུས་ཀྱི་ཀུན་དུ་
སྦྱོར་བ་ངེས་པར་བྱེད་དོ། །ངག་གིས་གྱིས་ལ་ཤོག་ཟེར་བའི་ངག་གི་ཀུན་དུ་སྤྱོད་པ་རེངས་
པར་བྱེད་དོ། །འོ་ན་སེམས་ཅན་ལ་དབང་ཐོབ་པས་གནོད་པར་བྱ་བར་མི་ནུས་སམ་ཞེ་ན།
སེམས་རྨུགས་པར་བྱེད་དོ། །རྨུགས་པར་བྱེད་ན། དེའི་སེམས་ནུས་པ་ཁྱད་པར་ཅན་དུ་མི་
འབྱུང་ངོ་། །ལུས་དང་ངག་རེངས་པར་བྱེད་པས་ན། སེམས་ཅན་ཐམས་ཅད་རེངས་པར་
བྱེད་པ་ཞེས་གསུངས་སོ། །ཡང་གསང་སྔགས་ཀྱི་མཐུ་ཆེན་པོ་འདི་ལས་སྔགས་དང་སྦྱར་ཏེ་
རེངས་པར་བྱེད་པའི་ལས་སྦྱོར་བྱས་ན། ངེས་པར་རེངས་པར་འགྱུར་བ་སྟེ། དཔེར་ན་མི་
ཐུབ་པ་ནང་དུ་ཕྲད་པ་ལྟ་བུའོ། །དེ་ལ་ངག་རེངས་པར་བྱ་བར་འདོད་པས། ཕ་རོལ་པོའི་
གཟུགས་སྤྲ་ཚིལ་ལ་བྱས་ཏེ། ཁ་ཚེར་མས་བཀང་སྟེ། ངག་བཅིང་བའི་ཆོ་ག་བྱས་ན། ཕ་
རོལ་པོའི་ངག་རེངས་ནས་སྨྲ་བ་ལ་ལན་མི་ཐེབས་པར་འགྱུར་རོ། །ཕ་རོལ་པོའི་ལུས་
རེངས་པར་འདོད་ན། རྣལ་འབྱོར་པའི་འདུག་ས་གང་ཡིན་པའི་སར་རང་གི་ཆག་གང་
བརྐོས་པའི་གཏིང་ནས། ས་རློན་པ་བླངས་ནས་གུ་གུལ་ནག་པོས་བདུགས་ལ། སྔགས་རེ་
རེ་ལ་ཡུངས་ཀར་རེ་རེ་བསྣུན་པར་བྱའོ། །དེ་ལྟར་སྔགས་སྟོང་རྩ་བརྒྱད་རྫོགས་པ་དང་། ས་
དེ་ཁམ་ཕོར་སྲུབས་མེད་པའི་ནང་དུ་བླུགས་ལ། ཕུར་བུའི་དཀྱིལ་དུ་བཅུག་ལ་སྨྱུག་མ་ཤོང་
ལ139ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཙམ་ཅིག་བཅུག་ལ། དེའི་ནང་དུ་ཡུངས་ཀར་སྟོང་ལ་སྔགས་དེ་ཐེམ་པ་དང་
། དེ་ཤིང་གདུག་པ་
ཅན་གྱིས་བསྐོར་ལ་བསྲེག་གོ། །ནང་གི་ས་དང་ཡུངས་ཀར་ཚིག་ཅིང་མདོག་འགྱུར་བ་དང་།
དེ་ཕྱུང་སྟེ་སྣོད་གཙང་མའི་ནང་དུ་བླུགས་ལ། ཇག་པ་དང་ཆོམ་རྐུན་བྱུང་བའི་དུས་སུ། རྐང་
པའི་འོག་གི་ས་དང་བསྲེས་ནས་གཏོར་ན། དེ་རྣམས་རེངས་ཤིང་ལྡོངས་པར་འགྱུར་རོ། །
སེམས་རྨོངས་པར་བྱེད་པས་ན་རྨུགས་པར་བྱེད་པ་ཞེས་གསུངས་སོ། །ཡང་ན་གསང་
སྔགས་ཀྱི་མཐུ་ཆེན་པོ་འདི་ལས་སྔགས་དང་སྦྱར་ཏེ། རྨུགས་པར་བྱ་བའི་ལས་སྦྱོར་བྱས་ན།
ངེས་པར་མྱོས་པར་འགྱུར་ཏེ། དཔེར་ན་རིམས་ནད་ཆེན་པོས་བཏབ་པ་ལྟ་བུའོ། །དེ་ལ་དེའི་
དྲན་པ་ཉམས་པར་འདོད་ན། ཕ་རོལ་པོའི་ལིངྒ་བྱས་ཏེ། དྷ་དུ་རའི་ཁུ་བ་དང་། དུག་སྣ་
ཚོགས་དང་། ཆང་གིས་ཁ་ཕྲུ་བཏབ་པ་ན་ཡིད་དྲན་པ་ཉམས་པར་འགྱུར་རོ། །གསང་
སྔགས་ཀྱི་ཞེས་པའི་ངོ་བོ་ནི། ལྷའི་གཟུགས་དང་། ཕྱག་རྒྱ་དང་། ཚིག་དང་། ཡི་གེ་དང་།
སྒྲ་དང་། རྣམ་པ་དང་བཅས་པའོ། །གསང་སྔགས་ཀྱི་ངེས་པའི་ཚིག་དང་། བཅོམ་ལྡན་
འདས་ཉིད་ཀྱིས་མཛད་པ་ནི། འདིས་ཉོན་མོངས་པ་རྣམས་འཇོམས་པ་དང་
། ཕུན་སུམ་
ཚོགས་པ་འཐོབ་པ་འམ། དངོས་པོ་ཡང་དག་པ་ཇི་ལྟ་བ་བཞིན་དུ་རིག་པས་ན་རིག་པ་སྟེ།
ལྷ་རྣམ་པ་དྲུག་གི་རང་བཞིན་ལ་ཡང་གསང་སྔགས་ཞེས་བྱའོ། །ཡང་ན་རྒྱ་གར་གྱི་སྒྲ་ལས་
དྲངས་ན། མནྡྲ་ཞེས་བྱ་སྟེ། ཤེས་པ་དང་། སྐྱོབ་པའི་དོན་གྱིས་ནི། གསང་སྔགས་ཞེས་བྱའོ། །
ཡང་ན་ཞེས་པ་དང་ལྡན་པས་ནའམ་གསང་སྟེ་བརྗོད་པའི་ཕྱིར་གསང་སྔགས་ཏེ། གསང་
སྔགས་ནི་ཆོས་གསང་བ་ཉིད་ཀྱིས་གྲུབ་པར་ཤེས་པར་བྱའོ། །རྒྱ་གར་གྱི་ཡུལ་ན་དངོས་
གྲུབ་འཕྲོག་པའི་ཆོ་ག་ཡོད་དེ། བསྒྲུབ་པར་བྱ་བའི་ལྷ་དེའི་ཕྱག་རྒྱ་དང་། གསང་སྔགས་མི་
ཤེས་ན་འཕྲོག་ཏུ་མི་ཚུགས་པས་ན་གསང་ངོ་། །མཐུ་ཆེན་པོ་འདི་ཞེས་པ་ནི། གང་གཟུངས་
རིངས་སྟོང་པ་ཉིད་ཀྱི་སྙིང་པོར་བྱུང་བ་འདིས། བདག་གི་དོན་ཡང་སྒྲུབ་པར་ནུས་ལ།
ལ14)



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
གཞན་གྱི་དོན་ཡང་བྱ་བར་ནུས་པས་ན་མཐུ་ཆེན་པོའོ། །ཡང་ན་གང་ཟག་ཕ་རོལ་པོ་རྗེས་
སུ་བཟུང་སྟེ། གསོ་བ་ཐུན་མོང་མ་ཡིན་པའི་ལས་སྒྲུབ་པ་ལ། གང་ཟག་ཕ་རོལ་པོ་ཚར་
བཅད་པ་དེ་བསད་པ་ཐུན་མོང་མ་ཡིན་པའི་ལས་ཀྱང་གྲུབ་པས་ན་ཡང་མཐུ་ཆེན་པོ་འདི་
ཞེས་གསུངས་སོ། །འོན་ཏེ་གང་སུའི་མཐུས་སྨྲས་ན། སངས་རྒྱས་ཀྱི་མཐུས་སྨྲས་སོ་ཞེས་
གསུངས་སོ། །སངས་རྒྱས་ཞེས་པ་ནི་གོང་དུ་བཤད་ཟིན་ཏོ། །
འོ་ན་དེ་གང་གིས་སྨྲས་ན། ལག་ན་རྡོ་རྗེས་རབ་ཏུ་སྨྲས་སོ་ཞེས་གསུངས་སོ། །ལག་
ན་རྡོ་རྗེ་ཞེས་པ་ཡང་གོང་དུ་བཤད་ཟིན་ཏོ། །འོ་ན་གང་སྨྲས་ཤེ་ན། གསང་སྔགས་ཀྱི་མཐུ་
ཆེན་པོ་འདི་རབ་ཏུ་སྨྲས་སོ་ཞེས་གསུངས་སོ། །གསང་སྔགས་ཞེས་པའང་གོང་དུ་བཤད་ཟིན་
ཏོ། །འོ་ན་ཡོན་ཏན་དུ་དང་ལྡན་པ་ཅིག་སྨྲས་ཤེ་ན། བདག་དང་གཞན་གྱི་ཕུན་སུམ་ཚོགས་པའི་
ཡོན་ཏན་རྣམ་པ་གཉིས་དང་ལྡན་པ་ཅིག་སྨྲས་སོ། །དེ་ཡང་བཤད་ཟིན་ཏོ། །དེས་ནི་ལྷ་དྲུག་
གི་ཡོན་ཏན་ཕུན་སུམ་ཚོགས་པ་བཤད་ཟིན་ཏོ།། །།
ད་ནི་སྒྲ་དང་ཡི་གེའི་མཚན་ཉིད་བཤད་དེ། ན་མོ་རཏྣ་ཏྲ་ཡཱ་ཡ་ཞེས་པ་ནས་ཨ་མྲྀ་ཏེ་
ཧཱུྃ་ཕཊ་ཅེས་པའི་བར་གྱིས་སྒྲ་དང་ཡི་གེའི་ལྷ་གཉིས་ཀ་བསྟན་ཏོ། །སྔགས་དོན་རྣམ་པར་
དབྱེ་བ་ནི་འདིར་ཡང་མ་བཤད་དེ། དེའི་དོན་མི་འཆད་པ་ནི། ནུས་པ་ཆུང་བར་འགྱུར་བའི་
ཕྱིར་དང་། སློབ་དཔོན་བི་མ་ལ་མི་ཏྲས་མཛད་པའི་སྔགས་དོན་རྣམ་པར་འབྱེད་པའི་འགྲེལ་
པ་ལས་ཤེས་པར་བྱའོ། །དེས་ནི་སྒྲ་དང་ཡི་གེ་གཅིག་ཏུ་བསྡུས་ཏེ་བཤད་ཟིན་ཏོ།། །།
ད་ནི་འོད་ཟེར་སྤྲོ་བསྡུ་ལས་གཟུགས་ཀྱི་ལྷ་བསྐྱེད་པའི་མཚན་ཉིད་བཤད་པར་བྱ་སྟེ།
དེ་ཡང་སྡིག་པ་ཐམས་ཅད་བྱང་བྱས་ནས། ཞེས་བྱ་བ་ལ་སོགས་པ་གསུངས་ཏེ། དེ་ཡང་
སྡིག་པ་ཞེས་པ་ནི་རྒྱ་གར་གྱི་སྒྲ་ལས་དྲངས་ན་པཱ་པཾ་ཀ་ལས་དྲངས་ན་སྡིག་པ་ཞེས་བྱ་སྟེ།
སྡིག་པའི་ངོ་བོ་ནི་མི་མཛེས་པར་འཇུག་པའོ། །ངེས་པའི་ཚིག་ནི་ཅི་ཕྱིར་སྡིག་པ་ཞེ་ན། རྣམ་
~ 141



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་སྨིན་པ་ཡིད་དུ་མི་འོང་བ་འབྱིན་པར་བྱེད་པས་ན་སྡིག་པའོ། །ཡང་ན་སྡིག་པ་ཞེས་བྱ་
བ་ནི། ལུས་ལ་སོགས་པ་ལས་བྱུང་བ་མི་འདོད་པའི་བག་ཆགས་སེམས་ལ་ཡོད་པར་བྱའོ་
ཞེས་གསུངས་སོ། །ཡང་ན་སྡིག་པ་ཞེས་བྱ་བ་ནི། སྡུག་བསྔལ་གཅིག་ནས་གཅིག་ཏུ་བརྒྱུད་དེ།
རབ་ཏུ་བྱུང་བ་ཉིད་ཀྱིསཤིན་ཏུ་འཇོམས་པ་ཉིད་ཡིན་པའི་ཕྱིར་ན།སྡིག་པ་ཞེས་གསུངས་སོ། །
ཡང་ན་སྡིག་པ་ཐམས་ཅད་ཅེས་པ་ནི། སེམས་ཅན་གྱི་ཉོན་མོངས་པ་ཐམས་ཅད་དོ། །བྱང་
བྱས་ནས་ཞེས་པ་ནི་ཟླ་བའི་དཀྱིལ་འཁོར་གྱི་གཟུགས་ཀྱི་སྟེང་གི་གཟུགས་ལས་འོད་ཟེར་
དང་། ལྷའི་སྐུ་བསམ་གྱིས་མི་ཁྱབ་ཅིང་། དཔག་ཏུ་མེད་པ་འཕྲོས་པས་སེམས་ཅན་ཐམས་
ཅད་ཀྱི་སྡིག་སྒྲིབ་སྦྱངས་ནས། ཐར་པ་དང་ཐམས་ཅད་མཁྱེན་པ་ལ་བཀོད་པའོ། །དཔེར་ན་
མེ་ཡིས་རྩྭ་བསྲེག་པ། །རླུང་གིས་ཐལ་བ་མྱུར་དུ་དེད། །དེ་བཞིན་ཚེ་རབས་སྔ་མ་ལ། །
བསགས་པའི་སྡིག་པ་ཐམས་ཅད་བསྲེགས། །དཔེར་ན་ཆར་པ་བབ་གྱུར་ཏེ། །རི་ལས་
འབབ་ཆུ་འབབ་པ་ཡིས། །ས་ཡི་སྟེང་གི་ཕྱག་དར་དང་། །ཉལ་ཉིལ་ཐམས་ཅད་འདེད་པར་
འགྱུར། །དེ་བཞིན་གཟུངས་འདི་མཐོང་བ་དང་། །ཐོས་པ་ཙམ་གྱིས་སྡིག་པ་འབྱང་། །ཞེས་
གསུངས་སོ། །སྡུག་བསྔལ་ཞེས་བྱ་བའི་ངོ་བོ་ནི། ལུས་དང་སེམས་ལ་གནོད་པའི་མཚན་
ཉིད་བཀྲེས་པ་དང༌། སྐོམ་པ་དང་། བསད་པ་དང་། ཡིད་མི་བདེ་བ་ལ་སོགས་པའི་རང་
བཞིན་ནོ། །ངེས་པའི་ཚིག་ནི་ཅིའི་ཕྱིར་ན་སྡུག་བསྔལ། ལུས་སེམས་ངལ་ཞིང་དུབ་པས་ན་
སྡུག་བསྔལ་ལོ། །ཐམས་ཅད་ཅེས་པ་ནི་སྡུག་བསྔལ་གསུམ་མམ། བརྒྱད་ལ་སོགས་པ་ལ་
བྱའོ། །སྡུག་བསྔལ་གསུམ་ནི་སྡུག་བསྔལ་གྱི་སྡུག་བསྔལ་དང་། འགྱུར་བའི་སྡུག་བསྔལ་
དང་། འདུ་བྱེད་ཀྱི་སྡུག་བསྔལ་ལོ། །སྡུག་བསྔལ་བརྒྱད་ནི། སྐྱེ་བའི་སྡུག་བསྔལ་དང་།
རྒས་པའི་སྡུག་བསྔལ་དང་། ན་བའི་སྡུག་བསྔལ་དང་། འཆི་བའི་སྡུག་བསྔལ་དང་། དགྲ་
སྡང་བ་དང་ཕྲད་ཀྱིས་དོགས་པའི་སྡུག་བསྔལ་དང་། གཉེན་བྱམས་པ་དང་བྲལ་གྱིས་
མ142ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
དོགས་པའི་སྡུག་བསྔལ་དང་། འདོད་པ་བཙལ་གྱིས་མི་རྙེད་པའི་སྡུག་བསྔལ་དང་། ཡོད་
པ་བརླག་གིས་དོགས་པའི་སྡུག་བསྔལ་ལོ། །མེད་པར་བྱེད་ཅེས་པ་ནི། རྒྱུ་ཉོན་མོངས་པ་
མེད་པས། འབྲས་བུ་སྡུག་བསྔལ་མི་འབྱུང་ངོ༌། །རྒྱུད་དོ་ཅོག་གི་རྩ་བ་སྟེ། །དཔལ་ཀུན་
གྱིས་ནི་ལེགས་པར་བརྒྱན། །འོད་ཟེར་དང་ལྷའི་སྐུ་འཕྲོས་པ་ཚུར་བཏུས་པའི་དོན་ཏོ། །
རྒྱུད་དོ་ཅོག་ཅེས་པ་ནི། འོད་ཟེར་དང་ལྷའི་སྐུའི་རྒྱུད་ཐམས་ཅད་ཀྱིས་ནམ་མཁའི་ཁམས་
གང་བས་ན། རྒྱུད་དོ་ཅོག་གསུངས་སོ། །གི་ཞེས་པ་ནི་དྲུག་པ་འབྲེལ་པ་སྟོན་པར་བྱེད་པའི་
སྒྲ་སྐྱེས་བུའིའོ། །རྩ་བ་ཞེས་པ་ནི་ཟླ་བའི་སྟེང་གི་གཟུངས་རིངས་སོ། །སྟེ་ཞེས་པ་ནི་ལྷག་མ་
ལུས་པའི་ཚིག་སྟེ། ཡང་འོད་ཟེར་དང་ལྷའི་སྐུ་སླར་ལ་ཚུར་འདུས་པའོ། །དེས་ན། རྒྱུད་དོ་
ཅོག་གི་རྩ་བ་སྟེ། །ཞེས་གསུངས་སོ། །དཔལ་ཀུན་ཞེས་པ་ནི། འོད་ཟེར་དང་ལྷའི་སྐུ་ཡིས་
སེམས་ཅན་གྱི་དོན་བྱས་པ་དང་། འཕགས་པ་མཆོད་པས་བསོད་ནམས་དང་། ཡེ་ཤེས་ཀྱི་
ཚོགས་བསགས་པའོ། །གྱིས་ཞེས་པ་ནི་དྲུག་པ་འབྲེལ་པར་བྱེད་པའི་སྒྲའོ། །ལེགས་པར་
བརྒྱན་ཞེས་པ་ནི་ཟླ་བའི་སྟེང་ན་གཟུགས་ཚོགས་གཉིས་ཀྱི་ཡོན་ཏན་དང་ལྡན་པའམ།
མཛེས་པར་བྱེད་པ་ནི། དཔལ་ཀུན་གྱིས་ནི་ལེགས་པར་བརྒྱན། །ཞེས་གསུངས་སོ། །དེས་
ནི་འོད་ཟེར་སྤྲོ་བསྡུ་ལས། །གཟུགས་ཀྱི་ལྷ་བསྐྱེད་པ་བསྟན་ཏེ། བཤད་ཟིན་ཏོ། །
ཡང་རྒོལ་ཏེ་གསང་སྔགས་སྤྱིའི་རྒྱུད་ཀྱི་ལུགས་ཀྱིས། ལྷའི་སྐུ་བསྒོམས་པས་སྐྱོ་ན།
བཟླས་བརྗོད་བྱ་བ་སྟོན་པ་ཡིན་པ་ལ། གཟུངས་འདིའི་ནང་དུ་ལྷའི་སྐུ་བསྒོམས་པའི་རྗེས་
ལ། བཟླས་བརྗོད་བྱ་བ་མི་སྟོན་པར། འོད་ཟེར་སྤྲོ་བསྡུ་དང་། བཟླས་བརྗོད་དང་། བསྙེན་
སྒྲུབ་གང་གི་དོན་དུ་བྱ་བའི་གང་ཟག་སྟོན་པ་ཅི་ལས་དགོངས་ཤེ་ན། དེ་ལྟར་གཟུངས་ཀྱི་
དགོངས་པ་ནི། །འོད་ཟེར་སྤྲོ་བསྡུ་ཡང་སེམས་ཅན་དབང་པོ་ཉམས་པ་ལ་སོགས་པའི་གང་
ཟག་འདི་དག་གི་དོན་དུ་བྱས་པའི་ཕྱིར་དང་། འོད་ཟེར་སྤྲོ་བསྡུ་དང་། བསྙེན་སྒྲུབ་བྱ་བ་
༤143



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་གང་ཟག་འདི་རྣམས་ཀྱི་དོན་དུ་བྱེད་པ་ཡིན་པའི་ཕྱིར་ན། ལྷའི་སྐུ་བསྒོམ་པ་གསུངས་
པའི་རྗེས་ལ། ལྷའི་སྐུ་བསྒོམས་ནས། འོད་ཟེར་སྤྲོ་བསྡུ་དང་བཟླས་བརྗོད་དང་། བསྙེན་
སྒྲུབ་གང་གི་དོན་དུ་བྱ་བའི་གང་ཟག་བསྟན་གྱི། བཟླས་བརྗོད་བྱ་བ་དང་། བསྙེན་སྒྲུབ་བྱ་
བ་མ་གསུངས་པ་ནི། དེ་ལ་དགོངས་པའོ། །ཡང་ན་ཚིག་ཚོགས་ཆུང་བར་བྱ་བའི་ཕྱིར་རོ། །
ད་ནི་འོད་ཟེར་སྤྲོ་བསྡུ་གང་གི་དོན་དུ་བྱ་བའི་གདུལ་བྱ་བཤད་པར་བྱ་སྟེ། འོ་ན།
སྡིག་པ་ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད། །ཅེས་
གསུངས་ཏེ། གང་གི་སྡིག་པ་བྱང་བར་བྱས་ནས། སྡུག་བསྔལ་མེད་པར་བྱེད་ཅེ་ན། །
སེམས་ཅན་དབང་པོ་ཉམས་པ་དང་། །བྱ་བ་ལ་སོགས་པ་དེ་དག་གི་སྡིག་པ་བྱང་ནས།
སྡུག་བསྔལ་མེད་པར་བྱེད་དོ། །སེམས་ཅན་ཞེས་པ་ནི་འགྲོ་བ་རིགས་དྲུག་ཐམས་ཅད་དོ། །
དབང་པོ་ཞེས་པ་ནི་མིག་ལ་སོགས་པའི་དབང་པོ་དྲུག་དང་
། དད་པ་ལ་སོགས་པའི་དབང་པོ་
ལྔའོ། །ཉམས་པ་ཞེས་པ་ནི། གདོན་ཆེན་པོ་བརྒྱད་ལ་སོགས་པས་བྱིན་གྱིས་བརླབས་པའོ། །
དེ་ལ་དབང་པོ་དྲུག་ཉམས་པ་ནི། མིག་ཏུ་ལིང་ཏོག་ཞུགས་པ་དང་། །རྣ་བ་འོན་པ་ལ་སོགས་
པའོ། །འོག་མ་ལྔ་ཉམས་པ་ནི་སྔར་དད་པ་ཆེ་བ་ལ། ཕྱིས་ཆུང་བར་སོང་བ་དང་སྔར་བརྩོན་
འགྲུས་ཆེ་བ་ལ་ཕྱིས་ཆུང་ངུར་སོང་བ་དང་སྔར་དྲན་པ་གསལ་བ་ལ་ཕྱིས་བརྗེད་པར་སོང་བ་
དང༌། སྔར་ཏིང་ངེ་འཛིན་བཟང་པོ་ཡོད་པ་ལ་ཕྱིས་ངན་པར་སོང་བ་དང་། སྔར་ཤེས་རབ་
རྣོན་པོ་ལས། ཕྱིས་ཤེས་རབ་རྟུལ་དུ་སོང་བའོ། །དེ་ཚོ་ཐམས་ཅད་ཀྱང་གདོན་གྱིས་བྱས་
ར་དཔུང་བཟངས་དང་། རིག་པ་མཆོག་ལས་གསུངས་སོ། །དེ་ཚོ་གང་ཉམས་ཀྱང་འདིའི་
བསྙེན་པ་སྔོན་དུ་སོང་བས། འདིའི་དཀྱིལ་འཁོར་བྱས་ཏེ་ཁྲུས་དང་། བྱབ་པ་དང་། བསྐྲད་པ་
དང་། སྲུང་བ་ལ་སོགས་པ་བྱས་ན་གྲོལ་བར་འགྱུར་རོ། །བསྙེན་སྒྲུབ་རྣམ་པ་གཉིས་ནི་འདི་
དག་ཐམས་ཅད་ལ་སྦྱར་བར་བྱའོ། །ཚེ་ཟད་པ་དང་། ཞེས་པ་ནི། སྔོན་གྱི་རྣམ་སྨིན་གྱིས་ཚེ་
~144ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ཟད་པ་ལ་ཆོ་ག་འདི་བྱས་ཏེ། བསྐྲད་པ་དང་། རྡོ་རྗེས་བྱབ་པ་ཙམ་གྱིས། དེའི་ཚེ་ཡོངས་སུ་
ཟད་པ་ལས་ཀྱང་རྣམ་པར་འཕེལ་ཏེ། རིང་དུ་བདེ་བར་འཚོ་བར་འགྱུར་རོ། །ཚེ་ཉམས་དང་
ཞེས་པ་ནི། སྔོན་གྱི་རྣམ་སྨིན་གྱིས་ཚེ་མ་ཟད་ཀྱང་འཕྲལ་གྱི་རྐྱེན་གྱིས་སྲོག་གི་བར་ཆད་དུ་
འགྱུར་བ་ལ་ཡང་། འདིའི་ཆོ་ག་བྱས་ན་ཚེའི་བར་ཆད་དང་། དུས་མ་ཡིན་པར་འཆི་བ་བརྒྱད་
རྣམ་པ་ཐམས་ཅད་དུ་མི་འབྱུང་ངོ་། །འབྱུང་བར་མི་འགྱུར་རོ། །དཔེར་ན་སྐམ་པོར་འགྲེ་ལྡོག་
ཉ། །ཆུ་དང་བྲལ་བས་འཆི་སྒོར་འགྲོ། །ལ་ལས་སླར་ཡང་ཆུ་བོར་ན། །དེ་ན་གནས་ཤིང་ཡང་
རྩེའོ། །དེ་བཞིན་དྲན་པ་ཙམ་གྱིས་ཀྱང་། །མི་རྣམས་ཚེ་ནི་ཟློག་པར་བྱེད། །ཅེས་གསུངས་
སོ། །ཕུན་སུམ་ཚོགས་པ་ནི། བཀྲ་ཤིས་པའམ། བསམ་པ་ཐམས་ཅད་ཡིད་བཞིན་དུ་གྲུབ་
པ་སྟེ། དེ་ལས་བཟློག་པ་སྟེ། ཕུན་སུམ་ཚོགས་མིན་ཞེས་གསུངས་སོ། །གང་ཆགས་དང་
ཞེས་པ་ནི། གང་ཟག་དེའི་རྒྱུད་ལ་བཀྲ་མི་ཤིས་པ་ཐམས་ཅད་དང་ལྡན་པའོ། །ལྷ་རྣམས་
ཞེས་པ་ནི།འཇིག་རྟེན་པའི་ལྷ་དང་། ཡེ་ཤེས་ཀྱི་ལྷ་མང་པོ་ཡོད་པས་ན་ལྷ་རྣམས་ཞེས་
གསུངས་སོ། །རྒྱབ་ཀྱིས་ཕྱོགས་པ་དང་ཞེས་པ་ནི། བདག་ཉིད་ཀྱི་སྐུ་གསུང་ཐུགས་ཀྱི་དམ་
ཚིག་ཉམས་པའི་དབང་གིས། ལྷ་གཉིས་པོ་དེ་མ་རྗེས་ཏེ། བདག་ལ་མགོན་སྐྱབས་དང་།
དཔུང་གཉེན་མི་བྱེད་པ་དང་། སྐྱབས་བྱིན་ལ་སོགས་པ་མི་བྱེད་པའོ། །འཇིག་རྟེན་པའི་ལྷ་
རྒྱབ་ཀྱིས་ཕྱོགས་པ་ནི། འཕངས་པ་སྟེ་བདག་གི་སྟོང་གྲོགས་མི་བྱེད་པའོ། །འཇིག་རྟེན་
ལས་འདས་པའི་ལྷ་རྒྱབ་ཀྱིས་ཕྱོགས་པ་ནི། དབང་བསྐུར་བའི་དུས་སུ། སློབ་དཔོན་གྱི་
སྔགས་དང་། ཕྱག་རྒྱ་དང་། ཏིང་ངེ་འཛིན་གྱིས་ཡེ་ཤེས་སེམས་དཔའ་བསྡིམས་ནས་གཞན་
པ་བདག་ཉིད་ཀྱིས་དམ་ཚིག་ཉམས་པའི་དབང་གིས་སྙིང་ག་དྲལ་ཏེ་གཤེགས་པའོ། །
དེ་ལྟར་གྱུར་ན་ཡང་། བདག་ཉིད་ལ་ཁྲུས་ཀྱི་ཆོ་ག་འདི་བྱས་པས། དམ་ཚིག་ཉམས་
པ་ལས་བསྐོངས་ཏེ། བྱིན་གྱིས་རློབ་པ་ལ་སོགས་པ་བྱེད་པར་འགྱུར་རོ། །འཇིག་རྟེན་པའི་
ལ 145ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྷ་རིང་དུ་འཕངས་ཀྱང་ཁུགས་ཏེ། དཔུང་གཉེན་ལ་སོགས་པ་བྱེད་པར་འགྱུར་རོ། །མཛའ་
བའི་སྐྱེ་བོ་ཞེས་པ་ནི། ཕེབས་པར་སྨྲ་བ་འམ། ཡིད་བཅུགས་པ་ལ་སོགས་པ་བྱེད་པའོ། །
སྡུག་པའི་སྐྱེ་བོ་ཕེབས་པར་སྨྲ་བ་ལ་སོགས་པ་མ་ཡིན་གྱི་ཕན་ཚུན་གཅིག་ལ་གཅིག་ཡིད་དུ་
འོང་བ་དང་། སྙིང་དུ་སྡུག་པའོ། །སྡང་བ་ཞེས་པ་ནི། བདག་ཉིད་ཀྱིས་ཉེས་པ་ཅི་ཡང་མ་བྱས་
པར། དེ་གཉིས་བདག་ལ་སྡང་བར་གྱུར་པ་ཡང་གདོན་གྱིས་བྱས་པར་རིག་པ་མཆོག་གི་རྒྱུད་
ལས་གསུངས་སོ། །བྲན་སོགས་ཞེས་པ་ནི་རང་གི་འཁོར་དང་གཡོག་ལ་སོགས་པའོ། །གཟའ་
ལ་སོགས་ཞེས་པ་ནི། རང་གི་བུ་དང་ཆུང་མ་ལ་སོགས་པའོ། །གཙེས་པ་དང་ཞེས་པ་ནི། དེ་
ལ་དེ་ཚོ་གནོད་པ་བྱེད་པའོ། །ཕན་ཚུན་མཐུན་པ་མ་ཡིན་དང་། ཞེས་པ་ནི། སྐྱེ་བོ་ནང་ཕན་
ཚུན་གནོད་པ་དང་། རྣམ་པར་རྩོད་པའོ། །རྩོད་པ་ནི་གཅིག་དང་ཤགས་འགྱེད་པའོ། །རྣམ་
པར་རྩོད་པ་ནི། གཡུལ་བཤམས་ནས་འཐབ་པའོ། །ནོར་འགྲིབས་པས་ནི་གནོད་པ་དང་། །
ཞེས་པ་ནི། བདག་ཉིད་སྔར་ཕྱུག་པ་ལས། ཕྱིས་དབུལ་པོར་གྱུར་པ་འམ། ཚོང་བྱས་ཀྱང་
ལེགས་པར་མི་འོང་བ་དང་། སོ་ནམས་བྱས་ཀྱང་འབྲས་བུ་ལ་སོགས་པ་མང་པོ་མི་འབྱུང་
བའོ། །མྱ་ངན་ལས་བྱུང་བའི་གནོད་པ་ཞེས་བྱ་བ་ནི། དཔེར་ན་རྒན་མོ་ཅིག་གི་བུ་གཅིག་པ་
ཤི་སྟེ། ཡིད་ལ་བུའི་ཁ་དོག་དང་། དབྱིབས་ཀྱི་རྣམ་པ་ཡིད་ལ་བྱས་ཤིང་། ངག་ཏུ་བུ་བུ་ཞེས་
བརྗོད་པས། བུ་ལ་སེམས་ཟིན་ནས་བུ་ཤི་བའི་གཟུགས་མིག་སྔར་བྱུང་བས། ངའི་བུ་ཁྱེར་
བའི་འདྲེ་བྱུང་ངོ་ཟེར་བའི་ལོག་པའི་ཤེས་པ་ལ་བརྟེན་ནས། གདོན་ལ་སོགས་པ་འཇུག་གོ། །
ངལ་བ་ལས་བྱུང་བའི་གནོད་པ་དང་ཞེས་པ་ནི། བདག་ཉིད་ཀྱི་ལུས་དང་སེམས་དུབ་པར་
གྱུར་ནས་ཡིད་འཁྲུལ་ནས། འདྲེ་ལ་སོགས་པས་ཁྱེར་བ་ཡིན་ནམ་སྙམ་པའི་ལོག་པའི་ཤེས་
པ་ལ་བརྟེན་ནས། གདོན་ལ་སོགས་པ་འཇུག་པར་འགྱུར་རོ། །འཇིགས་པ་དང་ནི་ཞེས་པ་ནི།
སྤྲུལ་དང་གླང་པོ་ཆེའི་འཇིགས་པ་ལ་སོགས་པ་བརྒྱད་ཡོད་དོ། །ཡང་ན་དམྱལ་བའི་འཇིག་
༤146



ན་པོ་རཱ་ཧུ་
རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
རྟེན་མཐའ་ཡས་པ་དང་། ཡི་དྭགས་ཀྱི་འཇིག་རྟེན་མཐའ་ཡས་པ་དང་། དུད་འགྲོའི་འཇིག་
རྟེན་མཐའ་ཡས་པ་དང་། གཤིན་རྗེའི་འཇིག་རྟེན་མཐའ་ཡས་པ་དང་། བགྲོད་དཀའ་བའི་
འཇིག་རྟེན་མཐའ་ཡས་པ་དང་། སྐྱེ་བའི་འཇིགས་པ་མཐའ་ཡས་པ་དང་། ན་བའི་འཇིགས་
པ་མཐའ་ཡས་པ་དང་། འཆི་བའི་འཇིགས་པ་མཐའ་ཡས་པའོ། །ཕོངས་པ་དང་ཞེས་པ་ནི།
བདག་ཉིད་དང་པོ་ནས་དབུལ་བར་གྱུར་པའོ། །གཟའ་དང་ཞེས་པ་ནི་གཟའ་ཆེན་པོ་
ལ་ལ་སོགས་པ་བརྒྱད་དོ། །རྒྱུ་སྐར་ཞེས་པ་ནི་སྨིན་དྲུག་ལ་སོགས་པ་ཉི་ཤུ་རྩ་བརྒྱད་དོ། །
གཟའ་སྐར་ངན་པ་ལ་ན་བ་དང་། ཤི་བ་དང་། སྐྱེས་པ་ལ་སོགས་པ་བྱུང་ན། ཡང་འདིའི་ཆོ་
ག་བྱས་ན་ངེས་པར་ཞི་བར་འགྱུར་རོ། །བྱད་སྟེམས་དང་ཞེས་པ་ནི། འཁྲུལ་འཁོར་ལ་
སོགས་པར་བདག་གི་མིང་རུས་ལ་སོགས་པ་བཅུག་པ་འམ། མི་བཟད་གདོན་གྱིས་ཞེས་པ་
ནི་ལྷའི་གདོན་ལ་སོགས་པ་གདོན་ཆེན་པོ་བཅོ་བརྒྱད་ལས་དགེ་སློང་དང་། རྒྱལ་པོ་ལ་
འཛིན་པའི་སྲིན་པོའི་གདོན་ལ་སོགས་པའི་གདོན་ཆེན་པོ་བཞིའོ། །ཉེན་པ་ཞེས་པ་ནི།
སེམས་ཅན་གྱི་ལུས་སམ། སེམས་ལ་ཞུགས་པའོ། །མྱ་ངན་ངལ་ནས་བྱུང་བ་ཡི། །རྨི་ལམ་
སྡིག་པ་མཐོང་ན་ཡང་། །ཞེས་པ་ནི། གང་གི་རང་གི་རྨི་ལམ་དུ་བྱུང་བ་སྟེ། རྨི་ལྟས་ངན་པ་
སུམ་ཅུ་རྩ་གཉིས་པོ་གང་བྱུང་ཡང་འདིའི་ཆོ་ག་བྱས་ན་བཟློག་གོ། །སྡིག་པ་མཐོང་ན་ཡང་
ཞེས་པ་བཀྲ་མི་ཤིས་པའི་མཚན་མ་ལ་སོགས་པ་མཐོང་བའོ། །དེ་ཚོ་གང་བྱུང་ཡང་བཟླས་
བརྗོད་བྱས་པའི་སྒོ་ནས། འོད་ཟེར་སྤྲོ་བསྡུ་དང་། ཁྲུས་ཀྱི་ཆོ་ག་བྱས་པས། དེ་དག་ཐམས་
ཅད་ལས་གྲོལ་བར་འགྱུར་རོ། །དེས་ནི་བསྙེན་སྒྲུབ་གང་གི་དོན་དུ་བྱ་བའི་གདུལ་བྱ་བསྟན་
ཏོ། །
ད་ནི་བསྙེན་པའི་དུས་ན་སྒྲ་ལ་གནས་པའི་བསམ་གཏན་བསྟན་ཏེ། དེ་ལ་གསུམ།
སྦྱོར་བའི་ཆོ་ག་སྔོན་དུ་བྱ་བ་དང་། སྒྲ་ལ་གནས་པའི་བསམ་གཏན་དངོས་དང་། དེ་བྱ་བའི་
，
ལ147



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕན་ཡོན་ནོ། །དང་པོ་ནི། དེ་ནི་རབ་བཀྲུས་གཙང་མ་ཡིན། །བྱ་བ་དང་། གང་དག་ཡིད་
དགེ་སེམས་དང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །བྱ་བའི་ཚིག་རྐང་གསུམ་
གྱིས་སོ། །མདོ་སྡེ་དམ་པ་མཉན་པར་བྱ། །ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་
ནི་ཉན་བྱེད་ན། །ཞེས་པའི་ཚིག་རྐང་གསུམ་གྱིས་ནི་དངོས་གཞི་བསྟན་ཏོ། །མདོ་སྡེ་འདི་ཡི་
གཟི་བརྗིད་ཀྱིས། །ཞེས་པ་ནས། སྡིག་པ་ཀུན་ལས་རྣམ་པར་ཐར། །ཞེས་པའི་ཚིག་རྐང་
བདུན་གྱིས་ཕན་ཡོན་བསྟན་ཏོ། །སྔོན་དུ་བྱ་བ་ནི། དེ་ཡང་སུ་སིདྡྷི་ཀ་ར་ལས། ལུས་དང་
ངག་གི་གཙང་སྦྲ་དང་། །གསུམ་པ་ཡིད་ཀྱི་གཙང་སྦྲ་སྟེ། །བཞི་པ་བདེན་པར་སྨྲ་བའོ། །ལྔ་
པ་ཕྱི་ཡི་གཙང་སྦྲར་བཤད། །ཅེས་གསུངས་སོ། །དེས་ནི་ཞེས་པས་ནི་སྒྲུབ་པ་པོ་བསྟན་ཏོ། །
རབ་བཀྲུས་ཞེས་པ་ནི། ཕྱིའི་གཙང་སྦྲ་སྟེ། ས་དང་ཆུའི་ཁྲུས་དང་། འཐོར་འཐུང་ཉེ་རེག་གི་
བར་དུའོ། །གཙང་མ་ཞེས་པ་ནི། མི་གཙང་བ་དག་པའི་གནས་སྐབས་སོ། །ཡིད་ཅེས་པ་ནི།
དག་པར་བྱས་ནས་སྒྲ་ལ་གནས་པའི་བསམ་གཏན་བྱ་བའི་དོན་ཏོ། །འདིས་མཚོན་ཏེ། ཆོ་ག་
ཡན་ལག་དྲུག་གིས་ལྷ་བསྐྱེད་པའི་སྔོན་དུ་ཡང་། ཁྲུས་དང་གཙང་སྦྲ་ལ་སོགས་པ་བྱའོ། །
གང་དག་ཡིད་དགེ་ཞེས་པ་ནི་ཡིད་ཆེས་པའི་དད་པས་ཀུན་ནས་བསླངས་ནས། ལུས་
ངག་ཡིད་གསུམ་གྱི་སྒོ་ནས་སྡིག་པ་མི་དགེ་བ་མི་བྱེད་པའོ། །སེམས་དང་ཞིང་ཞེས་པ་ནི།
དད་པ་རྣམ་པ་གསུམ་ལས་དང་བའི་དད་པ་སྟེ། བདག་ཉིད་ཀྱི་སེམས་ཉོན་མོངས་པའི་
རྙོག་མ་དང་མི་ལྡན་པའོ། །གཙང་མའི་གོས་ཞེས་པ་ནི་སྔགས་པས་ཐང་གོས་དཀར་ལ་ཤིན་
ཏུ་འཇམ་པ་ལ། དུས་གསུམ་དུ་བཀྲུ་བ་དང་། ཡང་གུ་གུལ་གྱི་དུད་པས་བདུག་ཅིང་སྔགས་
བཟླས་སོ། །ཡང་ན་བསང་གཏོར་བྱའོ། །དེ་ཡང་སུ་སིདྡྷི་ཀ་ར་ལས། སྔགས་པས་ཐང་གོས་
མི་སྤང་ཞིང་། །དཀར་ལ་ཤིན་ཏུ་འཇམ་པོ་དེ། །ཉིན་གཅིག་བཞིན་དུ་བསང་བར་བྱ། །ཞེས་
གསུངས་སོ། །རབ་བརྒྱན་ཏེ་ཞེས་པ་ནི། སྔགས་གོས་ཀྱིས་སྔགས་པ་ཤིན་ཏུ་མཛེས་པར་
ལ148ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
བྱས་པའོ། །སྒྲ་ལ་གནས་པའི་བསམ་གཏན་གྱི་སྦྱོར་བའི་ཆོ་གའི་སྔོན་དུ་བྱ་བ་བཤད་ཟིན་
ཏོ།། །།
ད་ནི་སྒྲ་ལ་གནས་པའི་བསམ་གཏན་གྱི་དངོས་གཞིའི་ཆོ་ག་དངོས་བསྟན་ཏེ། མདོ་
སྡེ་ཞེས་པ་ནི། མཚན་ཉིད་མདོར་བསྡུས་ནས་བསྟན་དུ་རུང་བ་དང་།གཉེན་པོ་རྣམ་པར་
འགལ་བའི་སྒོ་ནས་སྤོང་བས་ན་མདོ་སྡེའོ། །དམ་ཞེས་པ་ནི། བསྐྱེད་རིམ་གསུམ་ཀ་བྱ་བར་
འཐད་པས་ན། དམ་པ་ཞེས་གསུངས་སོ། །ཡང་ན་མཚན་ཉིད་ཀྱི་ཐེག་པ་ལས་མཆོག་ཏུ་
གྱུར་པས་ན། དམ་པ་ཞེས་བྱའོ། །ཇི་ལྟར་མཆོག་ཏུ་གྱུར་ནས་མཚན་ཉིད་ཀྱི་ཐེག་པས་ཁྲུས་
དང་གཙང་སྦྲ་དང་།དཀའ་ཐུབ་ལ་སོགས་པའི་སྒོ་ནས་དངོས་གྲུབ་བསྒྲུབས་ཀྱང་ཚེ་འདི་ལ་
མཁའ་སྤྱོད་ཀྱི་དངོས་གྲུབ་ལ་སོགས་པ་མི་ཐོབ་ལ། གཟུངས་འདིས་ནི་ཚེ་འདི་ལ་མཁའ་སྤྱོད་
ལ་སོགས་པའི་དངོས་གྲུབ་ཐོབ་པར་འགྱུར་བས་ན། དམ་པ་ཞེས་གསུངས་སོ། །མཉན་པར་
བྱ་ཞེས་པ་ནི་ངག་གི་བརྗོད་བྱ་རྗོད་བྱེད་ཀྱི་ཚིག་སྤངས་ཏེ། བདག་ཉིད་ཀྱི་སེམས་སྒྲ་སྤྱིའི་
རྣམ་པར་སྣང་བའོ། །ཟབ་མོ་ཞེས་པ་ནི། སྒྲུབ་པ་པོའི་སྒྲ་ལ་གནས་པའི་བསམ་གཏན་བྱེད་
པ་དེ། ཐ་མལ་པའི་སོ་སོའི་སྐྱེ་བོས་མི་རྟོགས་པས་ན་ཟབ་མོ་ཞེས་པའོ། །འོ་ན་སྒྲ་ལ་གནས་
པའི་བསམ་གཏན་ཏེ་སུས་རྟོགས་ཤེ་ན། སངས་རྒྱས་སྤྱོད་ཡུལ་བ་ཞེས་པ་གསུངས་ཏེ།
སངས་རྒྱས་ཉག་གཅིག་ཁོ་ནའི་སྤྱོད་ཡུལ་ཡིན་པས་དེས་མཁྱེན་ཏོ། །མདོ་སྡེ་འདི་ནི་ཉན་
བྱེད་ན། །ཞེས་པ་ནི་སྒྲ་ལ་གནས་པའི་བསམ་གཏན་འདི་བྱེད་ན་ཞེས་པའི་དོན་ཏོ། །སྒྲ་ལ་
གནས་པའི་བསམ་གཏན་གྱི་མཚན་ཉིད་བཤད་ཟིན་ཏོ།།
ད་ནི་སྒྲ་ལ་གནས་པའི་བསམ་གཏན་གྱི་ཕན་ཡོན་བཤད་པར་བྱ་སྟེ། མདོ་སྡེ་འདི་ཡི་
གཟི་བརྗིད་ཀྱིས། །ཞེས་པ་ནི་སྒྲ་ལ་གནས་པའི་བསམ་གཏན་གྱི་ཕན་ཡོན་གྱིས་ཞེས་པའི་
དོན་ཏོ། །སྲོག་ཆགས་དག་ནི་ཐམས་ཅད་ཀྱི། །ཞེས་པ་ནི་འགྲོ་བའི་རིས་ལྔའོ། །མི་བཟད་
149
--



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཡི་ནད་རྣམས་ཀུན། །ཞེས་པ་ནི་མཛེའི་ནད་ལ་སོགས་པའོ། །དེ་དག་ཐམས་ཅད་ཞི་བར་
བལྟ། །ཞེས་པ་ནི་མི་བཟད་པའི་ནད་ཆེན་པོ་ལས་ཐར་བར་བྱེད་ཅེས་པའི་དོན་ཏོ། །ཚེ་དང་
བསོད་ནམས་འཕེལ་བར་འགྱུར། །ཞེས་པ་ནི་སྔོན་གྱི་རྣམ་པར་སྨིན་པ་ལས་ཚེ་སླར་ནུར་ཏེ་
རིང་པོར་ཐུབ་པའོ། །དཔེར་ན་བཅུད་ལེན་གྱི་སྨན་སྦྱོར་ལྟ་བུའོ། །བསོད་ནམས་འཕེལ་
བར་འགྱུར་ཞེས་པ་ནི། བདག་གི་ཕུན་སུམ་ཚོགས་པ་ཐམས་ཅད་རྒྱས་པར་འགྱུར་བའོ། །
དཔེར་ན་རིགས་ཀྱི་བུ་འམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
གླེགས་བམ་དུ་འདྲི་འམ། བྲིས་ནས་འཛིན་ཏམ། འཆང་ངམ། ཀློག་གམ། ཀུན་ཆུབ་པར་
བྱེད་པ་ལ་སོགས་པ་བྱས་ནས། མེ་ཏོག་ལ་སོགས་པས་མཆོད་པ་དང་། རིམ་གྲོ་ལ་སོགས་
པ་བྱས་ན། དེ་དང་དེའི་བསོད་ནམས་འཕེལ་བར་འགྱུར་བ་ལྟ་བུའམ། ས་ཆེན་པོ་ལ་ས་
བོན་བཏབ་ནས་རྒྱུ་རྐྱེན་ཚོགས་པར་གྱུར་ནས། རྣམ་པར་འཕེལ་བར་འགྱུར་བ་ལྟ་བུའོ། །
སྡིག་པ་ཀུན་ལས་རྣམ་པར་ཐར། །ཞེས་པ་ནི་ཡིད་དུ་མི་འོང་བ་ཐམས་ཅད་མི་འབྱུང་བའོ། །
ཡང་ན་མི་དགེ་བ་བཅུ་དང་། ལས་ཀྱི་སྒྲིབ་པ་གདོན་མི་ཟ་བར་མྱོང་བར་འགྱུར་བ་ཐམས་ཅད་
སྤངས་པའོ། །དཔེར་ན་མི་དགེ་བ་བཅུ་སྤངས་ནས། དགེ་བ་བཅུ་སྤྱོད་པའི་གང་ཟག་ལྟ་
བུའོ། །སྒྲ་ལ་གནས་པའི་བསམ་གཏན་བྱ་བར་འདོད་ན། བསམ་གཏན་ཕྱི་མ་ལས་ཀྱང་
།
གསང་སྔགས་ལ་གནས་དངོས་གྲུབ་སྟེར། །སྒྲ་གནས་རྣལ་འབྱོར་སྟེར་བར་དྲན། །སྒྲ་མཐར་
ཐར་པ་སྟེར་བ་ཉིད། །འདི་དག་དེ་ཉིད་གསུམ་པ་ཡིན། །ཞེས་གསུངས་སོ། །སྒྲ་ལ་གནས་
པའི་བསམ་གཏན་ནི། བདག་ཉིད་ལྷར་བསྐྱེད་པ་མི་དམིགས་པར་བསམས་ལ་
རྗེས་ལ། བདག་ཉིད་ཀྱི་སེམས་སྟོང་པ་ཉིད་ཀྱི་ངང་ལས། ནམ་མཁའ་ལས་ཟླ་བའི་དཀྱིལ་
འཁོར་གྱི་སྟེང་ན། .གཟུངས་སྔགས་ལ་སོགས་པ་དཀར་ཤ་རེ་ཡོད་པར་བསམས་ལ། ཡི་གེ་
དེའི་འོད་ཟེར་མེ་འབར་བ་ལྟ་བུར་བསམས་ཏེ། ཕྱི་ནས་དེ་ཚོ་ཡང་མི་དམིགས་པར་
150ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
བསམས་ལ། བདག་ཉིད་ཀྱི་སེམས་ན་མོ་རཏྣ་ཏྲ་ཡཱ་ཡ་བྱ་བ་ནས། ཨ་མྲྀ་ཏེ་ཧཱུཾ་ཕཊ་བྱ་བའི་
བར་དུ་ཡི་གེའི་རང་སྒྲ་སྒྲོགས་པ་དེ་ཡང་དཔེར་ན་དྲིལ་བུའི་སྒྲ་དང་འདྲ་བར་རྒྱུན་མི་འཆད་
པར་བདག་ཉིད་ཀྱི་སེམས་སྒྲ་སྤྱི་ཡི་རྣམ་པར་གྲག་པར་བསམ་མོ། །དེ་ནི་སྒྲ་ལ་གནས་པའི་
བསམ་གཏན་ནོ། །དེ་མི་བྱེད་ན་དམིགས་པ་གསུམ་གྱིས་བྱ་བ་འམ། ཡན་ལག་བཞིས་བྱ་
སྟེ། དམིགས་པ་གསུམ་ནི། སྒྲ་དང་སེམས་དང་གཞི་ལ་གཞོལ། །གསང་སྔགས་ཡི་གེ་བཞི་ལ་
གནས། །ཞེས་བསམ་གཏན་ཕྱི་མ་ལས་གསུངས་སོ། །གསང་སྔགས་ཀྱི་ཡི་གེ་དང་། དེའི་
གདན་ཟླ་བའི་དཀྱིལ་འཁོར་དང་། དེ་བཞིན་གཤེགས་པའི་སྐུའོ། །དང་པོ་ནི་གཟུགས་ལ་
དམིགས། དེ་ནས་ཟླ་བའི་དཀྱིལ་འཁོར་ལ་དམིགས། དེ་ནས་བཅོམ་ལྡན་འདས་ལ་
དམིགས་སོ། །ཡན་ལག་བཞི་ནི། བཅོམ་ལྡན་འདས་བུམ་པའི་ནང་ན་བཞུགས་པ་དང་།
བདག་ཉིད་ལྷ་རུ་བསྐྱེད་པ་དང་། དེ་གཉིས་ཀྱི་ཐུགས་ཀ་ན་ཟླ་བའི་དཀྱིལ་འཁོར་རེ་རེ་ཡོད་
པ་དང་། དེའི་སྟེང་ན་གཟུངས་རིངས་སམ། ཡང་སྙིང་ངམ། རིགས་ཀྱི་སྙིང་པོ་གང་རུང་
གནས་པར་བསམ་མོ། །འོ་ན་ལྷ་ནི་གཉིས་སུ་བཤད་ལ། སྔགས་དང་། ཟླ་བ་གཉིས་
གཉིས་སུ་མི་འཆད་པ་ཅིའི་ཕྱིར་ཞེ་ན། ནང་དུ་བསྡུས་ཙམ་ན་གསུམ་ལས་མེད་པས་དེ་རུ་
ཡང་འདྲ་གསུང་ངོ་། །ཡང་ན་གསང་སྔགས་དང་བཟླས་པ་གཉིས་ནི་རིགས་མི་མཐུན་ཡང་
རྣམ་པར་བཅད་པའི་ལྡོག་པ་མཚུངས་ལ་ལྷ་ནི་མི་མཚུངས་པ་ཡང་སྲིད་པས་ན་ལྷ་ལ་གསུམ་
དུ་བཤད་པ། སྔགས་དང་ཟླ་བ་གཉིས་ལ་རིགས་འདྲ་བས་རེ་རེར་མ་བཤད་དོ། །བཟླས་
བརྗོད་བྱེད་པའི་ཟློས་ལུགས་ནི་གཉིས་ཏེ། རྡོ་རྗེའི་ཚིག་གམ། ཤུབ་བུའི་སྦྱོར་བས་ཧ་ཅང་
མི་དལ་མི་མྱུར་བར་སྔགས་ཀྱི་ཡི་གེ་བརྗོད་ཅིང་བཟླས་བརྗོད་བྱའོ། །དེ་གཉིས་ཀྱི་གྲངས་
ནི་གཙོ་འཁོར་ཡོད་ན་གཙོ་བོ་ལ་འབུམ་ཕྲག་གཅིག །འཁོར་རྣམས་ལ་ཁྲི་ཕྲག་རེ་རེ་བྱའོ། །
ཡི་གེའི་གྲངས་ཀྱིས་བྱེད་ན། བཅོ་ལྔ་མན་ཆད་ཀྱི་ཡི་གེ་རེ་རེ་ཞིང་འབུམ་ཕྲག་རེ་རེ་བྱའོ། །
"，
ལ151ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཅུ་དྲུག་ཡན་ཆད་ནས། སུམ་ཅུ་རྩ་གཉིས་མན་ཆད་ལ་ནི་འབུམ་ཕྲག་གསུམ་བྱའོ། །དེ་
ཡན་ཆད་ལ་ནི་འབུམ་ཕྲག་གསུམ་བྱའོ་གསུང་ངོ༌། །འདིར་ནི་བཅོམ་ལྡན་འདས་རྡོ་རྗེ་རྣམ་
པར་འཇོམས་པ། སྒྲ་ལ་གནས་པའི་བསམ་གཏན་ལ་མཆོག་ཏུ་བརྙེས་པ། བསྙེན་པའི་
དུས་སུ་དེ་བྱའོ། །བུམ་པ་ལ་བྱེད་ན་གཅིག་བྱའོ། །བསྙེན་པ་དང་སྒྲུབ་པའི་བར་དུ་བཟླས་
བརྗོད་བྱེད་པ་ནི་གཉིས་ཀའི་ཤེས་པར་བྱའོ། །
ད་ནི་སྒྲུབ་པའི་ཆོ་ག་བསྟན་ཏེ། འོ་ན་སྒྲུབ་པའི་ལུགས་ཀྱིས་དཀྱིལ་འཁོར་གྱི་ཆོ་ག་
དགོས་པ་ཡིན་ན་བྱེ་བྲག་གི་རྒྱུད་འདི་རུ་དཀྱིལ་འཁོར་གྱི་ཆོ་ག་མི་སྟོན་པ་ཅིའི་སླད་དུ་ཞེ་ན།
བུམ་པའི་ཆོ་ག་ནི་དཀྱིལ་འཁོར་ལ་རག་ལས་པ་ཡིན་པས། དེ་བསྟན་པས་དཀྱིལ་འཁོར་
ཡང་ཤུགས་ཀྱིས་ཤེས་པ་ཡིན་ནོ། །བུམ་པའི་ཆོ་ག་དཀྱིལ་འཁོར་ལ་རག་ལས་པར་ནི་
དཔུང་བཟང་གི་རྒྱུད་ལས་གསུངས་ཏེ། དཀྱིལ་འཁོར་ཁོར་ཡུག་བུམ་པ་བཞག་པར་བྱ། །
ཞེས་གསུངས་པ་དང་། བུམ་པ་བརྒྱད་ཡོད་ན་བུམ་པ་སྒོ་བཞིའི་ལོགས་སུ་གཞག་པ་དང་།
བཅུ་གཉིས་ཡོད་ན་ཟུར་བཞིར་ཡང་གཞག་གསུང་ངོ༌། །གསང་བ་སྤྱི་རྒྱུད་ལས་ཀྱང་། གྲྭ་དང་
སྒོ་ནི་མ་ལུས་པར། །བུམ་པ་དག་ཀྱང་བཞག་ནས་ནི། །བར་སྒོ་ཆེན་པོ་གཉིས་གཉིས་
ཤིག ཁྱད་པར་དུ་ནི་གཞག་པར་བྱ། །བུམ་པ་གཅིག་ནི་ཕྱི་སྒོ་ཡི། །དྲུང་དུ་མངོན་པར་གཞག་
པར་བྱ། །ཞེས་གསུངས་སོ། །འོ་ན་འདི་རུ་དཀྱིལ་འཁོར་བསྟན་ལ། བུམ་པའི་ཆོ་ག་སྤྱི་
རྒྱུད་དུ་ཁ་མི་བསྐང་བ་ཅིའི་ཕྱིར་ཞེ་ན། དེ་ནི་མི་འདྲ་སྟེ། དཀྱིལ་འཁོར་གྱི་ཆོ་ག་དང་བྲི་བ་
ཙམ་དུ་ཁྱད་མེད་ལ། བུམ་པའི་ཆོ་ག་ལ་ནི་བྱེ་བྲག་ཡོད་པས། རྡོ་རྗེ་རྣམ་པར་འཇོམས་པའི་
བུམ་པའི་རྫས་ཐུན་མོང་མ་ཡིན་པ་དགོས་ཏེ། ཡུངས་ཀར་དང་། རྩྭ་རཱུར་བ་དང་། རྡོ་རྗེ་ཕ་
ལམ་དང་། མེ་ཏོག་དམར་པོའི་ཕྲེང་བ་རྣམས་སོ། །དེས་ན་དཀྱིལ་འཁོར་གྱི་ཆོ་ག་ལ་ནི་
ཁྱད་པར་མེད་པས་འདིར་མ་གསུངས་ཏེ། རྡོ་རྗེ་རིགས་ཀྱི་སྤྱི་རྒྱུད་ལས་ཤེས་པར་བྱའོ། །
ལ152ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
བུམ་པའི་ཆོ་ག་ལ་ནི་བྱེ་བྲག་ཡོད་པས་འདིར་གསུངས་སོ། །དེས་ན་དཀྱིལ་འཁོར་འདིར་
མ་བསྟན་པ་ལ་འགལ་བ་མེད་དོ། །
ད་ནི་སྒྲུབ་པའི་དུས་ན་བུམ་པའི་མཚན་ཉིད་བཟླས་བརྗོད་ཀྱི་གྲངས་ངེས་པར་ཁྲུས་
བྱ་བ་དང་བཅས་པ་བསྟན་པ་ལ་གསུམ་སྟེ། བུམ་པ་རྫས་དང་བཅས་པའི་མཚན་ཉིད་
བསྟན་པ་དང༌། དེ་ལ་བཟླས་བརྗོད་ཇི་ལྟར་བྱ་བའི་གྲངས་བསྟན་པ་དང་། གདུལ་བྱ་ཉེ་
བར་མཚོན་པ་དང་བཅས་པར་བསྟན་པའོ། །དེ་ལ་དང་པོར་བུམ་པའི་མཚན་ཉིད་བཤད་དེ།
ནོར་བུ་ཞེས་པ་ནི་སྤྱིའི་མིང་དུ་སྨོས་ཏེ། བྱེ་བྲག་དུ་མ་ཕྱེ་བ་དང་། ཨིནྡྲ་ནཱི་ལ་དང་། པདྨ་རཱ་
ག་ལ་སོགས་པའོ། །ཡུངས་ཀར་ཞེས་པ་ནི། བུམ་པའི་ཁ་ཆོད་པའི་དོན་དུ་གསེར་ལ་
སོགས་པའི་སྣོད་གཙང་མའི་ནང་དུ། ཡུངས་ཀར་བླུགས་པའི་སྣོད་གཙང་མ་འཇོག་པའི་
དོན་ཏོ། །ཡུངས་ཀར་དེ་རྣམས་ཀྱང་རྡོ་རྗེ་རྩེ་གཅིག་པར་བསམ་པའམ། ཡང་ན་ཁྲོ་བོ་རེ་རེ་
བསམ་མོ། །ངུར་བ་ཞེས་པ་ནི་མགུལ་ཆིངས་ཀྱིས་བཅིངས་པའི་སྣ་ལ་མདུད་པ་བརྒྱབ་པ་
དང་། བའི་ལྕི་བས་རྒྱས་བཏབ་པའི་ཚུལ་དུ་གླན་ལ་དེའི་སྟེང་དུ་རྩྭ་དུར་བ་ཉག་མ་བདུན་
བཙུགས་ཏེ། བགེགས་ལ་སོགས་པ་མི་འཇུག་པའི་དོན་དུའོ། །རིན་ཆེན་ཞེས་པ་ནི། རིན་པོ་
ཆེ་ལྔ་སྟེ། ནོར་བུ་རིན་པོ་ཆེ་དང་། བྱི་རུ་དང་། གསེར་ས་ལེ་སྦྲམ་དང་། མུ་ཏིག་དང་། ཤེལ་
ལོ། །རྨ་མེད་ཅེས་པ་ནི་གས་ཆག་མེད་ཅིང་རྒྱན་གྱི་བྱ་བ་བྱེད་ནུས་པའོ། །ཙནྡན་ཞེས་པ་ནི་
དྲི་ལྔ་སྟེ་ཙནྡན་དང་། ག་བུར་དང་། གུར་ཀུམ་དང་། ཛཱ་ཏི་ཕ་ལ་དང་། གླ་རྩི་ཡང་བླ་མ་ན་རེ་
གཞུག་གསུང་
། །ཀྲི་ཡ་ལས་ནི། སྲོག་ཆགས་ཡན་ལག་འབྱུང་མི་ཤིས། །ཞེས་གསུངས་སོ། །
ཀླུ་གནོད་ན་གླ་རྩི་བཅུག་ན་ནུས་པ་འབྱུང་གསུང་ངོ་
། །བཅས་ཞེས་པ་ནི། སྨན་ལྔ་དང་། འབྲུ་
ལྔ་དང་། སྙིང་པོ་ལྔ་བསྡུས་ཏེ། སྨན་ལྔ་ནི། བྱ་ཀྲི་དང་། སེང་ཀྲི་དང་། གི་རི་ཀ་ཀ་དང་། ཧ་ས་
དང་། ཧ་ས་དེ་བའོ། །འབྲུ་ལྔ་ནི། འབྲས་ཀྱི་སོ་བ་དང༌། མོན་སྲན་གྲེའུ་དང་། ནས་དང་། གྲོ་
༤153ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང༌། ཏིལ་དང་ལྔའོ། །སྙིང་པོ་ལྔ་ནི། སའི་སྙིང་པོ་ཏིལ་དང་། ཆུའི་སྙིང་པོ་ལན་ཚྭ་དང་།
རྩི་ཐོག་གི་སྙིང་པོ་མར་དང་། ཤིང་ཐོག་གི་སྙིང་པོ་ཕུ་རམ་དང་། མེ་ཏོག་གི་སྙིང་པོ་སྦྲང་རྩིའོ། །
ཤེལ་དང་ཞེས་པ་ནི་དངོས་སོ། །རྡོ་རྗེ་ཞེས་པ་ནི། རིན་པོ་ཆེ་ཕ་ལམ་མོ། །དེ་མེད་ན་ཤེལ་ཀུན་
ནས་ལྕིམ་གཞོག་ཟུར་བརྒྱད་པ་ཅིག་གཞུག་གསུང་ངོ༌། །མེ་ཏོག་ཅེས་པ་ནི་མེ་ཏོག་དམར་
པོ་དྲི་ཞིམ་པོ་ལ་ཕྲེང་བ་བྱས་ལ་བུམ་པའི་མགུལ་ལ་བརྒྱན་པར་བྱའོ། །ཆུ་ཡིས་ཞེས་པ་ནི་
བླངས་པའི་ཆུ་གཙང་མ་སྲོག་ཆགས་མེད་པས་དགང་བའོ། །དྲི་ཞིམ་པོའི་ཆུ་ཡང་བླུག་གོ། །
གསེར་རམ་ཡང་ན་ནི། དངུལ་གྱི་བུམ་པ་ཞེས་པ་ནི་བུམ་པའི་རྒྱུ་བསྟན་པའོ། །ཚད་ལ་
སོགས་པ་ནི་ཁྲུས་ཀྱི་ཆོ་གར་ཤེས་པར་བྱའོ། །དག་ཅེས་པ་ནི་ཟངས་ལ་སོགས་པ་བསྟན་ཏོ། །
ཀྱང་ཞེས་པ་ནི་བསྡུ་བའི་དོན་ཏོ། །དབུལ་པོ་རྣམས་ཀྱིས་མི་རྙེད་པས། །རྫ་ལ་སོགས་པའི་
བུམ་པ་སོ་བཏང་བའི་ཉེས་པ་ནག་པོ་ར་རི་མེད་པ་དང་། དཀྱིལ་འཁོར་གཞན་དུ་ལོངས་མ་
སྤྱད་པ་ལ་བྱའོ། །གཙང་མའི་གོས་ཀྱིས་དཀྲི་ཤིང་ཞེས་པ་ནི་མགུལ་པ་དཀྲི་བ་སྟེ། རས་ཁ་
ཚར་དང་ཕུན་ཚར་མ་ཉམས་པ། གཞན་དུ་ལོངས་མ་སྤྱད་པ། མི་གཙང་བས་མ་སྦགས་པའི་
རས་དཀར་པོའོ། །བོ་དྷི་སཏཱ་ས་ནི། འདིའི་འགྲེལ་པ་ཕྱི་མ་ལས་སྲོག་ཆགས་ཀྱི་རྒྱུ་ལས་མ་
བྱུང་བ་ལས་གཙང་མ་ཞེས་བྱའོ་ཞེས་བཤད་དོ། །ཞེས་པ་ནི་རྫས་དེ་རྣམས་ཀྱི་བུམ་པའི་
ནང་དག་ཏུའོ། །དེས་ནི་རྒྱུ་དང༌། རྫས་དང་མཚན་ཉིད་བསྟན་ཏོ། །
ད་ནི་སྒྲུབ་པའི་དུས་ཀྱི་བཟླས་བརྗོད་བྱ་བའི་གྲངས་ཀྱི་ཚད་བསྟན་པ་ནི། གཟུངས་
རིང་ཉི་ཤུ་རྩ་གཅིག་བྱ། ཡང་སྙིང་ངམ། རིགས་ཀྱི་སྙིང་པོ་བརྒྱ་རྩ་བརྒྱད་ཟློས་པས་ན། ལན་
གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །ཅེས་གསུངས་སོ། །ཐུན་
མཚམས་སུ་འམ། བུམ་པ་རེ་རེ་ལ་གྲངས་འདི་ཙམ་རེ་རེ་བྱའོ། །དེས་ནི་བཟློས་བརྗོད་བྱ་
བ་བསྟན་ཏོ། །
༤154ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བའི་རྒྱ་ཆེར་འགྲེལ་པ་གསལ་བའི་སྒྲོན་མེ།
ད་ནི་གདུལ་བྱ་ཉེ་བར་མཚོན་པ་བསྟན་ཏེ། རྡོ་རྗེ་རྣམ་འཇོམས་བཟླས་ན་ནི། །བཟླས་
བརྗོད་བྱས་པའི་འོག་ཏུ་ཁྲུས་ཀྱི་གང་ཟག་བསྟན་པའི་དོན་ཏོ། །རྒྱལ་པོ་ཞེས་བྱ་བའི་རིགས་བྱེ་
བྲག་ཏུ་ཤེས་པར་བྱའོ། །རྟག་ཏུ་ཞེས་པ་ནི།དུས་ཐམས་ཅད་དུའམ། ཉིན་དང་མཚན་ཐམས་
ཅད་དུའོ། །རྒྱལ་པོ་ཞེས་བྱ་བ་ནི་ཁྲུས་བྱ་བའི་གང་ཟག་མཚོན་པ་ཙམ་དུ་ཟད་དེ། རིགས་
བྱིན་པོ་གསུམ་ལ་ཡང་བྱའོ། །འོ་ན་རིགས་བཞི་ཀ་ལ་བྱེད་ན། འདིར་རྒྱལ་པོ་གཅིག་ཏུ་
སྨོས་པ་ཅིའི་སླད་དུ་ཞེ་ན། དེ་ནི་གཙོ་བོ་ཙམ་སྨོས་པ་ཡིན་ཏེ། དེ་བདེ་ན་ཐམས་ཅད་བདེ་བར་
འགྱུར། དེ་སྡུག་བསྔལ་ན་ཐམས་ཅད་སྡུག་བསྔལ་བར་འགྱུར་རོ། །དེའི་ཕྱིར། གཙོ་བོ་ཙམ་
སྨོས་སོ་ཞེས་གསུངས་སོ། །དེས་ནི་རྡོ་རྗེ་རྣམ་པར་འཇོམས་པའི་དོན་མ་ལུས་པར་རྒྱས་པར་
བཤད་པའོ། །རྡོ་རྗེ་རྣམ་པར་འཇོམས་པའི་འགྲེལ་པ་འདི་བྱས་པས། །དེ་རིང་བདག་གིས་
དགེ་བ་གང་ཞིག་ཐོབ་འགྱུར་བ། །ཟླ་འོད་གསལ་དང་མུ་ཏིག་དོ་ཤལ་དྲི་མེད་དཀར་པོ་
འདྲ་བ་དེས། །ཉོན་མོངས་མི་ཤེས་སྒྲིབ་པའི་གློ་བུར་གྱུར་པ་སྤང་ཕྱིར་སེམས་ཅན་བྱང་ཆུབ་
ཡིད་གྱུར་ཅིག །ཡང་དག་རྟོགས་པའི་གཏམ་འདི་ཡེ་ཤེས་རྡོ་རྗེས་སྨྲས་པས་སེམས་ཅན་
རྣམས་ཀྱིས་ཉོན། །རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་རིམ་པར་ཕྱེ་བ་རྒྱ་ཆེར་
འགྲེལ་པ་གསལ་བའི་སྒྲོན་མེ་ཞེས་བྱ་བ་སློབ་དཔོན་ཡེ་ཤེས་རྡོ་རྗེས་མཛད་པ་རྫོགས་སོ།། །།
དབང་ཕྱུག་དམ་པའི་མངའ་བདག་རྒྱལ་པོ་ཆེན་པོ་དཔལ་ལྷ་བཙན་པོའི་བཀའ་ལུང་
གིས། རྒྱ་གར་གྱི་མཁན་པོ་ཆེན་པོ་ཐེག་པ་ཆེན་པོ་གསང་སྔགས་ལ་མཁས་པ། སློབ་དཔོན་
བུདྡྷ་གུ་བྱ་དང་། བོད་ཀྱི་ཞུ་ཆེན་གྱི་ལོ་ཙཱ་བ་བནྡེ་སྐ་བ་དཔལ་བརྩེགས་རཀྵ་ཏས་བསྒྱུར་
ཅིང་ཞུས་ཏེ་གཏན་ལ་ཕབ་པ་ལས། སླད་ཀྱི་རྒྱ་གར་གྱི་མཁན་པོ་ཆེན་པོ། ཤཱར་ཀ་ར་ཝརྨ་
དང༌། བོད་ཀྱི་ལོ་ཙཱ་བ་མཁས་པ་ཆེན་པོ་རིན་ཆེན་བཟང་པོས་རྒྱ་དཔེ་དང་གཏུགས་ནས་
བཅོས་པའོ།། །།
ལ155༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་
པར་བཤད་པ་རྡོ་རྗེ་སྒྲོན་མ་ཞེས་བྱ་བ།
སློབ་དཔོན་ཆེན་པོ་པདྨ་འབྱུང་གནས།
རྒྱ་གར་སྐད་དུ། བཛྲ་བི་དཱ་ར་ནཱ་མ་དྷཱ་ར་ཎི་བྱ་ཁྱུ་ན་བཛ་ལོ་ཀ་ནཱ་མ། བོད་སྐད་དུ། རྡོ་
རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ་ཞེས་བྱ་བ།
མ་རུངས་པ་ཐམས་ཅད་འདུལ་བའི་རྒྱལ་པོ་ལ་ཕྱག་འཚལ་ལོ། །སྐུ་གསུང་ཐུགས་ཀྱི་སྣང་
བའི་རྣམ་འཕྲུལ་གྱིས། །བདུད་ཚོགས་རབ་འདུལ་མཛད་ལ་ཕྱག་འཚལ་ནས། །འགྲོ་བའི་
ཉོན་མོངས་བགེགས་ཚོགས་ཞི་བའི་ཕྱིར། །རྡོ་རྗེ་རྣམ་འཇོམས་གཟུངས་ནི་ཅི་ནུས་དབྱེ་། །
འདི་སྐད་བདག་གིས་ཞེས་བྱ་བ་ལ་སོགས་པ་འདི་དག་གིས་བརྗོད་པར་བྱ་བ་ལ་སོགས་པ་ནི་
ཐོག་མར་སྨྲ་དགོས་སོ་ཞེ་ན། དེ་ནི་རིགས་པ་ཁོ་ན་ཡིན་ཏེ་འདི་ནི་མདོ་ཡིན་པའི་ཕྱིར་རོ། །རྡོ་
རྗེ་རྣམ་པར་འཇོམས་པ་ཞེས་བྱ་བའི་གཟུངས་ཞེས་བྱ་བ་ནི་མདོ་ཡིན་ལ། འདི་སྐད་ཅེས་བྱ་
བ་ལ་སོགས་པ་ནི་འདི་ལ་གདུལ་བྱ་རྣམས་འདུན་པར་བྱ་བའི་ཕྱིར་གཟུངས་སོ། །དེ་རྣམས་
ལ་རྡོ་རྗེ་རྣམ་པར་འཇོམས་པའི་རང་བཞིན་བསྟན་པར་བྱ་བའི་ཕྱིར་སངས་རྒྱས་ཀྱི་མཐུ་
ཞེས་བྱ་བ་ནས་བརྩམས་ཏེ། སྙོམས་པར་ཞུགས་སོ་ཞེས་བྱ་བའི་བར་དུ་ནི་བྱིན་གྱིས་
156



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
བརླབས་པ་དང་། རྗེས་སུ་མཐུན་པའི་ཏིང་ངེ་འཛིན་བསྟན་ཏོ། །
དེ་ནས་ལག་ན་རྡོ་རྗེ་ཞེས་བྱ་བ་ནས་བརྩམས་ཏེ། རྡོ་རྗེ་ཁྲོ་བོ་ལས་བྱུང་བ་ཞེས་བྱ་
བའི་བར་གྱིས་ནི་བྱིན་གྱི་རླབས་ཀྱིས་རྡོ་རྗེ་རྣམ་པར་འཇོམས་པའི་རང་བཞིན་གྱི་དཀྱིལ་
འཁོར་སྤྲུལ་པ་བསྟན་ཏོ། །རྡོ་རྗེ་སྙིང་པོས་སྨྲས་ཏེ་ཞེས་བྱ་བ་ནས་བརྩམས་ཏེ། ཐམས་ཅད་
དུ་མ་ཕམ་པ་ཞེས་པའི་བར་གྱིས་ནི་དཀྱིལ་འཁོར་གྱི་རང་བཞིན་བསྟན་ཏོ། །སེམས་ཅན་
ཐམས་ཅད་སྐྲག་པར་བྱེད་པ་ཞེས་བྱ་བ་ནས་བརྩམས་ཏེ། གདོན་ཐམས་ཅད་རླག་པར་བྱེད་
པ་ཞེས་བྱ་བའི་བར་གྱིས་མི་མཐུན་པའི་ཕྱོགས་ཚར་གཅད་པ་བསྟན་ཏོ། །གདོན་ཐམས་
ཅད་ལས་ཐར་བར་བྱེད་པ་ཞེས་བྱ་བ་ནས་བརྩམས་ཏེ། སེམས་ཅན་ཐམས་ཅད་སྲུང་བ་
ཞེས་བྱ་བའི་བར་གྱིས་ནི་བསྟན་པ་ལ་ཞུགས་པ་རྣམས་ལ་ཕན་གདགས་པ་བསྟན་ཏོ། །ཞི་
བ་ཞེས་བྱ་བ་ནས་བརྩམས་ཏེ། རྨུགས་པར་བྱེད་པ་ཞེས་བྱ་བའི་བར་གྱིས་ནི་ལས་རྣམ་པ་
གསུམ་མདོར་བསྡུས་ནས་བསྟན་ཏོ། །གསང་སྔགས་ཀྱི་མཐུ་ཆེན་པོ་འདི་ཞེས་བྱ་བ་ནས་
བརྩམས་ཏེ། རབ་ཏུ་སྨྲས་སོ་ཞེས་བྱ་བའི་བར་གྱིས་ནི་གསང་སྔགས་འབྱུང་བའི་རྒྱུ་བསྟན་
ཏོ། །དེ་དག་གིས་ནི་མཚན་ཉིད་ཀྱིས་བསྡུས་པའི་དོན་བསྟན་ཏོ། །
ན་མོ་རཏྣ་ཏྲ་ཡཱ་ཡ་ཞེས་བྱ་བ་ནས་བརྩམས་ཏེ། སེ་ནཱ་པ་ཏཱ་ཡེ་ཞེས་བྱ་བའི་བར་གྱིས་
ནི་གསང་སྔགས་གསུངས་པའི་ཐོག་མར་དཀོན་མཆོག་གསུམ་དང་། ཕྱག་ན་རྡོ་རྗེ་ལ་ཕྱག་
བཙལ་བ་བསྟན་ཏོ། །ཏདྱ་ཐཱ་ཞེས་བྱ་བ་ནས་བརྩམས་ཏེ། སུ་བཛྲ་ཡ་སྭཱ་ཧཱ་ཞེས་བྱ་བའི་བར་
གྱིས་ནི་བཅོམ་ལྡན་འདས་རྣམ་པར་འཇོམས་པའི་ཆོས་ཀྱི་དབྱིངས་ཀྱི་ཡེ་ཤེས་ཀྱི་རང་
བཞིན་བསྐུལ་བ་བསྟན་ཏོ། །ཧེ་ཕུ་ཀླུ་ཞེས་བྱ་བ་ནས་བརྩམས་ཏེ། མཱ་ར་ཎ་ཞེས་བྱ་བའི་བར་
གྱིས་ནི་དེ་ཁོ་ན་ཉིད་ཀྱི་ཡེ་ཤེས་བཞི་བསྐུལ་བ་བསྟན་ཏོ། །བཛྲ་བི་དཱ་ར་ཎཱ་ཡ་སྭཱ་ཧཱ་ཞེས་བྱ་
བ་ནས་བརྩམས་ཏེ། ཀཱི་ལི་ཀཱི་ལ་ཡ་ཞེས་བྱ་བའི་བར་གྱིས་ནི་དེ་ཁོ་ན་ཉིད་ཀྱི་རྒྱུའི་རང་
ལ157ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་བསྐུལ་བ་བསྟན་ཏོ། །ཙུ་རུ་ཙུ་རུ་ཞེས་བྱ་བ་ནས་བརྩམས་ཏེ། བཛྲ་པྲ་བྷཉྫནཱ་ཡ་སྭཱ་
ཧཱ། ཞེས་བྱ་བའི་བར་གྱིས་ནི་ཁྲོ་བོ་བཞིའི་སྙིང་པོའི་སྒོ་ནས་བསྐུལ་བ་བསྟན་ཏོ། །མ་ཏིཉྩི་
ར་བཛྲ་ཞེས་བྱ་བ་ནས་བརྩམས་ཏེ། ཨ་མུ་ཀ་མཱ་ར་ཡ་ཕཊ་ཅེས་བྱ་བའི་བར་གྱིས་ནི་དེ་དག་
ཉིད་ཀྱི་གསུང་གི་སྒོ་ནས་ཕྲིན་ལས་མཛོད་ཅིག་ཅེས་བསྐུལ་བ་བསྟན་ཏོ། །
ན་མས་མནྟ་བཛྲ་ཀྲྀ་ཞེས་བྱ་བ་ནས་བརྩམས་ཏེ། བཛྲ་ཨངྐུ་ཤ་ཛཱ་ལཱ་ཡ་སྭཱ་ཧཱ། ཞེས་
བྱ་བའི་བར་གྱིས་ནི་ཁྲོ་བོ་རྣམས་ཀྱི་སྐུ་གསུང་ཐུགས་དག་གིས་བཅོལ་བའི་ཕྲིན་ལས་
མཛོད་ཅིག་ཅེས་བསྐུལ་བ་བསྟན་ཏོ། །ན་མོ་རཏྣ་ཏྲ་ཡཱ་ཡ་ཞེས་པ་ནས་བརྩམས་ཏེ། བྷིནྡ་
བྷིནྡྷ་བཛྲ་ཧཱུྃ་ཕཊ་ཅེས་བྱ་བའི་བར་གྱིས་ནི་བཅོམ་ལྡན་འདས་ཀྱི་སྙིང་པོའི་སྒོ་ནས་བསྐུལ་བ་
བསྟན་ཏོ། །ན་མཙཎྜ་བཛྲ་ཀྲོ་དྷཱ་ཡ་ཞེས་བྱ་བ་ནས་བརྩམས་ཏེ། ཨ་མྲྀ་ཏེ་ཧཱུཾ་ཞེས་བྱ་བའི་
བར་གྱིས་ནི་དེ་ཁོ་ན་ཉིད་ཀྱི་ཉེ་བའི་སྙིང་པོའི་སྒོ་ནས་བསྐུལ་བ་བསྟན་ཏོ། །དེ་དག་གིས་ནི་
ཕྲིན་ལས་ལ་བསྐུལ་བའི་བསྡུས་པའི་དོན་བསྟན་ཏོ། །སྡིག་པ་ཐམས་ཅད་བྱང་བྱས་ནས། །
ཞེས་བྱ་བ་ནས་བརྩམས་ཏེ། དཔལ་ཀུན་གྱིས་ནི་ལེགས་པར་བརྒྱན། །ཞེས་བྱ་བའི་བར་
གྱིས་ནི་གཟུངས་འདིའི་དཀྱིལ་འཁོར་སྒྲུབ་པ་བསྟན་ཏོ། །སེམས་ཅན་དབང་པོ་ཉམས་པ་
དང་། །ཞེས་བྱ་བ་ནས་བརྩམས་ཏེ། རྨི་ལམ་སྡིག་པ་མཐོང་ན་ཡང་། །ཞེས་བྱ་བའི་བར་
གྱིས་ནི་ཇི་ལྟ་བ་བཞིན་དུ་བསྒྲུབས་པས་ཚེ་འདི་དག་དང་གཞན་ལ་གནོད་པར་གྱུར་པའི་
མི་མཐུན་པའི་ཕྱོགས་འདི་ལྟ་བུ་དག་ཡོད་ན་ཡང་སྤང་བར་འགྱུར་རོ་ཞེས་བྱ་བར་བསྟན་
ཏོ། ། དེས་ནི་རབ་བཀྲུས་གཙང་མ་ཡིན། །ཞེས་བྱ་བ་ནས་བརྩམས་ཏེ། མདོ་སྡེ་འདི་ནི་ཉན་
བྱེད་ན། །ཞེས་བྱ་བའི་བར་གྱིས་ནི་མདོ་སྡེ་འདི་ཉན་པའི་ཐབས་བསྟན་ཏོ། །
མདོ་སྡེ་འདི་ཡི་གཟི་བརྗིད་ཀྱིས། །ཞེས་བྱ་བ་ནས་བརྩམས་ཏེ། སྡིག་པ་ཀུན་ལས་
རྣམ་པར་ཐར། །ཞེས་བྱ་བའི་བར་གྱིས་ནི་མཉན་པའི་ཕན་ཡོན་བསྟན་ཏོ། །ནོར་བུ་ཡུངས་
ལ158ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ཀར་དྷུར་བ་དང་། །ཞེས་བྱ་བ་ནས་བརྩམས་ཏེ། གཙང་མའི་གོས་ཀྱིས་དཀྲིས་ཤིང་དགང་།
ཞེས་བྱ་བའི་བར་གྱིས་ནི་ཁྲུས་བྱས་པའི་ཡན་ལག་གི་གཙོ་བོར་བུམ་པའི་ཆོ་ག་བསྟན་ཏོ། །
ལན་གྲངས་ཉི་ཤུ་རྩ་གཅིག་གམ། །ཞེས་བྱ་བ་ནས་བརྩམས་ཏེ། རྒྱལ་པོ་རྟག་ཏུ་ཁྲུས་གྱིས་
ཤིག །ཅེས་བྱ་བའི་བར་གྱིས་ནི་མདོ་བཀླག་པའི་གྲངས་བསྟན་པའི་སྒོ་ནས་ཁྲུས་བྱ་བའི་ཆོ་
ག་བསྟན་ཏོ། །དེ་དག་གིས་ནི་ཕན་ཡོན་གྱི་བསྡུས་པའི་དོན་བསྟན་ཏོ། །དེ་ལྟ་བུའི་མཚན་ཉིད་
ཀྱི་ཡེ་ཤེས་དང་ལྡན་པའི་བཅོམ་ལྡན་འདས་ནི་བརྗོད་པར་བྱ་བ་ཡིན་ལ། གཞུང་འདི་ནི་རྗོད་
པར་བྱེད་པ་ཡིན་ནོ། །མདོ་སྡེ་བཤད་པའི་སྒོ་དང་ལྡན་པའི་ཉན་པ་པོས་དོན་ཇི་ལྟ་བ་བཞིན་
དུ་ཁོང་དུ་ཆུད་པ་ནི་དགོས་པ་ཡིན་ནོ། །ཁོང་དུ་ཆུད་པའི་གང་ཟག་གིས་འབྲས་བུ་རྣམ་པ་
གཉིས་མངོན་དུ་གྱུར་པ་ནི་དགོས་པའི་དགོས་པ་ཡིན་ནོ། །འདི་དག་གི་དོན་འབྲེལ་པ་ནི་
དོན་གྱིས་ཤེས་པར་བྱ་སྟེ། འདི་ལྟར། བསྟན་བཅོས་དང་ནི་དགོས་པའི་དོན། །འབྲེལ་པ་
བཞི་ནི་གཉིས་ལ་གནས། །དེ་བསྟན་འདུས་པ་དེ་ཡི་ཕྱིར། །དགོས་ལས་ལོགས་ཤིག་མ་
བསྟན་ཏོ། །ཞེས་བཤད་པ་ལྟ་བུའོ། །རྡོ་རྗེ་རྣམ་པར་འཇོམས་པའི་གཟུངས་ཀྱི་བསྡུས་པའི་
དོན་བསྟན་ཏོ།། །།
དེ་ལྟར་བསྡུས་པའི་དོན་བསྟན་ནས་ད་ནི་ཚིག་གི་དོན་བཤད་པར་བྱ་སྟེ།འདི་ལྟར་
མདོ་དོན་སྨྲ་བར་འདོད་པ་ཡིས། །དགོས་པ་བསྡུས་པའི་དོན་བཅས་དང་། །ཚིག་དོན་
བཅས་དང་མཚམས་སྦྱར་བཅས། །བརྒལ་ལན་བཅས་པས་བསྙད་པར་བྱ། །ཞེས་བསྟན་
པས་སོ། །འདི་སྐད་དུ། གཞུང་འདི་ཇི་ལྟ་བུ་ཞིག །ཉན་པ་པོ་སུ་ཞིག་གིས་ཐོས་པ་ན། དུས་
ནི་གང་ཞིག་གི་ཚེ། སྟོན་པ་ནི་སུ་ཞིག །གནས་ནི་གང་དུ་བསྟན་ཞེ་ན། རྟོག་པ་དེ་དག་
བསལ་བའི་ཕྱིར་ལྕང་ལོ་ཅན་ན་བཞུགས་པའི་ས་བཅུའི་དབང་ཕྱུག་རྡོ་རྗེ་འཛིན་པས་འདི་
སྐད་ཅེས་བྱ་བ་ལ་སོགས་པ་གསུངས་ཏེ། འདི་སྐད་ཅེས་བྱ་བ་ནི་བཅོམ་ལྡན་འདས་ཀྱིས་
ལ159ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུངས་པའི་དོན་ལ། འདི་ལ་ཅུང་ཟད་ཀྱང་ལྷག་པ་དང་ཆད་པར་གྱུར་པ་མེད་དོ་ཞེས་བྱ་
བའི་དོན་ཏོ། །
བདག་གིས་ཞེས་བྱ་བ་ནི་བདག་ཉིད་ཀྱིས་བཅོམ་ལྡན་འདས་ལས་མངོན་སུམ་དུ་
ཐོས་ཀྱིས་བརྒྱུད་པས་ནི་མ་ཡིན་ནོ་ཞེས་བྱ་བའོ། །ཐོས་པ་ཞེས་བྱ་བ་ནི་བདག་གིས་རྣ་བའི་
རྣམ་པར་ཤེས་པས་ཐོས་པ་ཡིན་གྱི་རྟོག་པ་ལ་སོགས་པས་ནི་མ་ཡིན་ནོ་ཞེས་བྱ་བའོ། །དུས་
གཅིག་ན་ཞེས་བྱ་བ་ནི་བཅོམ་ལྡན་འདས་ཀྱིས་ནམ་གྱི་གུང་ཐུན་ལ་བདུད་ཀྱི་དཔུང་གི་ཚོགས་
ཆེན་པོ་འདུལ་བར་གྱུར་ནའོ་ཞེས་བྱ་བའོ། །ཡང་ན་བདག་ཉིད་ཐོས་པ་མང་བའམ་ཚད་མའི་
སྐྱེས་བུ་ཡིན་པར་ཡང་བསྟན་ཏོ། །བཅོམ་ལྡན་འདས་ཞེས་བྱ་བ་ནི་བདུད་བཞི་བཅོམ་པ་
དང་ལྡན་པ་ནི་བཅོམ་ལྡན་འདས་ཏེ། ཤཱཀྱ་ཐུབ་པ་ཞེས་གྲགས་པའི་རབ་ཏུ་བྱུང་བའི་ཆ་
ལུགས་ཅན་ནོ། །འདི་ལྟར་བཅོམ་པའི་ཕྱིར་ན། བཅོམ་ལྡན་འདས་ཞེས་བསྟན་
ན་པའི་ཕྱིར་
རོ། །རྡོ་རྗེ་ལ་བཞུགས་ཏེ་ཞེས་བྱ་བ་ནི་བྱང་ཆུབ་ཀྱི་ཤིང་དང་ལྡན་པའི་རྡོ་རྗེའི་གདན་ལ་སྒོ་
བཞི་ལ་སོགས་པས་བརྒྱན་པའི་གཞལ་ཡས་ཁང་ཕུན་སུམ་ཚོགས་པའི་དབུས་ན་རྡོ་རྗེའི་
སྐྱིལ་མོ་ཀྲུང་བདུད་འདུལ་བའི་ཕྱག་རྒྱས་བཞུགས་སོ། །ཡང་ན་བྱམས་པ་ཆེན་པོའི་ཏིང་ངེ་
འཛིན་ལ་སྙོམས་པར་ཞུགས་པ་ལ་བྱ་སྟེ། བྱམས་པ་ཆེན་པོས་བདུད་ཀྱི་སྟོབས་དག་
བཅོམ། །ཞེས་བསྟན་པས་སོ། །འདི་ལ་འཁོར་གཞན་ནི་མེད་དོ་སྙམ་ན་བདེན་ཏེ། བཅོམ་
ལྡན་འདས་ཀྱི་ཉེ་གནས་སུ་གྱུར་པ་འཕགས་པ་ཀུན་དགའ་བོ་ལ་སོགས་པ་མེད་པ་ཁོ་ན་
ཡིན་ཏེ་དེའི་དུས་ན་མ་བྱུང་བའི་ཕྱིར་རོ། །འོན་ཀྱང་བསྐལ་པ་བཟང་པོའི་བྱང་ཆུབ་སེམས་
དཔའ་ལ་སོགས་པ་རྣམས་ནི་དོན་གྱིས་ཡོད་པར་ཤེས་པར་བྱ་སྟེ། དེ་ལྟ་མ་ཡིན་ན་བདག་
ཅག་གི་ལུང་དང་འགལ་བར་འགྱུར་བའི་ཕྱིར་རོ། །ཡང་ན་དཀྱིལ་འཁོར་གྱི་ཡན་ལག་ཏུ་
གྱུར་པའི་རིགས་པའི་ཁྲོ་བོ་རྣམས་ཀྱིས་ཡིན་པར་ཤེས་པར་བྱའོ། །འདི་སྐད་སྟོན་ཏེ། གནས་
ྋ160ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
པ་ལ་སོགས་པ་མ་བསྟན་ན་གཞན་དག་གཞུང་འདི་ལས་སོམ་ཉིར་འགྱུར་རོ་སྙམ་དུ་དགོངས་
པ་སྟེ། འདི་ལྟར། སྟོན་པ་དང་ནི་འཁོར་དབང་པོ། །ཞེས་བསྟན་པ་ཡིན་པས་སོ། །དེ་དག་
གིས་ནི་གདུལ་བྱ་འདུན་པར་བྱ་བའི་ཕྱིར་ཕུན་སུམ་ཚོགས་པ་རྣམས་དང་ལྡན་པའི་གླེང་
གཞི་གསུངས་པ་ཡིན་ནོ། །
དེ་ལྟར་འདུན་པར་བྱ་བའི་འོག་ཏུ་ཅི་ཞིག་བསྟན་ཞེ་ན། དེའི་རང་བཞིན་བསྟན་པའི་
ཕྱིར་སངས་རྒྱས་ཀྱི་མཐུས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ཞེས་བྱ་བ་ནི་
ཁྱད་པར་དུ་གྱུར་པའི་ཟག་པ་ཟད་པ་དང་ལྡན་པའི་སྐྱེས་བུ་ཆེན་པོ་སྟེ། འདི་ལྟར། མ་རིག་
གཉིད་ལས་སངས་ཕྱིར་དང་། །ཤེས་བྱ་ལ་ཡང་བློ་རྒྱས་པས། །སངས་རྒྱས་པདྨའི་འདབ་
ལྟར་རྒྱས། །ཞེས་བཤད་པས་སོ། །མཐུ་ཞེས་བྱ་བ་ནི་དེ་དག་གི་བྱིན་གྱི་རླབས་ཀྱིས་ཏེ། ཁབ་
ལེན་གྱིས་ལྕགས་འདྲེན་པ་ལྟ་བུའོ། །ལག་ན་རྡོ་རྗེ་ཞེས་བྱ་བ་ཀུན་དུ་བཟང་པོ་ཉིད་དོ། །ལུས་
ཐམས་ཅད་ཅེས་བྱ་བ་ནི་བསགས་པའི་ཕྱིར་ན་ལུས་ཏེ་ཕྱག་ན་རྡོ་རྗེའི་ཚོགས་བསགས་པ་
ལས་བྱུང་བའི་ལུས་ཀྱི་ཆ་ཤས་རྣམས་སོ། །རྡོ་རྗེར་བྱིན་གྱིས་བརླབས་ནས་ཞེས་བྱ་བ་ནི་
རིན་པོ་ཆེའི་རྡོ་རྗེ་ལྟར་བདག་ཉིད་ཀྱིས་ཡེ་ཤེས་ཀྱི་རང་བཞིན་དུ་བསྐྲུན་པའོ། །རྡོ་རྗེའི་ཏིང་
ངེ་འཛིན་ལ་སྙོམས་པར་ཞུགས་སོ་ཞེས་བྱ་བ་ནི་མི་རྟོག་པའི་ཡེ་ཤེས་ལ་གནས་བཞིན་དུ་
རྗེས་ལ་ཐོབ་པའི་ཡེ་ཤེས་ཀྱིས་སྒྱུ་མའི་སྐུར་དཀྱིལ་འཁོར་སྤྲུལ་པ་དང་། རྒྱུད་བཤད་པ་ལ་
དབང་ཐོབ་པར་བྱའོ་སྙམ་པའི་ཏིང་ངེ་འཛིན་ཐུགས་རྩེ་གཅིག་པར་བཞུགས་པ་སྟེ། འདི་
ལྟར་རྣམ་པར་མི་རྟོག་པའི་ཡེ་ཤེས་ཀྱིས་ནི་ཆོས་ཐམས་ཅད་ནམ་མཁའི་དཀྱིལ་དང་འདྲ་བར་
མཐོང་ལ།རྗེས་ལས་ཐོབ་པའི་ཡེ་ཤེས་ཀྱིས་ནི་སྒྱུ་མ་ལྟ་བུར་མཐོང་ངོ་ཞེས་གསུངས་པས་སོ། །
འདི་སྐད་སྟོན་ཏེ། བཅོམ་ལྡན་འདས་མངོན་པར་རྫོགས་པར་འཚང་རྒྱ་བའི་བར་དུ་གཅོད་
པའི་ཕྱིར་བདུད་ཀྱི་ཚོགས་མང་པོ་སའི་སྟེང་དང་བར་སྣང་ལ་ལྷགས་པར་གྱུར་པ་ན། དེ་
ལ161ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་གཤེགས་པ་རྣམས་ཀྱིས་ཕྱག་ན་རྡོ་རྗེ་ལ་བྱིན་གྱིས་བརླབས་ནས་བཀའ་སྩལ་པ།
རིགས་ཀྱི་བུ་ཁྱོད་ཀྱིས་ལུས་མ་རུངས་པའི་ཁྲོ་བོར་བསྒྱུར་ཏེ་བདུད་འདི་དག་ཐུལ་ཅིག །དེ་
སྐད་ཅེས་གསུངས་པ་དང་། ཕྱག་ན་རྡོ་རྗེ་བདག་ཉིད་ཀྱི་ལུས་ཁྲོ་བོའི་རྒྱལ་པོ་ཆེན་པོ་རྡོ་རྗེ་
རྣམ་པར་འཇོམས་པ་སྐུ་མདོག་ལྗང་སྔོན་ཞལ་འབྱེས་པ། སྨིན་མ་ཁྲོ་གཉེར་ཅན། རལ་པ་
དམར་སེར། ཞལ་གཅིག་པ། སྤྱན་གསུམ་པ། ཕྱག་གཉིས་པ། གཡས་པ་རྡོ་རྗེ་ཐུགས་ཀར་
གསོར་བ། ཕྱག་གཡོན་པ་བཀུར་བརྟེན་པ། ཞབས་གཡོན་པ་རྡོ་རྗེའི་གདན་ལ་བརྐྱང་པ།
རབ་ཏུ་བརྗིད་པའི་འགྱིང་བག་དང་ལྡན་པ། དར་དང་ལྭ་བའི་སྟོད་གཡོགས་དང་སྨད་
གཡོགས་མནབས་པ། སྦྲུལ་གྱིས་བརྒྱན་པ། མེའི་ཚོགས་ཆེན་པོ་འབར་བ་ལྟ་བུའི་ནང་ན་
གནས་པ། མ་རུངས་པ་ཐམས་ཅད་འདུལ་བའི་སྐུར་དཀྱིལ་འཁོར་གྱི་དབུས་སུ་སྤྲུལ་པར་
གྱུར་ཏེ། དེའི་རྗེས་ཐོགས་ལ་ཅི་ཞིག་མཛད་ཅེ་ན། དེ་ནས་ཞེས་བྱ་བ་ལ་སོགས་པས་འཁོར་
གྱི་ཁྲོ་བོ་སྤྲུལ་པ་གསུངས་སོ། །
དེ་ནས་ཞེས་བྱ་བ་ནི་དེ་མ་ཐག་པ་སྟེ། གཙོ་བོའི་ཏིང་ངེ་འཛིན་ལ་སྙོམས་པར་ཞུག་
ར་ཞུགས་
པའི་རྗེས་ཐོགས་ལའོ། །ལག་ན་རྡོ་རྗེ་ཞེས་བྱ་བ་ནི་གང་གི་ལག་ན་རྡོ་རྗེ་གནས་པ་དེ་ལ་དེ་
སྐད་ཅེས་བྱ་སྟེ། ལག་ན་རྫས་ཐོགས་པ་ལྟར་ཡེ་ཤེས་ཉེ་བ་ན་གནས་པའི་རྟགས་ཅན་ནོ། །
སངས་རྒྱས་ཀྱི་མཐུ་དང་ཞེས་བྱ་བ་ནི་བཅོམ་ལྡན་འདས་ཉག་གཅིག་གི་བྱིན་གྱིས་རླབས་
ཀྱིས་དཀྱིལ་འཁོར་སྤྲུལ་པའི་ནུས་པ་བསྐྱེད་པའོ། །སངས་རྒྱས་ཀྱི་བྱིན་གྱི་རླབས་དང་ཞེས་
བྱ་བ་ནི་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་དང་ངོ་། །བྱང་
ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱིས་ཞེས་པ་ནི་ས་ཆེན་པོ་ལ་གནས་པའི་
བྱང་ཆུབ་སེམས་དཔའ་རྣམས་ཀྱི་ནུས་པ་ཅི་ཡོད་པར་བྱིན་གྱིས་བརླབས་པའོ། །ཡང་ན་བྱང་
ཆུབ་སེམས་དཔའ་ཞེས་བྱ་བ་ནི། བདུད་རྩི་ཐོབ་ཕྱིར་ལམ་ནི་མ་ཡིན་ཆད། །ལམ་ངན་སྤོངས་
ལ162



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ལ་ལམ་ལ་མནོས་ཤིག་ཅེས། །ལྟ་ངན་སེམས་ཅན་རྣམས་ལ་གོ་བར་བྱེད། །རྒྱུ་དེས་བྱང་
ཆུབ་སེམས་དཔའ་ཞེས་བཤད་དོ། །ཞེས་གསུངས་པའི་ཚུལ་གྱིས་ཡིན་ནོ། །རྡོ་རྗེ་ཁྲོ་བོ་
ལས་བྱུང་བའི་ཞེས་བྱ་བ་ནི་རང་ཉིད་ཀྱི་སྐུ་ལས་མཚམས་བཞིར་ཕྱུང་བར་གྱུར་པའོ། །འདི་
སྐད་སྟོན་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱིས་
ཕྱག་ན་རྡོ་རྗེའི་སྐུ་དང་གསུང་དང་ཐུགས་བྱིན་གྱིས་བརླབས་ཏེ་དཀྱིལ་འཁོར་སྤྲུལ་པའི་
ནུས་པ་བསྐྱེད་ནས་བདག་ཉིད་ཀྱིས་ཀྱང་དཀྱིལ་འཁོར་སྤྲུལ་པའི་ཏིང་ངེ་འཛིན་ལ་སྙོམས་
པར་ཞུགས་སོ། །ཁྲོ་བོ་རྡོ་རྗེ་གཏུམ་པོ་ཞེས་བྱ་བ་སྐུ་མདོག་སྨུག་ནག་ཞལ་གྱི་བཞིན་ཁྲོ་
གཉེར་ཅན། གཡས་པའི་ཕྱག་གིས་རྡོ་རྗེ་རྩེ་གཅིག་པ་འཛིན་པ། ཕྱག་གཡོན་པ་ཐུགས་
ཀར་སྡིགས་མཛུབ་བསྒྲེང་བ། ཐུགས་ཀ་ནས་ཕྱུང་ནས་དབང་ལྡན་གྱི་ཕྱོགས་སུ་གཞག་གོ། །
དེ་ནས་ཁྲོ་བོ་རྡོ་རྗེ་ཀཱི་ལི་ཀཱི་ལ་ཡ་ཞེས་བྱ་བ་སྐུ་མདོག་ལྗང་ནག །དཔྲལ་བར་ཁྲོ་གཉེར་
རབ་ཏུ་བསྙེར་བ། གཡས་པའི་ཕྱག་གིས་རྡོ་རྗེ་རྩེ་གཅིག་པ་འཛིན་པ། ཐུགས་ཀ་ནས་ཕྱུང་
ནས་མེའི་མཚམས་སུ་གཞག་གོ། །དེ་ནས་ཁྲོ་བོ་རྡོ་རྗེ་བེ་ཅོན་ཞེས་བྱ་བ། སྐུ་མདོག་མཐིང་
ནག་གཡས་པའི་ཕྱག་གིས་གཤིན་རྗེའི་བེ་ཅོན་བསྣམས་པ། ཐུགས་ཀ་ནས་ཕྱུང་ནས་
བདེན་བྲལ་གྱི་མཚམས་སུ་གཞག་གོ། །དེ་ནས་ཁྲོ་བོ་རྡོ་རྗེ་ཐོ་བ་ཞེས་བྱ་བ་སྐུ་མདོག་ནག་
པོ་གཡས་པའི་ཕྱག་གིས་རྡོ་རྗེ་ཐོ་བ་བསྣམས་པ་ཐུགས་ཀ་ནས་ཕྱུང་ནས་རླུང་ལྷའི་མཚམས་
སུ་གཞག་གོ། །ལྷག་མ་ནི་སྔ་མ་བཞིན་ནོ། །འདི་དག་ནི་རྟོགས་པར་བྱ་བའི་དོན་ཡིན་ནོ་
སྙམ་དུ་དགོངས་སོ། །
དེ་ལྟར་རང་བཞིན་གྱི་དཀྱིལ་འཁོར་སྤྲུལ་པ་བསྟན་ནས། དེའི་རང་བཞིན་ཇི་ལྟ་བུ་
ཞིག་ཡིན་ཞེ་ན། དེ་བསྟན་པར་བཞེད་ནས་རྡོ་རྗེ་སྙིང་པོས་སྨྲས་ཏེ་ཞེས་བྱ་བ་ལ་སོགས་པ་
གསུངས་ཏེ། ཡེ་ཤེས་ཀྱི་ཐུགས་མངའ་བས་ན། རྡོ་རྗེ་སྙིང་པོ་སྟེ་ཕྱག་ན་རྡོ་རྗེ་ཉིད་དོ། །སྨྲས་
ལ163ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཏེ་ཞེས་བྱ་བ་ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་
ནས་འོག་ནས་བྱུང་བ་རྣམས་གོང་དུ་བརྗོད་པའོ། །འདི་སྐད་དུ་གལ་ཏེ་ཕྱག་ན་རྡོ་རྗེ་ཉིད་
ཀྱིས་བཤད་པ་ཡིན་ན་ནི་གོང་དུ་བདག་གིས་ཐོས་པ་ཞེས་སྨྲས་པ་དང་འགལ་ལོ་ཞེ་ན། དེ་
ནི་བྱིན་གྱིས་བརླབས་པ་ནི་འགལ་བ་མེད་དོ། །སངས་རྒྱས་ཀྱི་མཐུས་ཚེ་དང་ལྡན་པ་ཤཱ་
རིའི་བུས་སྨྲས་སོ་ཞེས་བྱ་བ་ལྟ་བུའོ། །དེ་ལྟར་ན་ཡང་གཅིག་ཉིད་ཡིན་ནོ་ཞེ་ན་མ་ཡིན་ཏེ་
སྔར་ནི་དེ་བཞིན་གཤེགས་པའི་བྱིན་གྱིས་བརླབས་ནས་བཤད་པ་ཡིན་ལ། ཕྱིས་ནི་བཤད་
པའི་གཞུང་བསྡུས་པ་ཡིན་ནོ། །དེ་ལྟ་ན་ཡང་སྐྱོན་ཡིན་ནོ་ཞེ་ན། ཐམས་ཅད་ལ་ཐལ་བར་
འགྱུར་རོ། །སྤྲོས་པས་ཆོག་གོ།
ད་ནི་དཀྱུས་མ་ཉིད་ལ་འཇུག་པར་བྱ་སྟེ། མི་ཆོད་པ་ཞེས་བྱ་བ་ནི་ཡེ་ཤེས་ཡིན་ཏེ།
བདུད་ལ་སོགས་པས་བར་དུ་གཅད་པར་མི་ནུས་པས་སོ། །མི་ཤིགས་པ་ཞེས་བྱ་བ་ནི་མི་
རྟོག་པའི་ཡེ་ཤེས་དེ་ཉིད་མཚན་མའི་རྣམ་པར་རྟོག་པས་བཤིག་པར་མི་ནུས་པའོ། །བདེན་
པ་ཞེས་བྱ་བ་ནི་བརྟགས་པའི་དངོས་པོ་དང་བྲལ་བའོ། །སྲ་བ་ཞེས་བྱ་བ་ནི་ཉོན་མོངས་
པའི་གསོས་མི་མངའ་བའོ། །བརྟན་པ་ཞེས་བྱ་བ་ནི་ཡེ་ཤེས་ཀྱི་རང་བཞིན་དེ་ཉིད་གཞན་དུ་
མི་འདོར་བའོ། །ཐམས་ཅད་དུ་ཐོགས་པ་མེད་པ་ཞེས་བྱ་བ་ནི་ཤེས་བྱ་རྣམ་པ་གཉིས་ལ་
ཐོགས་པ་མེད་པའོ། །ཐམས་ཅད་དུ་མ་ཕམ་པ་ཞེས་བྱ་བ་ནི་ཐུགས་རྗེ་ཆེན་པོའི་ཡེ་ཤེས་
ཀྱིས་ཁྱབ་པའོ། །འདི་སྐད་དུ་སྟོན་ཏེ་གོང་དུ་དཀྱིལ་འཁོར་སྤྲུལ་པ་ཡང་བྱིན་གྱི་རླབས་ཡིན་པ་
ལྟར། དེ་དག་གིས་རྡོ་རྗེ་སྙིང་པོ་བསྐུལ་ནས་རང་བཞིན་བསྟན་པ་ཡང་འདི་ཡིན་ནོ་ཞེས་བྱ་བའི་
དོན་ཏོ། །
ཡེ་ཤེས་ཀྱི་རང་བཞིན་དེ་ལྟ་བུ་ཞིག་ཡིན་ན་ཅི་མི་མཐུན་པའི་ཕྱོགས་ཚར་གཅོད་པ་
ཡང་བྱེད་དམ་ཞེ་ན། དེ་ལྟ་མ་ཡིན་ནོ་ཞེས་བསྟན་པར་བྱ་བའི་ཕྱིར།སེམས་ཅན་ཐམས་ཅད་
༤164ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
སྐྲག་པར་བྱེད་པ་ཞེས་བྱ་བ་ལ་སོགས་པ་གསུངས་ཏེ།སེམས་ཅན་ཐམས་ཅད་ཅེས་བྱ་བ་ལ་
སེམས་དང་ལྡན་པས་ན་སེམས་ཅན་ཏེ།དགའ་རབ་དབང་ཕྱུག་ལ་སོགས་པའི་བདུད་
རྣམས་སོ། །སྐྲག་པར་བྱེད་པ་ཞེས་བྱ་བ་ནི་དེ་དག་དངངས་ཤིང་འདར་བར་བྱེད་པའོ། །
སེམས་ཅན་ཐམས་ཅད་འཇིལ་བར་བྱེད་པ་ཞེས་བྱ་བ་ནི་བདུད་ཀྱི་རིས་སུ་གྱུར་པ་རྣམས་
འཇིགས་ཤིང་འབྱེར་བར་བྱེད་པའོ། །རིག་སྔགས་ཐམས་ཅད་གཅོད་པར་བྱེད་པ་ཞེས་བྱ་བ་
ནི་བདུད་ལ་སོགས་པས་སྦྱར་བའི་རིག་སྔགས་ངན་པ་རྣམས་ཀྱི་མཐུ་ཉམས་པར་བྱེད་པའོ། །
རིག་སྔགས་ཐམས་ཅད་གནོན་པར་བྱེད་པ་ཞེས་བྱ་བ་ནི་བྱད་སྟེམས་ལ་སོགས་པའི་སྦྱོར་
བའི་ནུས་པ་མེད་པར་བྱེད་པའོ། །ལས་ཐམས་ཅད་འཇོམས་པར་བྱེད་པ་ཞེས་བྱ་བ་ནི་སྨན་
དང་རྫས་ལ་སོགས་པའི་སྦྱོར་བ་ལས་བྱུང་བའི་མཐུས་ངན་པ་རྣམས་ཉམས་པར་བྱེད་པའོ། །
གཞན་གྱི་ལས་ཐམས་ཅད་འཇིག་པར་བྱེད་པ་ཞེས་བྱ་བ་ནི་གཅིག་གིས་གཅིག་གི་དཔུང་
བྱས་ནས་སྦྱོར་བའི་རིག་སྔགས་ལ་སོགས་པའི་མཐུ་ཉམས་པར་བྱེད་པའོ། །གདོན་ཐམས་
ཅད་རླག་པར་བྱེད་པ་ཞེས་བྱ་བ་ནི་གང་དག་གིས་ཇི་ལྟར་བྱས་ཀྱང་རུང་བའི་ལས་ངན་པ་
རྣམས་བཅོམ་ནས་མེད་པར་བྱེད་པའོ། །འདི་སྐད་སྟོན་ཏེ་བྱ་བའི་རྒྱུད་ཀྱི་གཟུངས་འདི་
འཛིན་པའི་གང་ཟག་གིས་ཀྱང་གསང་སྔགས་དག་དང་། དཀྱིལ་འཁོར་གྱི་མཐུ་ཡང་དེ་ལྟ་
བུ་ཡིན་པར་ཤེས་པར་བྱའོ་ཞེས་བྱ་བའི་དོན་ཏོ། །
ཚར་གཅོད་པ་ནི་དེ་ལྟ་བུ་ཡིན་ན། དཀར་པོའི་ཆོས་དང་ལྡན་པ་རྣམས་ལ་ཕན་
འདོགས་པར་ཡང་བྱེད་དམ་ཞེ་ན། བྱེད་པ་ཡིན་ནོ་ཞེས་བསྟན་པར་བྱ་བའི་ཕྱིར་གདོན་
ཐམས་ཅད་ལས་ཐར་བར་བྱེད་པ་ཞེས་བྱ་བ་ནི་འགའ་ཞིག་ལྷའི་གདོན་ལ་སོགས་པ་དེའི་
ནང་དུ་ཁྲིད་ཅིང་དེ་དག་བདག་གིར་བྱས་པ་ལས་ཕྲོགས་ཏེ། རང་བཞིན་དུ་གནས་པར་བྱེད་
པའོ། །འབྱུང་པོ་ཐམས་ཅད་འགུགས་པར་བྱེད་པ་ཞེས་བྱ་བ་ནི་འགའ་ཞིག་ལ་ཤ་ཟ་བ་ལ་
ལ 165ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པས་གནོད་པར་བྱེད་དེ་གཞན་དུ་བྱེད་པ་རྣམས་དེ་དག་ཚར་གཅད་པར་བྱ་བའི་
ཕྱིར་བདག་གི་མདུན་དུ་འདྲེན་པར་བྱེད་པའོ། །རིག་སྔགས་ཀྱི་ལས་ཐམས་ཅད་བྱེད་དུ་
འཇུག་པ་ཞེས་བྱ་བ་ནི་ལྷ་ལ་སོགས་པས་བདག་དང་གཞན་ལ་གནོད་པ་མི་བྱེད་པའི་ཐོག་
ཏུ་རིག་སྔགས་ལ་སོགས་པའི་སྦྱོར་བ་དེ་དག་ལ་ཕན་འདོགས་སུ་འཇུག་པའོ། །མ་གྲུབ་པ་
རྣམས་གྲུབ་པར་བྱེད་པ་ཞེས་བྱ་བ་ནི་གང་གིས་ཞི་བ་ལ་སོགས་པ་བསྒྲུབས་པ་ལས་འབྲས་
བུ་མ་བྱུང་བ་རྣམས་ཀྱི་འབྲས་བུ་འབྱིན་པར་བྱེད་པའོ། །གྲུབ་པ་རྣམས་ཆུད་མི་ཟ་བར་བྱེད་
པ་ཞེས་བྱ་བ་ནི་འབྲས་བུ་ཐོབ་པ་རྣམས་སླར་ཉམས་པར་མི་བྱེད་པའོ། །འདོད་པ་ཐམས་
ཅད་རབ་ཏུ་སྦྱིན་པ་ཞེས་བྱ་བ་ནི་གནོད་སྦྱིན་མོ་ལ་སོགས་པ་དབང་དུ་བྱས་ནས་གཏེར་ལ་
སོགས་པ་འགྲུབ་པའོ། །ཡང་ན་འདི་ཉིད་ལས་གྲུབ་པ་བརྒྱད་ལ་སོགས་པ་འབྱུང་བའོ། །
སེམས་ཅན་ཐམས་ཅད་སྲུང་བ་ཞེས་བྱ་བ་ནི་དེ་དག་ངན་སོང་གི་གཡང་ས་ལ་སོགས་པ་ལས་
བཟློག་ནས་སྐྱོང་བར་བྱེད་པའོ། ། འདི་སྐད་སྟོན་ཏེ་རྒྱུད་འདི་ལ་མོས་ཤིང་དབང་ཐོབ་པའི་
སྔགས་པས་ཀྱང་བསྒྲུབས་ན་གསང་སྔགས་འདི་ལས་དེ་ལྟ་བུའི་ལས་ཀྱི་འགྲོ་བ་ལ་ཕན་
གདགས་པ་འཐོབ་པར་འགྱུར་རོ་ཞེས་བྱ་བའི་དོན་ཏོ།
དེ་ལྟར་ཕན་གདགས་པ་ལ་སོགས་པ་འགྲུབ་ན་མདོར་ན་ལས་ཅི་ཞིག་འགྲུབ་པར་
འགྱུར་ཞེ་ན། རྒྱུད་འདིར་ལས་རྣམས་ནི་ཞི་བ་ལ་སོགས་པ་གསུམ་ཡིན་ཏེ། འདི་ལྟར་རྒྱུད་
ལས། ཞི་བ་དང་ནི་རྒྱས་པ་དང༌། །དེ་བཞིན་དྲག་ཤུལ་སྤྱོད་པ་སྟེ། །མདོར་ན་ལས་ནི་
རྣམ་གསུམ་དུ། །གསང་སྔགས་ཀུན་ལས་བསྒྲགས་པ་ཡིན། །ཞེས་གསུངས་པས་སོ། །དེ་
དག་འགྲུབ་པར་འགྱུར་རོ་ཞེས་བསྟན་པར་བྱ་བའི་ཕྱིར། ཞི་བ་ལ་སོགས་པ་གསུངས་ཏེ།
ཞི་བ་ཞེས་བྱ་བ་ནི་གང་གིས་སྡིག་པ་ལ་སོགས་པ་མེད་པར་བྱེད་པའོ། །རྒྱས་པ་ཞེས་བྱ་བ་
ནི་གང་གིས་ལོངས་སྤྱོད་ལ་སོགས་པ་འཕེལ་བའོ། །སེམས་ཅན་ཐམས་ཅད་རེངས་པར་
ལ166



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
བྱེད་པ་ཞེས་བྱ་བ་ནི་གདུག་པ་ཅན་དག་གིས་འབད་རྩོལ་མེད་པར་བྱེད་པའོ། །རྨུགས་པར་
བྱེད་པ་ཞེས་བྱ་བ་ནི་གང་གིས་དྲན་པ་ཉམས་པར་བྱེད་པའོ། །འདི་སྐད་སྟོན་ཏེ་འགའ་ཞིག་
ལ་མ་ཡིན་པ་ལ་སོགས་པའི་གནོད་པ་བྱུང་ན་སྒྲུབ་པ་པོ་བདག་གིས་ས་ཕྱོགས་དཀར་པོ་
དག་ཏུ་གོས་ལ་སོགས་པ་དཀར་པོ་བགོས་ཏེ། ཡོ་བྱད་རྣམས་དཀར་པོ་བསོགས་ནས་འདི་
དག་ཉིད་དང་ལྡན་པས་ཞི་བའི་ཡིད་ཀྱིས་ཞི་བའི་ལས་བྱས་ན་ཞི་བ་ཆེན་པོ་འགྲུབ་པར་འགྱུར་
རོ། །འགའ་ཞིག་ཚེ་ལ་སོགས་པ་འཕེལ་བར་འདོད་ན་གོས་ལ་སོགས་པ་སེར་པོ་གྱོན་ཏེ་ཡོ་
བྱད་རྣམས་སེར་པོ་བསོགས་ནས་རྒྱས་པའི་ལས་བྱས་ན་རྒྱས་པ་འགྲུབ་པོ། །འགའ་ཞིག་ཤ་
ཟ་བ་ལ་སོགས་པ་ལ་དྲག་པོའི་ལས་བྱེད་པར་འདོད་ན་ཕྱོགས་ནག་པོ་དག་ཏུ་གོས་ལ་
སོགས་པ་ནག་པོ་གྱོན་ཏེ། ཡོ་བྱད་རྣམས་ནག་པོ་བསོགས་ནས་སྡང་བའི་ཡིད་ཀྱིས་མངོན་
སྤྱོད་ཀྱི་ལས་བྱས་ན་རེངས་པ་ལ་སོགས་པ་འགྲུབ་པར་འགྱུར་རོ་ཞེས་བྱ་བའི་དོན་ཏོ། །
འདི་ལྟར་བྱ་བའི་རྒྱུད་འདིར་རིགས་དུ་ཞིག་ཏུ་འགྱུར་ཞེ་ན། རིགས་གསུམ་ཡིན་ཏེ།
དེ་བཞིན་གཤེགས་པའི་རིགས་ལ་སོགས་པའོ། །འདི་ཉིད་གང་གི་རིགས་ཡིན་ཞེ་ན། འདི་
ནི་རྡོ་རྗེའི་རིགས་ཡིན་ཏེ་དྲག་ཤུལ་གྱི་ལས་བསྟན་པའི་ཕྱིར་རོ། །དེ་ལ་ཡང་རྒྱུད་ལས། བདེ་
བར་གཤེགས་པས་ཞི་བ་བྱ། །རྒྱས་ལ་པདྨའི་རིགས་སྐྱེས་ཀྱིས། །རྡོ་རྗེ་རིགས་གསུང་
གསང་སྔགས་ཀྱིས། །དྲག་ཤུལ་སྤྱོད་པའི་ལས་རྣམས་བྱ། །ཞེས་གསུངས་པ་ལས། དེ་ལྟར་
ན་སྔར་བསྟན་པ་དང་འགལ་ལོ་ཞེ་ན། རིགས་རེ་རེས་ཀྱང་ལས་གསུམ་གསུམ་བྱེད་པས་
འགལ་བ་མེད་དེ། དེ་ལྟར་རྒྱུད་ལས། མཁས་པས་རིགས་ནི་གསུམ་ཆར་ལ། །རབ་ལ་
སོགས་པ་བསྟན་པ་དང་། །ཞི་བ་ལ་སོགས་བྱེ་བྲག་གིས། །ལས་ནི་རྣམ་པ་གསུམ་དུ་བྱའོ། །
ཞེས་བསྟན་པས་སོ། །དེ་ལྟར་ན་འགལ་ལོ་ཞེ་ན། འདི་ནི་དོན་གྱི་གཙོ་བོ་ལས་དགོངས་པ་
ཡིན་ཏེ། དེ་ཡང་རྒྱུད་ཉིད་ལས། གླེང་གཞིའི་དབང་དུ་མཛད་ནས་ནི། །གསང་སྔགས་གང་
ལ 167



པ
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དག་གསུངས་གྱུར་པ། །དེ་ཉིད་དེ་ལ་གཙོ་བོར་བསྟན། །ལྷག་མ་གཞན་དུ་ཤེས་པར་བྱ། །
ཞེས་གསུངས་པ་ཡིན་ནོ། །དེ་ཙམ་གྱིས་ཀྱང་ཡིད་མགུ་བར་མ་གྱུར་ན། ཁྱེད་ཉིད་ཀྱིས་ཉེས་
པ་ཡིན་གྱི་ཁོ་བོ་ལ་ནི་སྐྱོན་མེད་དོ། །ཤིན་ཏུ་སྤྲོས་པས་ཆོག་གོ། །
ད་ནི་དཀྱུས་མ་ཉིད་ལ་འཇུག་པར་བྱ་སྟེ། དེ་ལྟ་བུའི་སྟོབས་དང་ལྡན་པའི་གསང་
སྔགས་དེ་དག་གང་ཞིག་གིས་མཐུས་སུ་ཞིག་གིས་བསྟན་ཞེ་ན། དེའི་ཕྱིར་གསང་སྔགས་ཀྱི་
མཐུ་ཆེན་པོ་ཞེས་བྱ་བ་ལ་སོགས་པ་གསུངས་ཏེ། གསང་སྔགས་ཀྱི་ཞེས་བྱ་བ་ནི་དམ་པ་མ་
ཡིན་པ་དག་ལ་སྦས་པའི་ཡིད་སྐྱོབ་པར་བྱེད་པ་སྟེ།འདི་ལྟར་རྒྱུད་ལས། ཡིད་ཀྱིས་སྐྱོབ་
པར་འགྱུར་བས་ན། སྔགས་ཀྱི་བདག་ཉིད་ཅེས་བརྗོད་དོ། །ཞེས་གསུངས་པའོ། །མཐུ་
ཆེན་པོ་འདི་ཞེས་བྱ་བ་ནི་ལས་མང་པོ་དང་ལྡན་པའི་ནུས་པའོ། །སངས་རྒྱས་ཀྱི་མཐུས་
ཞེས་བྱ་བ་ནི་སྔར་བསྟན་པ་ལྟ་བུའོ། །ལག་ན་རྡོ་རྗེས་རབ་ཏུ་སྨྲས་སོ་ཞེས་བྱ་བ་ནི་བྱང་ཆུབ་
སེམས་དཔའི་ཁྱད་པར་འགའ་ཞིག་ལ་མིང་གི་དབང་བསྐུར་བ་ཅན་དེས་དོན་ཇི་ལྟ་བུ་ཞིག་
ཏུ་བརྗོད་པས་སོ། །འདི་སྐད་སྟོན་ཏེ། གོང་དུ་བསྟན་པའི་ཡོན་ཏན་རྣམས་དང་ཡང་དག་
པར་ལྡན་པའི་གསང་སྔགས་འདི་དག་ཀྱང་སངས་རྒྱས་ཀྱི་བྱིན་གྱི་རླབས་ཀྱིས་ཕྱག་ན་རྡོ་
རྗེས་བཤད་པ་ཡིན་གྱི་རང་དགར་སྨྲས་པ་མ་ཡིན་ཏེ། གཞན་དུ་ན་ཟློས་པའི་སྐྱོན་དུ་ཡང་
འགྱུར་རོ་ཞེས་བྱ་བའི་དོན་ཏོ། །གསང་བའི་བདག་པོས་དེ་ལྟར་མཐུ་དང་ལྡན་པའི་གསང་
སྔགས་གསུངས་པས་ན་ཐོག་མར་སུ་ཞིག་ལ་ཕྱག་འཚལ་ཞེ་ན། དེ་བསྟན་པར་བྱ་བའི་ཕྱིར་ན་
མོ་རཏྣ་ཏྲ་ཡཱ་ཡ་ཞེས་བྱ་བ་ལ་སོགས་པ་གསུངས་ཏེ། འདིར་ནི་ཐུན་མོང་དང་ཐུན་མོང་མ་ཡིན་
པའི་དཀོན་མཆོག་གསུམ་ལ་ཕྱག་འཚལ་ལོ། །
ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ་ཞེས་བྱ་བ་ནི་བསམ་པ་ཐམས་ཅད་
རྫོགས་པར་བྱེད་པའི་གནོད་སྦྱིན་གྱི་སྡེ་དཔོན་ཆེན་པོ་ཐུགས་དྲག་པོ་དང་ལྡན་པའི་ཕྱག་ན་
ལ168



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
རྡོ་རྗེ་ལ་ཕྱག་འཚལ་ལོ། །འདི་སྐད་སྟོན་ཏེ། སྒྲུབ་པ་པོ་རྣམས་ཀྱིས་ཀྱང་བསོད་ནམས་
འཕེལ་བ་དང་ལས་རྣམས་འགྲུབ་པར་བྱེད་པའི་གསང་སྔགས་བརྗོད་པའི་ཐོག་མར་འདི་
ལྟར་ཕྱག་བཙལ་བར་བྱའོ་ཞེས་བྱ་བའི་དོན་ཏོ། །དེ་ལྟར་ཕྱག་འཚལ་ནས་ཅི་ཞིག་མཛད་ཅེ་
ན། བཅོམ་ལྡན་འདས་ཉིད་ཀྱིས་ཆོས་ཀྱི་དབྱིངས་ཀྱི་རང་བཞིན་ལ་བསྐུལ་བ་བསྟན་པ
ན་པའི་
ཕྱིར། ཏདྱ་ཐཱ་ཞེས་བྱ་བ་ལ་སོགས་པ་གསུངས་ཏེ། ཏདྱ་ཐཱ་ཞེས་བྱ་བ་ནི་འོག་མ་འདྲེན་པར་
བྱེད་པའི་ཚིག་གོ། །ཨོཾ་ཏྲ་ཊ་ཏྲ་ཊ་ཞེས་བྱ་བ་ནི་ཆོས་ཀྱི་དབྱིངས་ཀྱི་ཡེ་ཤེས་ལས་བྱུང་བའི་
སྤྲུལ་པས་བདག་དང་གཞན་གྱི་ཉོན་མོངས་པ་ལ་སོགས་པ་རྣམས་མཐར་མཛོད་ཅིག་པའོ། །
ཀྲོ་ཊ་ཡ་ཏྲོ་ཊ་ཡ་ཞེས་བྱ་བ་ནི་ཤིན་ཏུ་སོལ་ཅིག་པའོ། །སྤུ་ཊ་སྤུ་ཊ་ཞེས་བྱ་བ་ནི་སྤྱོར་ཅིག་པའོ།
སྤོ་ཊ་ཡ་སྤོ་ཊ་ཡ་ཞེས་བྱ་བ་ནི་ཤིན་ཏུ་སྤྱོར་ཅིག་པའོ། །གྱུཎ་གྱུརྱ་ཞེས་བྱ་བ་ནི་ཐར་པར་མཛོད་
ཅིག་པའོ། །བྷུན་པ་ཡ་གྷཱན་པ་ཡ་ཞེས་བྱ་བ་ནི་བསྲེག་ཏུ་མ་བཏུབ་པ་རྣམས་གཞན་དུ་ཤིན་
ཏུ་འབྱེར་བར་མཛོད་ཅིག་པའོ། །ལན་གཉིས་སུ་བརྗོད་པ་ནི་ཤིན་ཏུ་ཡང་དོན་དུ་གཉེར་
བར་བྱ་བ་ཡིན་པ་ནའོ། །ཡང་ན་གཅིག་གིས་ནི་གཙོ་བོ་ལ་བསྐུལ་བ་
གཙོ་བོ་ལ་བསྐུལ་བ་ཡིན་ལ་གཉིས་པས་ནི་
འཁོར་དུ་གྱུར་པ་ལ་བསྐུལ་བའོ། །སརྦ་སཏྭཱ་ནི། བོ་དྷ་ཡ་བོ་དྷ་ཡ། ཞེས་བྱ་བ་ནི་སེམས་
ཅན་ཐམས་ཅད་ཁྱད་པར་ཅན་གྱི་སེམས་ལ་གནས་པར་མཛོད་ཅིག་པའོ། །སཾ་བོ་དྷ་ཡ་སཾ་
བོ་དྷ་ཡ་ཞེས་བྱ་བ་ནི་ཤིན་ཏུ་གནས་པར་མཛོད་ཅིག་པའོ། །བླ་མ་བླ་མ་ཞེས་བྱ་བ་ནི་ཕྱུང་
ཤིག་པའོ། །སཾ་བྷུ་མ་ཡ་སཾ་བྷ་མ་ཡ་ཞེས་བྱ་བ་ནི་ཤིན་ཏུ་ཕྱུང་ཤིག་པའོ། །སརྦ་བྷཱུ་ཏ་ནི། ཀུ་
ཊ་ཀུ་ཊ་ཞེས་བྱ་བ་ནི་གནོད་པ་རྣམས་དུམ་བུར་མཛོད་ཅིག་པའོ། །སཾ་ཀུ་ཊ་ཡ་སཾ་ཀུ་ཊ་ཡ་
ཞེས་བྱ་བ་ནི་ཤིན་ཏུ་དུམ་བུར་མཛོད་ཅིག་པའོ། །སརྦ་ཤ་ཏྲཱ་ནཾ་གྷ་ཊ་གྷ་ཊ་ཞེས་བྱ་བ་ནི་བརྩེ་
བ་མེད་པ་རྣམས་གནས་གཞན་དུ་ཕྱིན་པར་མཛོད་ཅིག་པའོ། །སཾ་གྷ་ཊ་ཡ་སཾ་གྷ་ཊ་ཡ་ཞེས་
བྱ་བ་ནི་ཤིན་ཏུ་ཕྱིན་པར་མཛོད་ཅིག་པའོ། །སརྦ་བིདཾ་བཛྲ་བཛྲ་ཞེས་བྱ་བ་ནི་ལས་དེ་དག་
169ལ



རི་ལས་ཐམས་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱང་རིག་པ་ཅན་ཁྱོད་ཀྱི་ཡེ་ཤེས་ཀྱི་རྡོ་རྗེས་མཛོད་ཅིག་པའོ། །སྤོ་ཊ་ཡ་བཛྲ་བཛྲ་ཞེས་བྱ་བ་
ནི་ཡེ་ཤེས་ཀྱིས་གཏོར་ཅིག་པའོ། །ཀ་ཊ་བཛྲ་བཛྲ་ཞེས་བྱ་བ་ནི་ཡེ་ཤེས་ཀྱིས་བསད་པར་
མཛོད་ཅིག་པའོ། །མ་ཊ་བཛྲ་བཛྲ་ཞེས་བྱ་བ་ནི་ཡེ་ཤེས་ཀྱིས་དུམ་བུར་མཛོད་ཅིག་པའོ། །
མ་ཐ་བཛྲ་བཛྲ་ཞེས་བྱ་བ་ནི་ཡེ་ཤེས་ཀྱིས་ཕུག་ཅིག་པའོ། །ཨཊྚ་ཧ་ས་ནཱི་ལ་བཛྲ་བཛྲ་ཞེས་
བྱ་བ་ནི་ཁྱོད་ཀྱི་ཡེ་ཤེས་ཀྱི་རྡོ་རྗེ་སྔོན་པོ་ཕྱག་ན་བསྣམས་པས་དབྱུང་བ་དང་བཅད་པའི་
ཕྲིན་ལས་མཛོད་ཅིག་པའོ། །སུ་བཛྲ་ཡ་སྭཱ་ཧཱ་ཞེས་བྱ་བ་ནི་གོང་དུ་བསྟན་པའི་ལས་
ཅད་ཀྱང་ཆོས་ཀྱི་དབྱིངས་རྣམ་པར་དག་པའི་ཡེ་ཤེས་ཀྱིས་ལེགས་པར་མཛོད་ཅིག་པའོ། །
འདི་སྐད་སྟོན་ཏེ་འགའ་ཞིག་གིས་བཅོམ་ལྡན་འདས་རྡོ་རྗེ་རྣམ་པར་འཇོམས་པ་མདུན་དུ་
བསམས་ཏེ། དེ་ཉིད་ཀྱིས་ཆོས་ཀྱི་དབྱིངས་ཀྱི་ཡེ་ཤེས་ལ་དམིགས་ནས་གསང་སྔགས་དེ་
དག་བཟླས་ནས་གང་ལ་བྱ་བའི་ལས་སྣ་ཚོགས་པ་འགྲུབ་པར་འགྱུར་རོ་ཞེས་བྱ་བའི་དོན་
ཏོ། །
དེ་ལྟར་ཆོས་ཀྱི་དབྱིངས་ཀྱི་ཡེ་ཤེས་ལ་བསྐུལ་བ་བསྟན་ནས། ཡེ་ཤེས་བཞི་ལ་སྤྱིར་
བསྐུལ་བ་བསྟན་པའི་ཕྱིར། ཧེ་ཕུལླ་ཞེས་བྱ་བ་ལ་སོགས་པ་གསུངས་ཏེ། ཧེ་ཕུལླཱ། ནི་རུ་
ཕུལླ་ཞེས་བྱ་བ་ནི་མེ་ལོང་ལྟ་བུའི་ཡེ་ཤེས་ལ་སོགས་པ་ལས་སྤྲུལ་པའི་ཁྲོ་བོ་རྣམས་ཀྱིས་
སྡུག་བསྔལ་ཆེན་པོའི་རྒྱུ་རྣམས་གཅོད་ཅིག་པའོ། །གྲོཏྟ་ཀུ་ལུ་ཞེས་བྱ་བ་ནི་གཞོམ་པར་
མཛོད་ཅིག་པའོ། །མི་ལི་ཙུ་ལུ། ཀུ་རུ་ཀུ་ལུ་ཞེས་བྱ་བ་ནི་དག་པར་མཛོད་ཅིག་པའོ། །བཛྲ་བི་
ཛ་ཡཱ་ཡ་སྭཱ་ཧཱ། ཞེས་བྱ་བ་ནི་རྣམ་པར་རྒྱལ་བའི་ཡེ་ཤེས་ཀྱི་རྡོ་རྗེས་ཞི་བར་མཛོད་ཅིག་པའོ། །
ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་ནི་ཡེ་ཤེས་ཀྱི་ཕུར་བུས་ཞི་བའི་ལས་མཛོད་ཅིག་པའོ། །ཀུ་ཊ་
ཀ་ཊ་ཞེས་བྱ་བ་ནི་སྤ་བཀོང་བར་མཛོད་ཅིག་པའོ། །མ་ཊ་མ་ཊ་ཞེས་བྱ་བ་ནི་འགྲོ་བ་རྣམས་
མྱ་ངན་ལས་འདས་པའི་བདེ་བ་ཆེན་པོ་ལ་སྦྱོར་ཅིག་པའོ། །ར་ཊ་ར་ཊ་ཞེས་བྱ་བ་ནི་སྡུག་
~170



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
བསྔལ་རྣམས་མི་འཕེལ་བར་མཛོད་ཅིག་པའོ། །མོ་ཊ་ཎ་པྲ་མོ་ཊ་ཎཱ་ཡ་སྭཱ་ཧཱ་ཞེས་བྱ་བ་ནི་
མི་མཐུན་པའི་ཕྱོགས་རྣམས་ལས་བསྒྲལ་བར་མཛོད་ཅིག་པའོ། །ཙ་ར་ཎི་ཙ་ར་ཎི་ཞེས་བྱ་
བ་ནི་དཔལ་ཕུན་སུམ་ཚོགས་པ་ལ་སྦྱོར་ཅིག་པའོ། །ཧ་ར་ཧ་ར་ཞེས་བྱ་བ་ནི་ཉོན་མོངས་པ་
ལ་སོགས་པ་རྣམས་ཕྲོགས་ཤིག་པའོ། །ས་ར་ས་ར་ཞེས་བྱ་བ་ནི་ཕུལ་དུ་བྱུང་བའི་བློ་སྐྱེད་
ཅིག་པའོ། །མཱ་ར་ཡ་ཞེས་བྱ་བ་ནི་མདོར་ན་ཡེ་ཤེས་བཞིའི་རང་བཞིན་གྱིས་བར་དུ་གཅོད་
པ་རྣམས་ཞི་བར་མཛོད་ཅིག་པའོ། །འདི་སྐད་སྟོན་ཏེ་བཅོམ་ལྡན་འདས་ཀྱི་ཡེ་ཤེས་བཞི་ལ་
དམིགས་ནས་བཟླས་བརྗོད་ལ་སོགས་པ་བྱས་པས་དེ་བཞིན་དུ་འགྲུབ་པར་འགྱུར་རོ་ཞེས་
བྱ་བའི་དོན་ཏོ། །
དེ་ལྟར་ཐུགས་ཀྱི་རང་བཞིན་ཡེ་ཤེས་ལ་བསྐུལ་བ་བསྟན་ནས། ཁྲོ་བོ་རྣམས་ཀྱི་སྐུའི་
རང་བཞིན་ལ་བསྐུལ་བ་བསྟན་པར་བྱ་བའི་ཕྱིར། བཛྲ་བི་དཱ་ར་སྭཱ་ཧཱ་ཞེས་བྱ་བ་ལ་སོགས་
པ་གསུངས་ཏེ། བཛྲ་བི་དཱ་ར་སྭཱ་ཧཱ་ཞེས་བྱ་བ་ནི་བཅོམ་ལྡན་འདས་རྡོ་རྗེ་རྣམ་པར་འཇོམས་
པའི་སྐུའི་རང་བཞིན་གྱིས་སེམས་ཅན་རྣམས་ཀྱི་བག་ཆགས་ངན་པའི་དྲི་མ་རྣམས་ཞི་ཞིང་
མེད་པར་མཛོད་ཅིག་ཅེས་བསྐུལ་བའོ། །ཙྪིནྡ་ཙྪིནྡ་མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་ནི་
མཐར་ཕྱིན་པར་མཛོད་ཅིག་པའོ། །བྷིནྡ་བྷིནྡ་ཞེས་བྱ་བ་ནི་ཕྱེ་མར་རློགས་ཤིག་པའོ། །མ་ཧཱ་
ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་ནི་ཁྱེད་ཀྱི་སྐུའི་ཕུར་བུ་ཆེན་པོས་ཉོན་མོངས་པ་ལ་སོགས་པ་
རྣམས་ཞི་བར་མཛོད་ཅིག་པའོ། །བནྡྷ་བནྡྷ་ཞེས་བྱ་བ་ནི་མ་རུངས་པ་རྣམས་ཆིངས་ཤིག་
པའོ། །ཀྲོ་དྷ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་ནི་ཁྲོས་ཤིང་འཁྲུགས་པའི་ཕུར་བུས་ལས་ངན་
པ་རྣམས་མེད་པར་མཛོད་ཅིག་པའོ། །འདི་སྐད་སྟོན་ཏེ། བཅོམ་ལྡན་འདས་ཀྱི་སྐུ་ལ་
དམིགས་ནས་བསྐུལ་བ་བྱས་ན་སྔ་མ་ལྟར་འགྲུབ་པར་འགྱུར་རོ་ཞེས་བྱ་བའི་དོན་ཏོ། །
དེ་ལྟར་འཁོར་གྱི་སྐུའི་རང་བཞིན་ལ་བསྐུལ་བ་བསྟན་ནས་ཁྲོ་བོ་བཞིའི་སྙིང་པོའི་སྒོ་
༤171ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་བསྐུལ་བ་བསྟན་པར་བྱ་བའི་ཕྱིར་ཙུ་རུ་ཙུ་རུ་ཞེས་བྱ་བ་ལ་སོགས་པ་གསུངས་ཏེ། ཙུ་
རུ་ཙུ་རུ་ཙཎྜ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་ནི་ཁྲོ་བོ་ཆེན་པོ་རྡོ་རྗེ་གཏུམ་པོའི་ཕུར་བུས་
བགེགས་རྣམས་ཞི་བར་མཛོད་ཅིག་པའོ། །ཏྲཱ་ས་ཡ་ཏྲཱ་ས་ཡ་བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བ་
ནི་ཁྲོ་བོ་ཆེན་པོ་ཀཱི་ལི་ཀཱི་ལ་ཡའི་ཕུར་བུས་བགེགས་རྣམས་སྐྲག་པར་མཛོད་ཅིག་པའོ། །ཧ་ར་
ཧ་ར་བཛྲ་བི་དཱ་རཱ་ཡ་སྭཱ་ཧཱ་ཞེས་བྱ་བ་ནི་ཁྲོ་བོ་ཆེན་པོ་རྡོ་རྗེ་བེ་ཅོན་གྱི་ཕུར་བུས་བགེགས་
རྣམས་འདར་བར་མཛོད་ཅིག་པའོ། །པྲ་ཧ་ར་པྲ་ཧ་ར་བཛྲ་པྲ་བྷཉྫནཱ་ཡེ་སྭཱ་ཧཱ་ཞེས་བྱ་བ་ནི་
ཁྲོ་བོ་ཆེན་པོ་རྡོ་རྗེ་ཐོ་བའི་ཕུར་བུས་བགེགས་རྣམས་མེད་པར་མཛོད་ཅིག་པའོ། །འདི་སྐད་
སྟོན་ཏེ་བསྙེན་པ་ལ་སོགས་པ་བྱེད་པའི་དུས་སུ་གཟུངས་རྫོགས་པར་བཟླས་པར་མི་ནུས་ན་
ཁྲོ་བོ་བཞིའི་སྙིང་པོའི་བཟླས་པར་བྱ་བ་ནི་འདི་དག་ཡིན་ནོ་ཞེས་བྱ་བའི་དོན་ཏོ། །
དེ་ལྟར་སྙིང་པོའི་སྒོ་ནས་བསྐུལ་བ་བསྟན་ནས། དེ་དག་གསུང་གི་སྒོ་ནས་བསྐུལ་བ་
བསྟན་པའི་ཕྱིར། མ་ཏིལླི་ར་བཛྲ་ཞེས་བྱ་བ་ལ་སོགས་པ་གསུངས་ཏེ།མ་ཏིསྦི་ར་བཛྲ་ཞེས་
བྱ་བ་ནི་བློ་གྲོས་ཕུལ་དུ་བྱུང་བ་རྣམས་ཀྱི་སེམས་རྡོ་རྗེ་ལྟར་བརྟན་ཞིང་མི་གཡོ་བར་མཛོད་
ཅིག་པའོ། །སུ་ཏིསྦི་ར་བཛྲ་ཞེས་བྱ་བ་ནི་ལེགས་པར་བརྟན་པར་མཛོད་ཅིག་པའོ། །པྲ་ཏིལླི་
ར་བཛྲ་ཞེས་བྱ་བ་ནི་རབ་ཏུ་བརྟན་པར་མཛོད་ཅིག་པའོ། །མ་ཧཱ་བཛྲ་ཞེས་བྱ་བ་ནི་ཆེན་པོ་
རྣམས་ཀྱི་ཚུལ་དུ་བརྟན་པར་མཛོད་ཅིག་པའོ། །ཨ་པྲ་ཏི་ཧ་ཏ་བཛྲ་ཞེས་བྱ་བ་ནི་རབ་ཏུ་
གཡོ་བ་མེད་པའི་ཡེ་ཤེས་ཀྱི་རྡོ་རྗེ་ལེགས་པར་གསོལ་ཅིག་པའོ། །ཨ་མོ་གྷ་བཛྲ་ཞེས་བྱ་བ་
ནི་ཡེ་ཤེས་ཆེན་པོའི་ཕྲིན་ལས་རྣམས་དོན་ཡོད་པར་མཛོད་ཅིག་པའོ། །ཨེ་ཧི་བཛྲ་ཞེས་བྱ་བ་
ནི་ཡེ་ཤེས་ཀྱི་རྡོ་རྗེ་དང་ལྡན་པ་གདུལ་བྱའི་རྒྱུད་ལས་གཤེགས་ཤིག་པའོ། །ཤཱི་གྷཾ་བཛ་ཡ་ཞེས་
བྱ་བ་ནི་བྱོན་ནས་ཀྱང་མྱུར་དུ་ཞི་བའི་ལས་གྲུབ་པར་མཛོད་ཅིག་པའོ། །དྷ་ར་དྷ་ར་ཞེས་བྱ་བ་
ནི་འབྱུང་པོ་རྣམས་ཟུངས་ཤིག་པའོ། །དྷི་རི་དྷི་རི་ཞེས་བྱ་བ་ནི་བཟུང་ཟིན་པ་རྣམས་ཐོགས་
མ172



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ཤིག་པའོ། །དྷུ་རུ་དྷུ་རུ་ཞེས་བྱ་བ་ནི་བཏགས་པ་རྣམས་མི་འཆོར་བར་མཛོད་ཅིག་པའོ། །
སརྦ་བཛྲ་ཀུ་ལཾ་ཨཱ་བཏྟཱ་ཡ་ཞེས་བྱ་བ་ནི་རྡོ་རྗེའི་རིགས་ཐམས་ཅད་ཀྱིས་ཞི་བ་དང་ལྡན་པའི་
བྱིན་གྱི་རླབས་མཛོད་ཅིག་པའོ། །ཨ་མུ་ཀཾ་མཱ་ར་ཡ་ཕཊ་ཅེས་བྱ་བ་ནི་བར་དུ་གཅོད་པ་
རྣམས་བཟློག་པ་དང་གཞོམ་པའི་ལས་མཛོད་ཅིག་པའོ། །འདི་སྐད་སྟོན་ཏེ་དེ་དག་གི་
གསུང་གི་རང་བཞིན་ལ་དམིགས་ནས་བསྒྲུབས་ན་ཡང་སྔ་མ་ལྟར་འགྲུབ་པར་འགྱུར་རོ་
ཞེས་བྱ་བ་སྟོན་ཏོ། །
དེ་ལྟར་གསུང་གི་སྒོ་ནས་བསྒྲུབ་པ་བསྟན་ནས་སྐུ་དང་གསུང་དང་ཐུགས་ལ་སྤྱིར་
བསྐུལ་བ་བསྟན་པར་བྱ་བའི་ཕྱིར། ན་མས་མནྟ་བཛྲ་ཀྲྀ་ཞེས་བྱ་བ་ནི་རྡོ་རྗེའི་རང་བཞིན་
གྱིས་བདག་ཀུན་ནས་ཕྱག་འཚལ་བའི་གནས་སུ་མཛོད་ཅིག་པའོ། །སརྦ་པཱ་ལེ་ཨཱ་བཏྟཱ་ཡ་
མ་ཧཱ་བ་ལེ་ཞེས་བྱ་བ་ནི་སྟོབས་ཆེན་པོ་དང་ལྡན་པ་ཐམས་ཅད་ཀྱིས་བསྟོད་ཅིང་དགྱེས་པའི་
གནས་སུ་མཛོད་ཅིག་པའོ། །ཀ་ཏ་བེ་ཏ་ཏ་ལེ་ཨ་ཙ་ལེ་ཞེས་བྱ་བ་ནི་ཡེ་ཤེས་ཀྱི་མཆེ་བ་ཆེན་
པོས་བགེགས་རྣམས་ལ་ཐོབ་ལ་མི་གཡོ་བར་མཛོད་ཅིག་པའོ། །མཎྜ་ལ་མ་ཡེ། ཨ་ཏི་བཛྲ་
ཞེས་བྱ་བ་ནི་ཡེ་ཤེས་མཆོག་དང་ལྡན་པ་རྣམས་ཀྱིས་དཀྱིལ་འཁོར་སྐྱོང་བ་རྣམས་བདག་ལ་
འགོ་བར་མཛོད་ཅིག་པའོ། །མ་ཧཱ་བ་ལེ་བེ་ག་ར་ཎ་ཞེས་བྱ་བ་ནི་སྟོབས་ཆེན་པོ་དང་བཅས་
པ་རྣམས་ཀྱིས་བར་ཆོད་རྣམས་མྱུར་དུ་མེད་པར་མཛོད་ཅིག་པའོ། །ཨ་ཛི་ཏེ་ཛྭ་ལ་ཛྭ་ལ་
ཞེས་བྱ་བ་ནི་ཡེ་ཤེས་ཆེན་པོའི་མེ་འབར་བར་མཛོད་ཅིག་པའོ། །ཏི་ཊི་ཏི་ཊི་པི་ག་ལེ་ཞེས་བྱ་
བ་ནི་རབ་ཏུ་འབར་བར་བསྡུས་པས་གནོད་པ་རྣམས་ལས་སྲུངས་ཤིག་པའོ། །ད་ཧ་ད་ཧ་ཏེ་
ཛོ་བ་ཏི་ཞེས་བྱ་བ་ནི་གཟི་བརྗིད་ལྡན་པའི་མེས་བསྲེག་པར་མཛོད་ཅིག་པའོ། །ཏི་ལི་ཏི་ལི་
ཞེས་བྱ་བ་ནི་བཅད་པར་མཛོད་ཅིག་པའོ། །བནྡྷ་བན་ཞེས་བྱ་བ་ནི་སྲེགས་ཤིག་པའོ། །མ་
ཧཱ་བཱ་ལེ་བཛྲ་ཨཾ་ཀུ་ཤ་ཛཱ་ལཱ་ཡ་སྭཱ་ཧཱ་ཞེས་བྱ་བ་ནི་རྡོ་རྗེའི་ལུས་འབར་བ་དང་ལྡན་པའི་
ལ173ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིབ་གས།
སྟོབས་ཆེན་པོས་བགེགས་རྣམས་ཞི་ཞིང་མེད་པར་མཛོད་ཅིག་པའོ། །འདི་སྐད་སྟོན་ཏེ། ཁྲོ་
བོ་རྣམས་ཀྱི་སྐུ་གསུང་ཐུགས་ལ་སྤྱིར་དམིགས་ནས་བཟླས་པར་བྱས་ན་ཡང་དེ་བཞིན་དུ་
འགྱུར་རོ་ཞེས་བྱ་བའི་དོན་ཏོ། །
དེ་ལྟར་སྐུ་གསུང་ཐུགས་ཀྱི་ཕྲིན་ལས་ལ་སྦྱོར་ཞིང་བསྐུལ་བ་བསྟན་ནས། བཅོམ་
ལྡན་འདས་ཀྱི་སྙིང་པོའི་སྒོ་ནས་བསྐུལ་བ་བསྟན་པར་བྱ་བའི་ཕྱིར། ན་མོ་རཏྣ་ཏྲ་ཡཱ་ཡ་ཞེས་བྱ་
བ་ལ་སོགས་པ་གསུངས་ཏེ། དེ་དག་ནི་སྔར་བཤད་པ་ལྟ་བུའོ། །ཨོ་ཞེས་བྱ་བ་ནི་རབ་ཏུ་
བསྔགས་པའི་དོན་ཏེ། བཀྲ་ཤིས་པའི་དོན་ཏོ། །ཧ་ར་ཧ་ར་བཛྲ་ཞེས་བྱ་བ་ནི་གདུག་པ་ཅན་
རྣམས་ཀྱི་སྲོག་ཡེ་ཤེས་ཀྱི་རྡོ་རྗེས་ཕྲོགས་ཤིག་པའོ། །མ་ཐ་མ་ཐ་བཛྲ་ཞེས་བྱ་བ་ནི་ཡེ་ཤེས་
ཀྱི་རྡོ་རྗེས་དེ་དག་ལ་བརྡེག་པར་མཛོད་ཅིག་པའོ། །ད་ཧ་ད་ཧ་བཛྲ་ཞེས་བྱ་བ་ནི་ཡེ་ཤེས་ཀྱི་
རྡོ་རྗེས་སྲེགས་ཤིག་པའོ། །པ་ཙ་པ་ཙ་བཛྲ་ཞེས་བྱ་བ་ནི་ཡེ་ཤེས་ཀྱི་རྡོ་རྗེས་དེ་དག་ཆོམས་
ཤིག་པའོ། །དྷ་ར་དྷ་ར་བཛྲ་ཞེས་བྱ་བ་ནི་གནོད་པ་ཅན་འབྲོས་པ་རྣམས་ཟུངས་ཤིག་པའོ།
དྷཱ་ར་ཡ་དྷཱ་ར་ཡ་བཛྲ་ཞེས་བྱ་བ་ནི་ཡེ་ཤེས་ཅན་ཁྱེད་ཀྱི་འཁོར་རྣམས་ཀྱང་འཛིན་དུ་ཆུག་
ཅིག་པའོ། །དཱ་རུ་ཎི་དཱ་རུ་ཎ་བཛྲ་ཞེས་བྱ་བ་ནི་དྲག་ཏུ་ཟུང་ཞིག་པའོ། །ཚིནྡྷ་ཚིནྡ་བཛྲ་ཞེས་
བྱ་བ་ནི་བཟུང་ཟིན་པ་རྣམས་རྡོ་རྗེས་ཆོད་ཅིག་པའོ། །བྷིནྡ་བྷིནྡ་བཛྲ་ཧཱུྃ་ཕཊ་ཅེས་བྱ་བ་ནི་ཡེ་
ཤེས་ཀྱི་རང་བཞིན་གྱི་ཐུགས་ཀྱིས་ཁོས་ཤིག་པའོ། །འདི་སྐད་སྟོན་ཏེ་བསྙེན་པ་ལ་སོགས་
པ་བྱེད་པའི་དུས་སུ་བཅོམ་ལྡན་འདས་ལ་དམིགས་ནས་བཟླས་པ་བྱས་ན་སྔ་མ་ལྟར་འགྲུབ་
པར་འགྱུར་རོ་ཞེས་བྱ་བའི་དོན་ཏོ། །
དེ་ལྟར་དབུས་ཀྱི་གཙོ་བོའི་སྙིང་པོའི་སྒོ་ནས་བསྐུལ་བ་བསྟན་ནས། ཉེ་བའི་སྙིང་
པོའི་སྒོ་ནས་བསྐུལ་བ་བསྟན་པའི་ཕྱིར། ན་མཿཙཎྜ་བཛྲ་ཀྲོ་དྷ་ཡ་ཞེས་བྱ་བ་ལ་སོགས་པ་
གསུངས་ཏེ། ན་མཙཎྜ་བཛྲ་ཀྲོ་དྷཱ་ཡ་ཞེས་བྱ་བ་ནི་དངོས་གྲུབ་ཀྱི་མཆོག་སྒྲུབ་པའི་ཕྱིར་རྡོ་
༤174



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
རྗེ་ཁྲོ་བོ་དྲག་པོ་ལ་ཕྱག་འཚལ་ལོ་ཞེས་བྱ་བའོ། །ཧུ་ལུ་ཧུ་ལུ་ཞེས་བྱ་བ་ནི་དངོས་གྲུབ་ཀྱི་
བགེགས་སུ་གྱུར་པ་རྣམས་བདག་གི་མདུན་དུ་དྲག་ཏུ་ཁུག་ཅིག་པའོ། །ཏིཥྛ་ཏིཥྛ་ཞེས་བྱ་བ་
ནི་དྲངས་པ་རྣམས་བདག་གི་མདུན་དུ་གནས་པར་མཛོད་ཅིག་པའོ། །བནྡྷ་བནྡྷ་ཞེས་བྱ་བ་
ནི་གནས་པ་རྣམས་ཆིངས་ཤིག་པའོ། །ཧ་ན་ཧ་ན་ཞེས་བྱ་བ་ནི་བཅིངས་པ་རྣམས་ལ་རྡེགས་
ཤིག་པའོ། །ཨ་མྲྀ་ཏེ་ཧཱུྃ་ཕཊ་ཅེས་བྱ་བ་ནི་ལས་དེ་དག་ཐམས་ཅད་ཀྱང་མཐར་ཕྱིན་ཅིང་ཕྱིར་
མི་ལྡོག་པའི་ས་ལ་བཞག་ནས་འཆི་བ་མེད་པའི་གནས་ལ་སྦྱོར་བར་མཛོད་ཅིག་པའོ། །འདི་
སྐད་སྟོན་ཏེ། སྒྲུབ་པ་འདི་ལ་གནས་པའི་རྣལ་འབྱོར་པས་ཀྱང་དད་པས་བཅོམ་ལྡན་འདས་ལ་
དམིགས་ནས་ཉེ་བའི་སྙིང་པོ་འདི་བཟླས་ན། ཇི་ལྟར་བསམས་པ་དེ་བཞིན་དུ་འགྲུབ་པར་
འགྱུར་རོ་ཞེས་བྱ་བའི་དོན་ཏོ། །དེ་ལྟར་རང་རང་གི་ཕྲིན་ལས་བསྐུལ་བ་བསྟན་ནས་
དཀྱིལ་འཁོར་སྒྲུབ་པ་བསྟན་པར་བྱ་བའི་ཕྱིར། སྡིག་པ་ཐམས་ཅད་བྱང་བྱས་ནས། །ཞེས་
བྱ་བ་ལ་སོགས་པ་གསུངས་ཏེ། སྡིག་པ་ཐམས་ཅད་ཅེས་བྱ་བ་ནི་མཚམས་མེད་པ་ལྔ་པོ་ལ་
སོགས་པ་ངན་སོང་དུ་སྐྱེ་བར་འགྱུར་བའི་རྒྱུ་དང་རྐྱེན་རྣམ་པ་གཉིས་སོ། །བྱང་བྱས་ནས་
ཞེས་བྱ་བ་ནི་དེ་དག་སྤངས་ཤིང་དག་པར་བྱས་པའི་འོག་ཏུའོ། །སྡུག་བསྔལ་ཐམས་ཅད་
མེད་པར་བྱེད། །ཅེས་བྱ་བ་ནི་དེ་དག་གི་འབྲས་བུར་གྱུར་པ་སྡུག་བསྔལ་གསུམ་ལ་སོགས་
པ་མེད་པར་འགྱུར་བའོ། །འདི་སྐད་སྟོན་ཏེ་སྡིག་པ་སྤོང་བའི་གཞིའི་རྒྱུ་ནི་རྣམ་པ་གཉིས་ཏེ།
ལྟ་བ་རྣམ་པར་དག་པ་དང་། སྤྱོད་པ་རྣམ་པར་དག་པའོ། །དེ་ལ་ཉན་ཐོས་བྱེ་བྲག་ཏུ་སྨྲ་བ་
ལ་སོགས་པ་འདོད་པ་ཡང་དག་པ་ནི་བཏགས་པ་ཁོ་ན་ཡིན་ཏེ། ཚད་མ་ཉིད་ཀྱིས་མ་གྲུབ་
པའི་ཕྱིར་རོ། །ནང་གི་ཡིན་པར་སྨྲ་བ་རྣམས་ཀྱི་ལྟར་ན། ཡང་ན་འཐད་པ་མ་ཡིན་ཏེ་ཕུལ་དུ་
བྱུང་བའི་སྒྲུབ་པར་བྱེད་པ་མེད་པས་སོ། །འོ་ན་གང་ཞེ་ན། ཁྱད་པར་དུ་འཕགས་པའི་ལམ་
དབུ་མའི་གཞུང་ཁོ་ན་ལ་གནས་པ་ཡིན་ཏེ། བདེན་པ་གཉིས་ཀྱི་ཚུལ་ལས་མ་འདས་ཤིང་མི་
༤175



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགལ་བར་གནས་པའི་ཕྱིར་རོ། །ཅི་དེ་ཁོ་ནར་ཟད་དམ་ཞེ་ན་རྒྱས་པར་ནི་ཤེས་རབ་ཀྱི་
མིག་དང་ལྡན་པ་རྣམས་ཀྱི་རྗེས་སུ་འབྲངས་ནསཤེས་པར་བྱའི། ཁོ་བོ་ལྟ་བུ་ལ་ནི་དོན་ཟབ་
པ་དག་སྟོན་པའི་ནུས་པ་ཡོད་རེ་སྐན། དེ་ཡང་འགལ་བ་ཡིན་ནོ་ཞེ་ན་བདེན་ཏེ། དེ་དག་ནི་
བླ་མའི་མན་ངག་གིས་བཤད་པ་ཡིན་ནོ། །དེ་ནི་ལྟ་བ་རྣམ་པར་དག་པ་ཡིན་ནོ། །འདི་ལྟར།
སྟོང་ཉིད་བསྒོམས་པས་གྲོལ་འགྱུར་གྱི། །སྒོམ་པ་ལྷག་མ་དེ་དོན་ཡིན། །ཞེས་བཤད་པ་ལྟ་
བུའོ། །སྤྱོད་པ་ནི་གསུམ་སྟེ། བདེན་པ་དང་། ཕ་རོལ་ཏུ་ཕྱིན་པ་དང་། གསང་སྔགས་ཀྱི་
སྤྱོད་པ་ལ་བརྟེན་པ་ཡིན་ནོ། །
དེ་དག་གི་ནང་ནས་མཆོག་ཏུ་གྱུར་པ་གཞི་གསང་སྔགས་ཀྱི་སྤྱོད་པ་ཡིན་ཏེ། འདི་ལྟར།
རྫོགས་པའི་སངས་རྒྱས་གང་འདས་དང་། །དེ་བཞིན་གང་དག་མ་བྱོན་དང་། །ད་ལྟར་བྱུང་བའི་
རྫོགས་སངས་རྒྱས། །དེ་དག་ཀུན་གྱི་གསང་སྔགས་ཀྱི། །ཆོ་ག་བཟང་པོ་འདི་མཁྱེན་ནས། །
དཔའ་བོས་བྱང་ཆུབ་ཤིང་དྲུང་དུ། །ཐམས་ཅད་མཁྱེན་པ་ཚད་མེད་བརྙེས། །གསང་སྔགས་
སྤྱོད་པ་མཉམ་མེད་དེ། །སྐྱོབ་པ་ཤཱཀྱ་སེང་གེ་ཡིས། །བདུད་སྡེ་ཤིན་ཏུ་མི་བཟད་པའི། །
དཔུང་ཆེན་དག་ཀྱང་དེ་ཡིས་བཅོམ། །ཞེས་རྒྱུད་ལས་གསུངས་པ་ཡིན་ནོ། །དེ་གསལ་བར་
བསྟན་པར་བྱ་བའི་ཕྱིར། རྒྱུད་དོ་ཅོག་གི་རྩ་བ་སྟེ། །ཞེས་བྱ་བ་ལ་སོགས་པ་གསུངས་ཏེ་
རྒྱུད་དོ་ཅོག་གི་ཞེས་བྱ་བ་ནི་ཐུབ་པ་ཆེན་པོའི་སྐུ་རྣམ་པ་གཉིས་བསྐུལ་ཏེ་བྱུང་བའོ། །དེ་
སྟོན་པའི་གཞུང་ལས་ཀྱང་འདི་སྐད་ཅེས་བྱ་སྟེ་མ་ལུས་པའོ། །རྩོ་བ་སྟེ་ཞེས་བྱ་བ་ནི་ཞི་བ་
ལ་སོགས་པའི་ལས་ཐམས་ཅད་སྟོན་པས་སོ། །དཔལ་ཀུན་གྱིས་ནི་ལེགས་པར་བརྒྱན། །
ཞེས་བྱ་བ་ནི་བསོད་ནམས་དང་ཡེ་ཤེས་ཀྱི་ཚོགས་མཐའ་དག་འབྱུང་ཞིང་སྐྱེ་བའི་གཞི་དང་
གནས་སུ་གྱུར་པར་དཀྱིལ་འཁོར་ལ་སོགས་པ་སྟོན་པས་སོ། །འདི་སྐད་སྟོན་ཏེ། ཚུལ་
ཁྲིམས་ཀྱི་སྡོམ་པ་བླངས་ཏེ། དད་པས་བྱང་ཆུབ་ཏུ་སེམས་བསྐྱེད་ནས།སློབ་དཔོན་དུ་དབང་
ལ 176



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
བསྐུར་བ་ཐོབ་པའི་རྣལ་འབྱོར་པ་གཞན་དག་གིས་
ར་པ་གཞན་དག་གིས་ལན་གཉིས་སམ་གསུམ་དུ་གསོལ་བ་
བཏབ་བམ་མ་བཏབ་ཀྱང་རུང་བར་ཐུན་མོང་གི་རྒྱུད་དག་ལས་བྱུང་བའི་ཆོ་གས་བསྙེན་པ་དང་
སའི་ཆོ་ག་ལ་སོགས་པ་བྱ་སྟེ། འདི་ལྟར་རྒྱུད་ལས། དེ་ནས་གཞན་ཡང་རྒྱུད་ཀུན་ལས། །
དཀྱིལ་འཁོར་ཇི་ལྟར་རྒྱས་བཤད་པའི། །ཆོ་ག་ལྷག་མ་ལུས་པ་དག །འདིར་ནི་ལྷག་པར་
རབ་ཏུ་བཤད། །ཅེས་གསུངས་པ་དང་། གཞན་ཡང་། གང་དག་དུ་ནི་རང་ཉིད་ཀྱིས། །
ལས་ཀྱི་ཆོ་ག་རྣམས་མེད་པ། །དེར་ནི་སྤྱི་ཡི་རྒྱུད་དག་ལས། །གསུངས་པའི་ཆོ་ག་མཁས་
པས་བསྟེན། །ཞེས་བཤད་པས་ན་འགལ་བ་མེད་དོ། །
དེ་ནས་རྒྱུད་ལས་གསུངས་པའི་སྟ་གོན་གྱི་ཆོ་ག་བྱ་སྟེ། དུས་མཚམས་དག་ལས་རླུང་
བྱས་ན། །ནུབ་གཅིག་གམ་ནི་ནུབ་གསུམ་དུ། །གཙང་ཞིང་གོས་དཀར་གཙང་བགོས་ཏེ། །ཟླ་
བས་སྟ་གོན་གནས་པར་བྱ། །དུས་མཚམས་མིན་ཡང་དགོས་ཡོད་ན། །ཡར་གྱི་ངོ་ཡི་ཚེས་
བཟང་ལ། །ཞི་བ་མཆོག་གི་གསང་སྔགས་ཀྱིས། །སྟ་གོན་གནས་པར་རབ་ཏུ་བྱ། །སྐྱུ་རུ་ར་
སོགས་ཁྲུས་རྩི་དང་། །དྲི་ཞིམ་སྤོས་ཀྱིས་ཁྲུས་བྱས་ཏེ། །ཉེ་རེག་བྱས་ཏེ་སྲོད་ལ་ནི། །གསང་
སྔགས་སྤྱན་དྲངས་མཆོད་པ་བྱ། །དེ་ནས་ལྷག་པར་མངོན་བསྔགས་པའི། །མཆོད་ཡོན་ཆོ་
ག་བཞིན་དུ་དབུལ། །དེ་ནས་ཙནྡན་དཀར་པོ་དང་། །སྣ་མའི་མེ་ཏོག་ཁ་འབུས་དང་། །མ་
ལི་ཏ་ཡི་ཕྲེང་བ་དང་། །བདུག་པས་བདུག་པའི་མཆོད་པ་བྱ། །གཏོར་མ་མང་ཞིང་བཟང་བ་
དག །ཞོ་དང་བཅས་ཤིང་དབུལ་བར་བྱ། །དེ་ནས་མར་གྱི་སྦྱིན་སྲེག་ནི། །ཚུལ་བཞིན་བརྒྱ་
རྩ་བརྒྱད་བྱས་ཏེ། །གསང་སྔགས་ལས་དང་རྗེས་མཐུན་པར། །སཛྫ་ར་ཡི་སྲེག་བླུགས་
དབུལ། །བུ་མོས་བཀལ་པའི་སྲད་བུ་ལ། །མདུད་པ་བདུན་བོར་ལན་བདུན་བསྔགས། །
དཔུང་པ་གཡོན་པ་ལ་བཅིངས་ནས། །ཀུ་ཤའི་ལོ་མ་བཏིང་པ་ལ། །དེ་ཉིད་ཀྱིས་ནི་བློས་
ཕབ་སྟེ། །བཀའ་ལུང་གསོལ་བ་བཏབ་ནས་ནི། །རང་གི་ལྷ་ཡི་ཚུལ་འདྲ་བར། །སེམས་
ལ177



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱིས་ལེགས་པར་བསམ་བྱས་ཏེ། །ཡིད་ལ་གསང་སྔགས་འདོན་བཞིན་དུ། །ཀུ་ཤ་སར་པ་
ཁྲིས་ཀྱི་སྔས། །མེ་ཏོག་སྤོས་ཀྱིས་བཀླུབས་པ་ལ། །ཇི་ལྟར་བདེ་བར་ཉལ་བར་བྱ། །གལ་
ཏེ་གཉིད་ལོག་རྨི་ལམ་ན། །བརྟན་པར་རྟོགས་པའི་ལྷ་མཐོང་ན། །སོ་སོར་རིག་པའི་
གཟུངས་དག་གམ། །དཀོན་མཆོག་གསུམ་ལ་གཅིག་ཙམ་མམ། །དེ་དག་ལ་ནི་མཆོད་
ལ་སོགས། །རྒྱལ་སྲས་རྫུ་འཕྲུལ་ཆེན་པོ་འམ། །འཁོར་ནི་རྣམ་པ་བཞི་རྣམས་སམ། །
བདག་ཉིད་ཆོ་ག་སྤྱོད་པ་འམ། །ཡང་ན་གོས་ཀྱིས་སྤུད་པ་འམ། །མཐོང་ན་དངོས་གྲུབ་ཉེ་
འགྱུར་བས། །སྒྲུབ་པ་པོས་ནི་ཤེས་པར་བྱ། །རི་དང་གླང་པོ་འབབ་ཆུ་དང་། །རྒྱ་མཚོ་དང་
ནི་འབྲས་བུའི་ཤིང་། །ངང་མོ་ལ་སོགས་བྱ་རྣམས་དང༌
། །སེང་གེ་ལ་སོགས་རི་དྭགས་
ཚོགས། །ཁྱུ་མཆོག་བཀྲ་ཤིས་རྟ་ལ་སོགས། །བུ་མོ་བཟང་མོས་བརྒྱན་པ་དང་། །བུམ་པ་
བཟང་པོས་བཀྲ་ཤིས་པ། །རྣམ་པ་སྣ་ཚོགས་གཡས་ཕྱོགས་ནའོ། །ནོར་དང་གོས་རྣམས་
རྙེད་པ་དང་། །དེ་ལ་སོགས་པ་རྣམ་དག་པའི། །རྨི་ལམ་བཟང་པོ་མཐོང་ན་ནི། །བློ་ཅན་
གྲུབ་པར་ཤེས་པར་བྱ། །ཞོ་དང་འབྲས་ཡོས་འོ་མ་མར། །མེ་ཏོག་འབྲས་བུའི་རྩ་བ་དང་། །
ཡང་ན་གྲུབ་པའི་རྫས་ཀྱང་རུང་། །རྨི་ལམ་དག་ན་རྙེད་པ་དང་། །དེ་འདྲའི་རྣམ་པ་མཐོང་
གྱུར་ན། །རིག་སྔགས་གྲུབ་པར་གསུངས་པས་ན། །དེས་ན་བློ་དང་ལྡན་པ་ཡིས། །བསྙེན་པ་
སྒྲུབ་པའི་ལས་རྣམས་བརྩམ། །གལ་ཏེ་སྔགས་ཀྱིས་ནོར་བུ་འམ། །སྒྲུབ་པའི་རྫས་རྣམས་ཐོབ་
ན་ནི། །དེ་ནས་བསྙེན་པ་འམ་སྒྲུབ་པ་ཡི། །ལས་རྣམས་མྱུར་དུ་བརྩམ་པར་བྱ། །གོས་དང་
ཁྲུས་དང་རྒྱན་དག་གིས། །བདག་ཉིད་བརྒྱན་པར་མཐོང་ན་ནི། །དེ་ཚེ་བསྙེན་པ་འམ་
སྒྲུབ་པ་ཡི། །ལས་རྣམས་རབ་ཏུ་བརྩམ་པར་བྱ། །རང་གི་རིག་སྔགས་ཚུལ་བཞིན་དུ། །
མཆོད་པ་བྱས་ནས་རིགས་ཡུམ་གྱི། །སྣ་མའི་མེ་ཏོག་བརྒྱད་དག་དང་། །རས་ཟུང་དག་
གིས་མཆོད་པར་བྱ། །ཙནྡན་གྱི་ནི་བདུག་སྤོས་ཀྱིས། །ལན་བརྒྱ་ཉིད་དུ་བདུགས་ནས་ནི། །
178



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
དེ་ནས་ལྷ་ཉིད་རྨི་ལམ་དུ། །ཅི་རིགས་པར་ནི་བཀའ་ལན་གསོལ། །ཨུ་ཤི་ར་ཡི་གཟུགས་
བརྙན་བཞིན། །གྲོག་མཁར་ས་ཡི་སྣོད་དུ་གཞག །མཆོད་ཅིང་ཡོངས་སུ་ཚིམ་བྱས་ནས། །
ལན་བརྒྱ་དག་ཏུ་མངོན་བསྔགས་ཏེ། །དེ་ནི་འོ་མའི་ནང་དུ་འམ། །ཡང་ན་སྦྲང་རྩིའི་ནང་དུ་
གཞག །དུས་གསུམ་དག་ཏུ་ལེགས་མཆོད་ནས། །སྲོད་དུ་ཡང་ནི་གསོལ་བ་གདབ། །རྣམ་
པ་འདི་དག་ཉིད་ཀྱིས་ཀྱང་། །ཡོངས་སུ་དགྱེས་པ་བསྐྱེད་གྱུར་ན། །དེ་ལྟ་བྱ་འམ་མི་བྱ་བ། །
ལྷ་ཉིད་བཀའ་ལན་གསོལ་བར་མཛད། །རླུང་བྱས་འདོད་པའི་དུས་མཚམས་ལ། །རིག་
སྔགས་ཆོ་ག་བཞིན་མཆོད་དེ། །ཐ་ཆུངས་རྣམ་པ་བདུན་དག་དང་། །ཤིང་གི་སྙིང་པོ་དམ་པ་
ལྔས། །སྦྱིན་སྲེག་བརྒྱ་རྩ་བརྒྱད་བྱས་པའམ། །ཡང་ན་བཟླས་བརྗོད་གྲངས་དག་གིས། །
བྱས་ན་རིག་སྔགས་ཉིད་ཀྱིས་ནི། །མྱུར་བ་ཉིད་དུ་བཀའ་སྩལ་ཏོ། །དེ་ལྟར་རིག་པ་སྟ་གོན་
གནས། །དེས་ནི་མྱུར་དུ་འགྲུབ་པར་འགྱུར། །སྟ་གོན་གནས་པའི་ཆོ་ག་འདི། །རྒྱས་པར་
རབ་ཏུ་གྲགས་པ་ཡིན། །འདི་དག་ནི་ཐུན་མོང་གི་ཆོ་ག་ཡིན་པས་ན་འདིར་བསྟན་པ་ལ་
འགལ་བ་མེད་དོ། །སྟ་གོན་དུ་གནས་པའི་ཆོ་ག་གསང་བའི་རིམ་པར་ཕྱེ་བའོ། །
དེ་ནས་ནངས་པར་སྔར་ལངས་ནས་ཁྲུས་ལ་སོགས་པ་བྱས་ཏེ་དཀྱིལ་འཁོར་བྱུགས་
ལ་ཐིག་གདབ་པར་བྱའོ། །དེ་ཡང་སྒོ་བཞི་དང་། ཁ་ཁྱེར་དང་། དྲ་བ་དང་། དྲ་བ་ཕྱེད་པ་
དང༌། ཉི་མ་དང༌། ཟླ་བ་དང་། རྔ་ཡབ་ཤིན་ཏུ་མཛེས་པ་དང་། ཕྱིའི་ཁོར་ཡུག་ལ་རྡོ་རྗེའི་
ཕྲེང་བ་འབར་བ་ཆེན་པོ་དང་བཅས་པ་དང་། ནང་གི་ཁྱམས་དང་། ར་བ་ཆུང་ངུ་དང་། སྣ་
ཚོགས་པདྨ་རྣམས་ཀྱི་ཐིག་གདབ་པོ། །དེ་ནས་ཚོན་རྩི་བྱིན་གྱིས་བརླབས་ལ། བྲི་བ་ནི་
གཞལ་ཡས་ཁང་རིམ་པ་ལྔར་བྱས་ཏེ། ཕྱི་རོལ་ནས་བརྩམས་ནས་དཀར་པོ་དང་། དམར་
པོ་དང་། སེར་པོ་དང་། ལྗང་གུ་དང་། ནག་པོའི་ནང་དུ་སྟེ་གོ་རིམས་བཞིན་ནོ། །ཕྱོགས་ཀྱི་
ཁ་དོག་གི་ངེས་པ་ཡང་འདི་ཉིད་ཡིན་ནོ། །དབུས་སུ་སྣ་ཚོགས་པདྨ་འདབ་མ་བརྒྱད་པ་བྲིའོ། །
ལ179



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྡོ་རྗེའི་ར་བ་ནི་ནག་པོའོ། །ཁྱམས་ཀྱི་ས་གཞི་ནི་དམར་པོའོ། །རིན་པོ་ཆེའི་ཕ་གུ་ནི་སེར་
པོའོ། །མུ་ཏིག་ཧ་ར་ནི་ནག་པོའོ། །རྟ་བབས་ནི་ཁ་དོག་སྣ་ཚོགས་པའོ། །བཅུ་གཅིག་རྡོ་རྗེ་དཀར་
པོའོ། །ཆོས་ཀྱི་འཁོར་ལོ་སེར་པོའོ། །རི་དྭགས་ནི་ནག་པོ་བྲིའོ། །པདྨའི་དབུས་སུ་གཙོ་བོའི་ཕྱག་
མཚན་རྡོ་རྗེ་རྩེ་དགུ་པ་བྲི་བར་བྱའོ། །དབང་ལྡན་ནས་བཟུང་སྟེ་མཚམས་བཞིར་ནི་རྡོ་རྗེ་ཁ་
གྱེས་པ་དང༌། རྡོ་རྗེ་རྩེ་གཅིག་པ་དང་། བེ་ཅོན་རྡོ་རྗེས་མཚན་པ་དང་། རྡོ་རྗེ་ཐོ་བ་རྣམས་གོ་
རིམས་བཞིན་དུའོ། །ཁྱམས་ལ་ནི་བཀྲ་ཤིས་ཀྱི་ལྷ་མོ་རྣམས་དང་འཇིག་རྟེན་སྐྱོང་བ་རྣམས་
ཀྱི་མཚན་མ་བྲིའོ། །
དེ་ལྟར་བྲིས་ནས་བུམ་པ་ལ་སོགས་པའི་རྫས་རྣམས་བཀོད་ནས་ཁྲུས་བྱས་ཏེ་གནས་
ལ་སོགས་བསྐྱེད་དེ། ལྷ་རྣམས་ཇི་ལྟ་བ་བཞིན་སྤྱན་དྲངས་ནས་ཕྱག་རྒྱ་རྣམས་བསྟན་པར་
བྱའོ། །དེ་ལ་དང་པོ་ནི་རིགས་ཀྱི་སྙིང་པོའི་ཕྱག་རྒྱའོ། །གཉིས་པ་ནི་ལྷ་སོ་སོའིའོ། །གསུམ་
པ་ནི་རིགས་ཀྱི་ཡུམ་གྱིའོ། །བཞི་པ་ནི་དམ་ཚིག་ཆེན་པོའི་ཕྱག་རྒྱའོ། །དེ་ལ་རིགས་ཀྱི་སྙིང་
པོའི་ཕྱག་རྒྱ་ནི་ལག་པ་ཕན་ཚུན་དུ་ཁུ་ཚུར་བཅངས་ཏེ། གཡས་པའི་མཐེ་བོང་བསྟན་པའོ། །
སྔགས་ནི་བཛྲ་དྷཱིཀ་སྭཱ་ཧཱ་ཞེས་བྱ་བའོ། །ལྷ་སོ་སོའི་ཕྱག་རྒྱ་ནི། རྡོ་རྗེ་རྣམ་པར་འཇོམས་
པའི་ཕྱག་རྒྱ་ནི་ལག་པ་གཉིས་ཐལ་མོ་ཁོང་སྟོང་དུ་སྦྱར་ལ་སྲིན་ལག་གཉིས་ནང་དུ་བཅུག་
སྟེ། ཕན་ཚུན་བསྣོལ་བའི་རྩེ་མོ་མཛུབ་མོའི་དྲུང་དུ་ཅུང་ཟད་དབྱུང་བར་བྱས་ནས། གུང་མོ་
གཉིས་པའི་ཕྱི་རོལ་ནས་མཛུབ་མོ་གཉིས་བཀུག་ལ་བར་ནས་གང་ཙམ་གྱིས་མ་རེག་པར་
བྱས་ཏེ། མཐེ་བོང་གཉིས་དང་མཐེའུ་ཆུང་གཉིས་གཞིབས་པའོ། །སྔགས་ནི་གོང་དུ་བསྟན་
པའོ། །ཡང་ན་ཨོཾ་བཛྲ་ཛྭ་ལཱ་ཡ་སྭཱ་ཧཱ་ཞེས་བྱའོ། །རྡོ་རྗེ་གཏུམ་པའི་ཕྱག་རྒྱ་ནི་ལག་པ་གཡོན་
པའི་མཛུབ་མོ་གཉིས་ཀའི་ལོགས་སུ་གཞག་ལ་གཡས་པའི་སོར་མོ་གསུམ་རྡོ་རྗེ་ལྟར་བྱས་
པའོ། །སྔགས་ནི། ཨོཾ་ཙུ་རུ་ཙུ་རུ་ཙཎྜ་ལི། ཀཱི་ལི་ཀཱི་ལཱ་ཡ་སྭཱ་ཧཱ། ཞེས་བྱའོ། །རྡོ་རྗེ་ཀཱི་ལི་ཀཱི་
ལ180ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ལཱ་ཡའི་ཕྱག་རྒྱུ་ནི་ལག་པ་གཉིས་ཀྱི་ཁུ་ཚུར་བཅངས་ལ་ཅུང་ཟད་བསྣོལ་བའི་ཚུལ་དུ་
བཅུག་སྟེ། མཐེ་བོང་གཉིས་གྱེན་དུ་གཤིབས་ནས་བསྒྲེང་བའོ། །སྔགས་ནི་ཨོ་ཏྲཱ་ས་ཡ་ཏྲཱ་ས་
ཡ་བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བའོ། །རྡོ་རྗེ་བེ་ཅོན་གྱི་ཕྱག་རྒྱ་ནི་ཕྱག་འཚལ་བའི་ཐལ་
མོ་སྦྱར་བ་ལས་མཐེ་བོང་གཉིས་བསྒྲེངས་ཏེ། ཚིགས་བཀུག་ནས། སྲིན་ལག་གི་མདུན་དུ་
གཟུགས་པར་བྱ་སྟེ།སྔགས་ནི་ཨོ་ཧ་ར་ཧ་ར་བཛྲ་དྷ་རཱ་ཡ་སྭཱ་ཧཱ་ཞེས་བྱ་བའོ། །རྡོ་རྗེ་ཐོ་བའི་
ཕྱག་རྒྱ་ནི་ལག་པ་གཉིས་ཁུ་ཚུར་བཅངས་ལ་མཐེ་བོང་གཉིས་བསྒྲེང་། མཐེའུ་ཆུང་གཉིས་
ནང་དུ་གཞུག་གོ། །སྔགས་ནི་ཨོ་པྲ་ཧ་ར་པྲ་ཧ་ར་བཛྲ་པྲབྷཉྫནཱ་ཡ་སྭཱ་ཧཱ།ཞེས་བྱ་བའོ། །རྡོ་
རྗེའི་རིགས་ཀྱི་ཡུམ་གྱི་ཕྱག་རྒྱ་ནི་ཕྱག་འཚལ་བའི་ཐལ་མོ་ལས་མཛུབ་མོ་གཉིས་དང་སྲིན་
ལག་གཉིས་ལག་པའི་ནང་དུ་བཅུག་པའོ། །སྔགས་ནི་ཨོ་ཀུ་ལཾ་དྷ་རི་བནྡྷ་བནྡྷ་སྭཱ་ཧཱ་ཞེས་བྱ་
བའོ། །དམ་ཚིག་ཆེན་པོའི་ཕྱག་རྒྱུ་ནི་སྲིན་ལག་གི་ཚིགས་བར་མ་མཐེ་བོས་མནན་མཐེའུ་
ཆུང་དང་གུང་མོ་གཉིས་གཤིབས་ཏེ་བསྒྲེང་། མཛུབ་མོ་གཉིས་གུང་མོའི་ཚིགས་གསུམ་
པར་བཅུག་པའོ། །སྔགས་ནི་ཨོཾ་ཤཾ་ཀ་རེ་མ་ཧཱ་ས་མ་ཡེ་སྭཱ་ཧཱ་ཞེས་བྱའོ། །དེ་ནས་འཇིག་རྟེན་
སྐྱོང་བ་བཀུག་ནས་རང་རང་གི་ཕྱག་རྒྱ་བསྟན་ཏེ། ཐམས་ཅད་ལ་མཆོད་པ་ལ་སོགས་པ་
བྱས་ནས་གཏོར་མ་སྦྱིན་ཏེ། སྦྱིན་སྲེག་བྱས་ལ། མན་ངག་ཇི་ལྟ་བ་བཞིན་དུ་དཀྱིལ་འཁོར་
རྣམས་ཀྱི་བཟླས་བརྗོད་བྱའོ། །དཀྱིལ་འཁོར་གྱི་ཆོ་ག་རིམ་པར་ཕྱེ་བའོ། །
དེ་ནས་རྒྱུད་ལས་གསུངས་པའི་རིགས་གཟུང་བའི་ཆོ་ག་བྱ་སྟེ། སློབ་མ་དཀྱིལ་འཁོར་
ཕྱག་བྱས་ནས། །ཁྱད་པར་དུ་ནི་ཡོན་ཕུལ་ཏེ། །བླ་མའི་ཁ་ནས་མངོན་སུམ་དུ། །རིག་སྔགས་
ཡོངས་སུ་གཟུང་བར་བྱ། །སྙིམ་པ་མེ་ཏོག་གིས་བཀང་ནས། །གུསཤིང་རིམ་གྲོ་བསྐྱེད་བྱ་སྟེ། །
བླ་མས་ཐོག་མར་ལན་གསུམ་བཟླས། །རང་གིས་ལན་གསུམ་བཟླས་ཏེ་མཆོད། །དེ་ནས་ཡི་
གེ་མང་པོའི་སྔགས། །གི་ཝང་གིས་ནི་ཤོག་ཤོག་ལ། །ཇི་སྐད་བསྟན་པ་མངོན་བྲིས་ཏེ། །དེ་
~181ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་ཅི་བདེར་ཁ་ཏོན་བསླབ། །བླ་མས་ཇི་ལྟར་མགུ་བ་ལས། །དུས་མཚམས་དག་གམ་
ཚེས་གཞན་ལ། །རིག་སྔགས་དག་ནས་བྱིན་པ་དག །ཆོ་ག་བཞིན་དུ་གུས་པར་ནོད། །
སློབ་མ་ལེགས་པར་མནོས་པ་དེ། །རིང་པོར་མི་ཐོགས་འགྲུབ་པར་འགྱུར། །མ་བསྙེན་པར་
ཡང་དེ་ལ་ནི། །རྟག་ཏུ་དེ་ལ་ཉེ་བར་གནས། །ཡང་ན་གསེར་ལ་སོགས་པ་ཡི། །བུམ་པ་
གསར་ཞིང་གཙང་ལ་བཟང་། །སྐྱོན་ཀུན་རྣམ་པར་ངེས་པ་ལ། །བཀྲ་ཤིས་ངོ་མཚར་དག་
ཀྱང་བྱས། །དེ་ལ་སྤོས་ཆུ་འབའ་ཞིག་མེད། །ཁྱད་པར་དུ་ནི་བཤམས་བྱས་ནས། །གཙང་
མར་བྱས་ཏེ་ནུབ་གཅིག་གམ། །ནུབ་གསུམ་དུ་ནི་རླུང་བྱས་ཏེ། །སྲོད་ལ་རབ་ཏུ་བརྩམ་བྱ་
སྟེ། །ཆོ་ག་འདི་དག་སྤྱད་པར་བྱ། །གསང་སྔགས་རིག་སྔགས་གདམས་པ་དག །གྲོ་ག་ལ་
སོགས་ཤོག་ཤོག་ལ། །གི་ཝང་གིས་ནི་མཉམ་བྲིས་ཏེ། །ཤོག་ཤོག་རྣམས་ནི་ལྷན་ཅིག་
གཞུག །རིག་སྔགས་རྒྱལ་པོས་ལེགས་པར་ནི། །དྲི་དང་མེ་ཏོག་བདུག་མཆོག་སྟེ། །དེ་
བཞིན་ལྷ་བཤོས་མར་མེ་དང་། །སྦྱིན་སྲེག་ལས་ཀྱིས་མཆོད་པར་བྱ། །དེ་ནི་ཆོ་ག་འདི་དག་
གིས། །ནུབ་གཞན་སྟ་གོན་གནས་པ་ལ། །བདེན་པ་དང་ནི་དམ་ཚིག་གིས། །ཁྱད་པར་དུ་
ནི་གསོལ་བ་གདབ། །ལན་བརྒྱར་བསྔགས་ནས་ཡང་དང་ཡང་། །བདུག་སྤོས་ཀྱིས་ནི་རབ་
བདུགས་ཏེ། །དྲི་ཞིམ་ཁྲུས་བྱས་གཙང་བྱས་ནས། །ཕྱག་བྱས་ཡིད་ལ་བསམས་ནས་སུ། །
གསང་བྱེད་བཅས་པའི་ལག་པ་ཡིས། །དེ་ལས་གཅིག་ནི་དབྱུང་བར་བྱ། །དེ་ཤེས་ནས་ནི་
ཕྱག་འཚལ་ཏེ། །གུས་པས་སྤྱི་བོའི་སྟེང་དུ་གཞག །ཤེས་རབ་ཅན་གྱིས་བསྔགས་ཏེ་སྒྲུབ། །
དེ་ཉིད་དེ་ལས་མྱུར་དུ་སྒྲུབ། །ཤེས་རབ་ཅན་གྱིས་གཞན་མི་སྒྲུབ། །སྒྲུབ་ན་ཡང་ནི་འཆི་
བར་འགྱུར། །གང་ཞིག་གྲུབ་ནས་བྱིན་པ་དག །ཆོ་ག་བཞིན་དུ་དེ་མནོས་ན། །སྒྲུབ་པ་པོ་
ཡི་ལྷ་ཡིན་ཏེ། །དེ་ལ་དེ་ནི་འགྲུབ་པར་ཤེས། །རིག་སྔགས་ཡིད་ཀྱིས་གསོལ་བཏབ་ནས། །
ལན་བརྒྱར་ཡོངས་སུ་བཟླས་བརྗོད་དེ། །འདིར་ནི་ཁྱེར་ཅིག་ཁྱེར་ཅིག་ཅེས། །མེ་ཏོག་དྲི་
~ 182



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ཞིམ་དག་གིས་བརྒྱན། །བཅོམ་ལྡན་འདི་ལ་བསྙེན་པ་དང་། །འདི་ལ་རབ་ཏུ་འགོ་བར་
མཛོད། །བཅོམ་ལྡན་བདག་གིས་བཟུང་ལགས་ཀྱིས། །བདག་ལ་འགོ་བར་མཛོད་ཅེས་བྱ། །
སློབ་དཔོན་དང་ནི་སློབ་མ་ཡིས། །རིག་སྔགས་སྦྱིན་ཞིང་ཡོངས་བཟུང་བའི། །ཆོ་ག་འདི་
ལྟར་བྱས་ནས་ནི། །ལྷ་ཉིད་རབ་ཏུ་འགྲུབ་པར་འགྱུར། །མཁས་པས་རིག་སྔགས་གྲུབ་པ་
ཀུན། །གྲུབ་པ་ཉིད་དུ་ཤེས་པར་བྱ། །རྣམ་པ་དེ་ལྟའི་རྫས་དག་ཀྱང་། །ཚུལ་བཞིན་ཐོབ་སྟེ་
བསྙེན་མི་དགོས། །ཟློས་པ་གྲུབ་པ་པོ་དག་གིས། །རིག་སྔགས་ཚུལ་བཞིན་བཟླས་པ་ཡིས། །
བསྙེན་པ་ཚད་བྱས་གང་ཡིན་པ། །དེ་ཡང་མ་བསྙེན་འགྲུབ་པར་འགྱུར། །དངོས་གྲུབ་ཕྱིར་ནི་
གསང་སྔགས་ཡིན། །མེ་ཏོག་འབྲས་བུ་རྩ་བ་དང་། །རྡོ་གུ་གོས་དང་གསེར་དང་ཞོ། །འབྲས་
དང་ནོར་བུ་བུ་མོ་དང་། །མལ་ཆེ་རྣམས་དང་ལྷམ་དག་དང་། །རྒྱན་གྱི་རྣམ་པ་ཐམས་ཅད་
དང་། །སྒྲུབ་པའི་ཡོ་བྱད་རྣམས་དང་ནི། །གླང་པོ་བ་ལང་རྟ་ལ་སོགས། །བཀུར་སྡེ་རྣམ་པ་
དུ་མ་དང་། །བདག་གི་བདོག་པ་ཐམས་ཅད་དབུལ། །གུས་པར་ཐལ་སྦྱར་ཕྱག་འཚལ་ཏེ། །
བདག་ཉིད་ཀྱང་ནི་དབུལ་བར་བྱ། །དེ་ལྟར་ཆོ་ག་ཤེས་པ་ཡིས། །རྣམ་པ་སྣ་ཚོགས་ཅི་
རིགས་པར། །བླ་མ་ལ་ནི་ཡོན་དབུལ་ཏེ། །དེ་ནས་གསང་སྔགས་ནོད་པར་བྱ། །རིག་
སྔགས་ཡོངས་སུ་གཟུང་བའི་རིམ་པར་ཕྱེ་བའོ། །འདི་དག་ཀྱང་མཁས་པ་རྣམས་ཀྱིས་
རྟོགས་པར་བྱ་བའི་དོན་ཡིན་ནོ། །ཤིན་ཏུ་སྤྲོས་པས་ཆོག་གོ། །
ད་ནི་དཀྱུས་མ་ཉིད་ལ་འཇུག་པར་བྱའོ། །དེ་ལྟར་བསྒྲུབས་པས་ཅིར་འགྱུར་ཞེ་ན།
ཚེ་འདི་དང་གཞན་དག་ལ་གནོད་པར་འགྱུར་བ་འདི་ལྟ་བུ་དག་ཡོད་པར་འགྱུར་རོ་ཞེས་
བསྟན་པར་བྱ་བའི་ཕྱིར། སེམས་ཅན་དབང་པོ་ཉམས་པ་དང་། །ཞེས་བྱ་བ་ལ་སོགས་པ་
གསུངས་ཏེ། སེམས་ཅན་ནི་སྔར་བཤད་པར་ཟད་དོ། །དབང་པོ་ཉམས་པ་དང་ཞེས་བྱ་བ་
ནི་མིག་ལ་སོགས་པའི་དབང་པོ་ལ་སྐྱོན་བྱུང་བའོ། །ཚེ་ཟད་པ་དང་ཞེས་བྱ་བ་ནི་སྲོག་གི་
~ 183



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། .
དབང་པོ་གནས་པའི་རྒྱུན་ཆད་པའོ། །ཚེ་ཉམས་དང་ཞེས་བྱ་བ་ནི་དེ་ཉིད་ཉམས་དམས་
པར་གྱུར་པའོ། །ཕུན་སུམ་ཚོགས་མིན་གང་ཆགས་དང་། །ཞེས་བྱ་བ་ནི་བཀྲ་ཤིས་པ་མ་
ཡིན་པའི་དངོས་པོ་རྣམས་ཉེ་བར་གནས་པའོ། །ལྷ་རྣམས་རྒྱབ་ཀྱིས་ཕྱོགས་པ་དང་། །ཞེས་
བྱ་བ་ནི་སྔོན་གྱི་དུས་ན་བདག་དང་གཞན་སྲུང་བའི་རྒྱལ་པོ་བཞི་ལ་སོགས་པ་རྣམས་བདག་
ཅག་ལ་སྐྱོབས་མི་བྱེད་པའོ། །མཛའ་སྡུག་སྐྱེ་བོ་སྡང་བ་དང་། །ཞེས་བྱ་བ་ནི་བདག་གི་བུ་
ལ་སོགས་པ་ཉེ་དུར་གྱུར་པ་མཛའ་ཞིང་ཡིད་གཅུགས་པ་རྣམས་ལ་རྒྱལ་པོ་ལ་སོགས་པས་
འཚེ་ཞིང་གནོད་པའོ། །བྲམ་ཟེ་ལ་སོགས་གཙེས་པ་དང་། ཞེས་བྱ་བ་ནི་འཁོར་དུ་གཏོགས་
པའི་ཞོ་ཤས་འཚོ་བ་རྣམས་ལ་གཞན་དག་གིས་གཙེས་པར་གྱུར་པའོ། །ཕན་ཚུན་མཐུན་པ་མ་
ཡིན་དང་། །ཞེས་བྱ་བ་ནི་དེ་དག་ཕན་ཚུན་ཞེ་འགྲས་པའོ། །ནོར་འགྲིབ་པས་ནི་གནོད་པ་
དང་། །ཞེས་བྱ་བ་ནི་བདག་དང་གཞན་གྱི་བདོག་པ་རྣམས་ཉམས་པར་གྱུར་པའོ། །མྱ་ངན་
ངལ་དང་གནོད་པ་དང་། ཞེས་བྱ་བ་ནི་མྱ་ངན་ཞེས་བྱ་བ་ནི་སེམས་མི་བདེ་བའོ། །ངལ་དང་
ཞེས་བྱ་བ་ནི་དེ་ཉིད་ཀྱི་ལུས་རབ་ཏུ་སྡུག་བསྔལ་བར་གྱུར་པའོ། །གནོད་པ་དང་ཞེས་བྱ་བ་
ནི་རྒྱུ་དེ་གཉིས་ཀྱིས་ཤ་ཟ་ལ་སོགས་པའི་གཟུགས་རྨི་ལམ་དུ་སྣང་བའོ། །འཇིགས་པ་དང་
ནི་ཕོངས་པ་དང་། །ཞེས་བྱ་བ་ནི་འཇིགས་པ་ཞེས་བྱ་བ་ནི་རྒྱུ་མེད་པར་སྤུ་ཟིང་ཞེས་བྱེད་
པའོ། །ཡང་ན་རྒྱལ་པོའི་ཆད་པ་ལ་སོགས་པའོ། །ཕོངས་པ་ཞེས་བྱ་བ་ནི་ནོར་ཉམས་པའི་སྔ་
ལྟས་བྱུང་བས་བདག་ཉིད་དོགས་པ་སྐྱེས་པའོ། །གཟའ་དང་རྒྱུ་སྐར་བྱད་སྟེམས་དང་། །ཞེས་
བྱ་བ་ལ། གཟའ་དང་ཞེས་བྱ་བ་ནི་ཉི་མ་ལ་སོགས་པའི་གནོད་པའོ། །རྒྱུ་སྐར་ཞེས་བྱ་བ་ནི་
སྨིན་དྲུག་ལ་སོགས་པའི་གནོད་པའོ། །བྱད་སྟེམས་ཞེས་བྱ་བ་ནི་དྲང་སྲོང་གི་དམོད་པ་ལ་
སོགས་པའོ། །མི་བཟད་གདོན་གྱིས་ཉེན་པ་དང་། །ཞེས་བྱ་བ་ནི་སྲིན་པོ་ལ་སོགས་པ་མཐུ་
ཆེན་པོ་དང་ལྡན་པའི་མ་རུངས་པ་རྣམས་ཀྱིས་གཟུང་བའོ། །མྱ་ངན་ངལ་ལས་བྱུང་བ་ཡི། །
ལ184ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ཞེས་བྱ་བ་ནི་ལུས་དང་སེམས་གདུངས་པར་གྱུར་པ་ལས་བྱུང་བའོ། །རྨི་ལམ་སྡིག་པ་མཐོང་
ན་ཡང་། །ཞེས་བྱ་བ་ནི་ཐབས་འདིས་དེ་དག་རྣམས་སྤོང་བར་འགྱུར་རོ་ཞེས་བྱ་བ་ནི་ལྷག་
མའོ། །འདི་སྐད་སྟོན་ཏེ་གོང་དུ་བཤད་པ་དང་འོག་ནས་འབྱུང་བའི་ཆོ་ག་རྣམས་ཚུལ་བཞིན་
དུ་བསྒྲུབས་ན་འགྲོ་བ་རྣམས་ཀྱི་དབང་པོ་ཉམས་པར་གྱུར་པ་ལ་སོགས་པ་གནོད་པ་རྣམས་
བྱུང་བར་གྱུར་ན་ཡང་ངེས་པར་གྲོལ་བར་འགྱུར་རོ་ཞེས་བྱ་བའི་དོན་ཏོ། །
ཕན་ཡོན་དེ་ལྟ་བུ་དག་དང་ལྡན་པར་སྟོན་པར་བྱེད་པའི་མདོ་འདི་ཐོག་མར་མཉན་
དགོས་པ་ཡིན་ནམ་ཞེ་ན། དེ་ནི་དགོས་པ་ཁོ་ན་ཡིན་ཏེ། དཀྱིལ་འཁོར་དུ་འཇུག་པའི་ཡན་
ལག་ཡིན་པའི་ཕྱིར་རོ། །དེ་ལ་ཐོག་མ་ཉིད་དུ་མདོ་སྡེ་འདི་མཉན་པའི་ཐབས་བསྟན་པར་བྱ་
བའི་ཕྱིར། དེ་ནི་རབ་བཀྲུས་གཙང་མ་ཡིན། །ཞེས་བྱ་བ་ལ་སོགས་པ་གསུངས་ཏེ། དེ་ནི་
ཞེས་བྱ་བ་ནི་དཀྱིལ་འཁོར་དུ་འཇུག་པར་འདོད་པས་སོ། །རབ་བཀྲུས་གཙང་མ་ཡིན་ཞེས་
བྱ་བ་ནི། གདོང་ལ་སོགས་པ་དག་པར་བྱས་ཏེ། སྤོས་ལ་སོགས་པ་དྲི་ཞིམ་པོས་བྱུགས་
པའོ། །མདོ་སྡེ་དམ་པ་མཉན་པར་བྱ། །ཞེས་བྱ་བ་ནི་ཕན་ཡོན་མཐའ་ཡས་པ་དང་ལྡན་པའི་
གཟུངས་འདི་མཉན་ཞིང་བཀླག་པར་བྱའོ། །འདི་ལ་འགའ་ཞིག་འདི་སྙམ་དུ་སེམས་ཏེ་
དཀྱིལ་འཁོར་དུ་མ་ཞུགས་པ་ལ་རྒྱུད་བཤད་པ་ནི་ཉེས་པར་འགྱུར་རོ་ཞེ་ན། མ་ཡིན་ཏེ་འདི་
གཞུང་ཙམ་བསྟན་པ་ལ་ནི་ཉེས་པ་མེད་པར་ཤེས་པར་བྱའོ། །དེ་ལྟ་ན་ཡང་སྐྱོན་ཡིན་ནོ་
སྙམ་དུ་སེམས་ན་ཐམས་ཅད་ཡང་དེ་ལྟར་འགྱུར་རོ། །གཞན་དུ་ཡང་སྤྲོས་པས་ཆོག་གོ། །
ད་ནི་དཀྱུས་མ་ཉིད་ལ་འཇུག་པར་བྱ་སྟེ། གང་དག་ཡིད་དགེ་སེམས་དང་ཞིང་། །
ཞེས་བྱ་བ་ལ་གང་དག་ཅེས་བྱ་བ་ནི་གང་ཡང་རུང་བའོ། །ཡིད་དགེ་ཞེས་བྱ་བ་ནི་འཚེ་བ་མེད་
པའི་སེམས་དང་ལྡན་པའོ། །སེམས་དང་ཞིང་ཞེས་བྱ་བ་ནི་དད་པ་དང་ལྡན་པའོ། །ཡང་ན་
སྔ་མ་ནི་དད་པ་གཉིས་དང་ལྡན་པ་ཡང་ཡིན་ལ་ཕྱི་མ་ནི་དང་བའི་དད་པ་དང་ལྡན་པ་ལ་
ལ185ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱའོ། །གཙང་མའི་གོས་ཀྱིས་རབ་བརྒྱན་ཏེ། །ཞེས་བྱ་བ་ནི་གུ་གུལའི་རས་ལ་སོགས་པ་
སྨད་པ་མ་ཡིན་པའི་གོས་བགོས་པའོ། །ཟབ་མོ་སངས་རྒྱས་སྤྱོད་ཡུལ་བ། །ཞེས་བྱ་བ་ལ་
ཟབ་མོ་ཞེས་བྱ་བ་ནི་ཚིག་དང་དོན་གཞན་དག་གིས་རྟོགས་པར་མི་ནུས་པའོ། །སངས་རྒྱས་
སྤྱོད་ཡུལ་བ་ཞེས་བྱ་བ་ནི་དེ་བཞིན་གཤེགས་པ་ཉག་གཅིག་གི་སྤྱོད་ཡུལ་དུ་གྱུར་པའོ།
མདོ་སྡེ་འདི་ནི་ཉན་བྱེད་ན། །ཞེས་བྱ་བ་ནི་དེ་ལྟ་བུར་གྱུར་པའི་མདོ་སྡེ་འདི་ཉན་ཅིང་ཀློག་
པར་བྱེད་ན་ཞེས་བྱ་བའོ། །འདི་སྐད་སྟོན་ཏེ་གོང་དུ་བསྟན་པའི་མི་མཐུན་པའི་ཕྱོགས་
རྣམས་སྤང་བར་འདོད་པའི་གང་ཟག་གིས་སྤྱོད་ལམ་འདི་ལྟ་བུ་དག་དང་ལྡན་པར་བྱ་སྟེ།
གཟུངས་འདི་མཉན་པ་ལ་སོགས་པ་བྱ་བའི་དོན་ཏོ། །
དེ་ལྟར་མཉན་པ་ལས་ཕན་ཡོན་ཅི་ཞིག་འགྱུར་ཞེ་ན། གཞན་དག་ཀྱང་ཐོབ་པར་
འགྱུར་རོ་ཞེས་བྱ་བའི་ཕྱིར། མདོ་སྡེ་འདི་ཡི་གཟི་བརྗིད་ཀྱིས། །ཞེས་བྱ་བ་ལ་སོགས་པ།
སྲོག་ཆགས་དག་ནི་ཐམས་ཅད་ཀྱི། །ཞེས་བྱ་བ་གང་གི་ཆེད་དུ་བྱ་བ་ཐམས་ཅད་ཀྱིའོ། །མི་
བཟད་པ་ཡི་ནད་རྣམས་ཀྱང་། །ཞེས་བྱ་བ་ནི་འབྲུམ་བུ་མེ་དབལ་ནག་པོ་ལ་སོགས་པ་ཤིན་
ཏུ་སྡུག་ཅིང་སྤང་བར་དཀའ་བའི་ནད་ཆེན་པོ་སྤོང་ངོ་། །དེ་དག་ཐམས་ཅད་ཞི་བར་བལྟ། །
ཞེས་བྱ་བ་ནི་དེ་ལྟ་བུ་དག་ཀྱང་ཟད་ཅིང་དེངས་པར་འགྱུར་བར་ཤེས་པར་བྱའོ། །ཚེ་དང་
བསོད་ནམས་འཕེལ་བར་འགྱུར། །ཞེས་བྱ་བ་ནི་ཚེ་འདི་ལའོ། །སྡིག་པ་ཀུན་ལས་རྣམ་
པར་ཐར། །ཞེས་བྱ་བ་ནི་ཚེ་རབས་གཞན་གྱིའོ། །འདི་བསྟན་ཏེ་མཉན་པ་ལས་ཀྱང་ཕན་
ཡོན་འདི་ལྟ་བུ་དག་འབྱུང་ན་གཞན་དུ་དཀྱིལ་འཁོར་དུ་ཞུགས་ཤིང་སྒྲུབ་པ་བྱས་པ་ལ་ལྟ་
སྨོས་ཀྱང་ཅི་དགོས་སྙམ་དུ་དགོངས་པའོ། །
དེ་ལྟར་མཉན་པའི་ཕན་ཡོན་བསྟན་ནས་སྒྲུབ་པའི་ཡན་ལག་གི་གཙོ་བོ་བུམ་པའི་ཆོ་
ག་བསྟན་པའི་ཕྱིར། ནོར་བུ་ཡུངས་ཀར་ངུར་བ་དང་། །ཞེས་བྱ་བ་ལ་སོགས་པ་གསུངས་ཏེ།
186ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ།
ནོར་བུ་ཞེས་བྱ་བ་ནི་ནོར་བུ་རིན་པོ་ཆེ་ལ་སོགས་པའོ། །ཡུངས་ཀར་ཞེས་བྱ་བ་ནི་རྒྱལ་པོའི་
ཡུངས་ཀར་རོ། །ངུར་བ་ཞེས་བྱ་བ་ནི་རྩྭའི་ཁྱད་པར་འགའ་ཞིག་གོ། །རིན་ཆེན་རྨ་མེད་ཅེས་བྱ་
བ་ནི་གས་པ་ལ་སོགས་པའི་སྐྱོན་མེད་པའི་རིན་ཆེན་སྣ་ལྔ་དག་གོ། །ཙནྡན་བཅས་ཞེས་བྱ་
བ་ནི་གོར་ཤིན་ལ་སོགས་པ་དྲི་ཞིམ་པོ་དག་དང་ལྡན་པའོ། །ཤེལ་དང་ཞེས་བྱ་བ་ནི་གོང་དུ་
བསྟན་པའི་ཉེ་བར་མཚོན་པའོ། །རྡོ་རྗེ་མེ་ཏོག་དང་ཞེས་བྱ་བ་ནི་བྱིན་གྱིས་བརླབས་པའི་མེ་
ཏོག་གོ། །ཆུ་ཡིས་ཞེས་བྱ་བ་ལ་དགང་ཞེས་བྱ་བར་སྦྱར་རོ། །གསེར་རམ་ཞེས་བྱ་བ་ལ་
བུམ་པ་ཞེས་བྱ་བ་ནི་ལྷག་མའོ། །ཡང་ན་ནི་ཞེས་བྱ་བ་ནི་རྣམ་གྲངས་གཞན་སྟོན་པའི་
ཚིག་གོ། །དངུལ་གྱི་བུམ་པ་དག་ཀྱང་རུང་། །ཞེས་བྱ་བ་ནི་ཟངས་ལ་སོགས་པ་ལས་བྱས་
པ་དག་ཀྱང་རུང་གསུང་ངོ་། །གཙང་མའི་གོས་ཀྱིས་དཀྲིས་ཤིང་དགང་། །ཞེས་བྱ་བ་ནི་བུམ་
པའི་མགུལ་པར་རས་གཙང་མ་ཁ་ཚར་མ་ཉམས་པས་དཀྲི་བར་བྱའོ། །འདི་སྐད་སྟོན་ཏེ།
གང་གི་དོན་དུ་བྱ་བ་དེ་ཉིད་ཀྱི་ནུས་པ་དང་སྦྱར་ནས་གསེར་ལ་སོགས་པའི་བུམ་པ་ལྟོ་བ་ཆེ་
བ། མགྲིན་པ་མཐོ་བ་ཁ་འགྱེད་པ། མཆུ་འཕྱང་བ་དག་པར་བཀྲུས་ལ་མགུལ་པ་རས་ཀྱིས་
བཅིངས་ཏེ། འབྲས་བུ་དང་ལྡན་པའི་ཤིང་གིས་ཁ་བརྒྱན་པར་བྱའོ། །གསེར་ལ་སོགས་པ་
རིན་པོ་ཆེ་སྣ་ལྔ་དང་།: འབྲས་སོ་བ་ལ་སོགས་པ་འབྲུ་སྣ་ལྔ་དང་། བྱ་ཀྲི་ལ་སོགས་པ་སྨན་
སྣ་ལྔ་དང་། བུ་རམ་ལ་སོགས་པའི་སྙིང་པོ་ལྔ་དང་། ཡང་དྲི་ཞིམ་པོའི་ཆུ་ལ་སོགས་པ་དང་
བཅས་པ་བཅུག་ལ་ལུང་ཇི་ལྟ་བ་བཞིན་བསྙེན་པ་བྱས་ན་སྔར་བཤད་པ་ལྟར་འགྱུར་རོ། །
ཞེས་པའི་དོན་ཏོ། །
ད་ནི་བཟླས་པའི་གྲངས་བསྟན་པའི་སྒོ་ནས་གང་ཞིག་ལ་ཁྲུས་བྱ་བ་དེ་བསྟན་པར་བྱ་
བའི་ཕྱིར། ལན་གྲངས་ཉི་ཤུ་རྩ་གཅིག་གམ། །ཞེས་བྱ་བ་ལ་སོགས་པ་གསུངས་ཏེ། དེ་དག་
ནི་གོ་བར་སླའོ། །རྒྱལ་པོ་རྟག་ཏུ་ཁྲུས་གྱིས་ཤིག །ཅེས་བྱ་བ་ནི་ཡན་ལག་གི་མཆོག་མགོ་
༤187



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་པས་སོ། །ཡང་ན་རྒྱལ་པོ་ཉིད་ལ་བྱ་སྟེ་དེ་ཡང་ཉེ་བར་མཚོན་པ་ཙམ་དུ་ཟད་དོ། །འདི་
སྐད་སྟོན་ཏེ་ཐོག་མར་བསྙེན་པ་ནས་བརྩམས་ཏེ། དཀྱིལ་འཁོར་དུ་འཇུག་པའི་བར་དུ་
གཟུངས་འདི་ཉིད་ཅི་ནུས་པར་བཀླགས་ཤིང་བཟླས་ནས་གཟོད་ཁྲུས་ཀྱི་ཆོ་ག་བྱའོ་ཞེས་པའི་
དོན་ཏོ། །
ད་ནི་ཅུང་ཟད་མདོའི་མཚན་གྱི་དོན་ལ་འཇུག་པར་བྱ་སྟེ། རྡོ་རྗེ་ཞེས་བྱ་བ་ལ་རྡོ་རྗེ་ཞེས་
བྱ་བ་ནི་སྟོང་པ་ཉིད་དང་ལྡན་པའི་ཡེ་ཤེས་སོ། །དེ་ལས་བྱུང་བ་རྣམས་ལ་ཡང་དེ་སྐད་ཅེས་བྱ་
སྟེ། སྟོང་པ་ཉིད་ནི་རྡོ་རྗེར་བཤད། །ཅེས་གསུངས་པས་སོ། །རྣམ་པར་ཞེས་བྱ་བ་ནི་གོང་དུ་
བསྟན་པའི་ཁྱད་པར་རྣམས་སོ། །དེ་དག་འཇོམས་པ་ནི་ཞི་ཞིང་རླག་པར་བྱེད་པའོ། །ཡང་
ན་ཡེ་ཤེས་དེ་ཉིད་ཀྱིས་གཞན་རྣམ་པར་འཇོམས་པའོ། །གཟུངས་ཞེས་བྱ་བ་ནི་སྒྲུབ་པ་པོ་
རྣམས་ཀྱིས་བསྟེན་ཅིང་དྲན་པར་བྱ་བ་ཡིན་པས་ནའོ། །རྫོགས་སོ་ཞེས་བྱ་བ་ནི་མཐར་ཐུག་
པ་ཉིད་དོ་ཞེས་བྱ་བའི་དོན་ཏོ། །འདིའི་མཚན་བསྟན་པས་དོན་རྟོགས་པར་ནུས་པའི་གང་
ཟག་ལ་ངེས་པར་བསྟན་པའོ། །སྙན་ཅིང་འཇམ་པའི་ཚིག་དག་ཐོབ་པར་གྱུར་པ་ན། །འགྲོ་
རྣམས་སེམས་ནི་རབ་ཏུ་དགའ་བར་འགྱུར་བ་ལྟར། །བདག་གིས་ལེགས་པར་སྦྱར་བའི་རྣམ་
འགྲེལ་འདི་ཐོས་ན། །མཁས་པ་རྣམས་ཀྱི་ཡིད་ནི་ཤིན་ཏུ་
དགའ་བར་གྱིས། །
རྡོ་རྗེ་རྣམ་འཇོམས་གཟུངས་འདིའི་བཤད་པ་ནི། །རྡོ་རྗེ་སྒྲོན་མ་ཞེས་བྱ་སྦྱར་བ་ལས། །
བདག་གིས་ཟླ་འདྲའི་དགེ་བ་གང་ཐོབ་པ། །དེས་ནི་འགྲོ་བ་ཉོན་མོངས་ཉེར་ཞི་ཤོག །རྡོ་རྗེ་
རྣམ་པར་འཇོམས་པའི་གཟུངས་ཀྱི་རྣམ་པར་བཤད་པ་རྡོ་རྗེ་སྒྲོན་མ་ཞེས་བྱ་བ།གསང་
སྔགས་མཐའ་དག་ལ་མངའ་བརྙེས་པའི་སློབ་དཔོན་ཆེན་པོ་པདྨ་འབྱུང་གནས་ཀྱིས་མཛད་
པའོ། །
ལ188ལ



༄༅། །རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ།
སློབ་དཔོན་བོ་དྷི་ས་ཏྭ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི་ཊི་ཀཱ། བོད་སྐད་དུ། རྡོ་རྗེས་རྣམ་པར་
འཇོམས་པ་ཞེས་བྱ་བའི་གཟུངས་ཀྱི་བཤད་པ། འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ། །ཐམས་ཅད་མཁྱེན་པ་འཇིག་རྟེན་མགོན། །དུག་གསུམ་ནད་སེལ་སྨན་གྱི་
མཆོག ། འཕགས་པའི་ཚོགས་ལ་ཕྱག་འཚལ་ཏེ། །དེ་ཡི་གཞུང་འགྲེལ་བྱ་བར་འདོད། །དེ་
ལ་མདོ་སྡེ་འདི་འཆད་པར་འདོད་པས། བསྡུས་པའི་དོན་རྣམ་པ་གཉིས་སུ་ཤེས་པར་བྱ་སྟེ།
གླེང་གཞི་ཕུན་སུམ་ཚོགས་པ་དང༌། མདོ་བཤད་པའོ། །དེ་ལ་མདོ་ལ་བཞི་སྟེ། ཡོན་ཏན་
འབྱུང་བའི་རྒྱུའི་ཏིང་ངེ་འཛིན་གྱི་ཁྱད་པར་དང་། ཡོན་ཏན་གྱི་རང་བཞིན་དངོས་གཞི་དང་།
ཡོན་ཏན་གྱི་ཕན་ཡོན་གྱི་འབྲས་བུ་དང་། སྡུག་བསྔལ་ཞི་བར་བྱེད་པའི་སྒྲུབ་པའི་ཐབས་
དང་བཅས་པ་རྣམས་བསྟན་ཏོ། །དེ་ལ་གླེང་གཞི་ཕུན་སུམ་ཚོགས་པ་ནི། འདི་སྐད་བདག་
གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་ལ་བཞུགས་ཏེ་ཞེས་བྱ་བའི་བར་གྱིས་
བསྟན་ཏོ། །དེ་ཡང་ལྔས་བསྟན་ཏེ། མདོ་སྡེའི་དོན་དང་། སྡུད་པ་པོ་དང་། དུས་དང་། སྟོན་
པ་དང་། གནས་དང་ལྔ་སྟེ། འདི་སྐད་བདག་གིས་ཐོས་པ་དང་། དུས་གཅིག་དང་། བཅོམ་
ལྡན་འདས་དང་། རྡོ་རྗེ་ལ་བཞུགས་ཏེ་རྣམས་གོ་རིམས་བཞིན་ནོ། །དེ་ལ་མདོ་སྡེའི་དོན་ཇི་
མ189.



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟ་བུ་ཞེ་ན། མིང་གི་ཁྱད་པར་གྱིས་བསྟན་ཏེ།རྡོ་རྗེ་རྣམ་པར་འཇོམས་པའི་གཟུངས་ཞེས་
སྨྲས་སོ། །འདི་ལྟར་རྡོ་རྗེ་ནི་ཕྱི་རོལ་གྱི་འདུས་བྱས་ཀྱི་རྫས་དཔེར་བསྟན་པ་ལྟ་བུ་སྟེ། ཡེ་
ཤེས་རང་གི་ངོ་བོ་ལ་གཞན་གྱི་རྟོག་པ་དག་གི་བར་མི་ཆོད་དེ། འདི་ལྟར་འོག་ནས་མི་ཆོད་
པ་ནས་ཐམས་ཅད་དུ་མ་ཕམ་པ་ཞེས་བྱ་བའི་བར་དུ་བདུན་གྱིས་བསྟན་པར་མངོན་ནོ། །
རྣམ་པར་འཇོམས་པ་ཞེས་བྱ་བ་ནི། འདུས་བྱས་རྫས་ཀྱི་དངོས་པོ་དེས་བཅད་པར་
བྱ་བ་གང་དག་རིན་པོ་ཆེའི་རིགས་གཞན་དག་ལྟ་བུ་སྟེ། གཟུང་བ་དང་འཛིན་པ་ཅན་གྱི་
སེམས་ཅན་དག་འདུལ་བ་སྟེ། འདི་ལྟར་འོག་ནས་སེམས་ཅན་ཐམས་ཅད་སྐྲག་པར་བྱེད་པ་
ཞེས་བྱ་བ་ནས་སེམས་ཅན་ཐམས་ཅད་བསྲུང་བ་ཞེས་བྱ་བའི་བར་དུ་བསྟན་ཏོ། །གཞན་དག་
ཁ་ཅིག་ན་རེ་རྡོ་རྗེ་ནི་ཆོས་ཀྱི་དེ་ཁོ་ན་ཉིད་ཤིན་ཏུ་རྟོགས་པའི་ངོ་བོ་རྡོ་རྗེ་ལྟར་ཐོགས་པ་མེད་
པའི་ཡེ་ཤེས་སུ་རྩེ་གཅིག་ཉིད་དུ་མཉམ་པར་གཞག་པའོ། །འཇོམས་པ་ནི་འཇིག་ཚོགས་ལ་
ལྟ་བའི་བསམ་པ་ཅན་གྱིས་ཕྱི་ནང་གི་བགེགས་ལྡང་བའི་རྒྱུ་ལས་ཀྱི་བག་ལ་ཉལ་བ་དག་
འདུལ་བའི་ཕྱིར་རོ་ཞེས་ཟེར་རོ། །གཟུངས་ཞེས་བྱ་བ་ནི་འཛིན་པ་དང་མི་གཏོང་བའི་ཐ་ཚིག་
གོ། །དེ་ཡང་གང་གིས་གང་ཞིག་ལ། རྡོ་རྗེ་ཞེས་བྱ་བ་དང་
། རྣམ་པར་འཇོམས་པ་ཞེས་བྱ་བ་
གཉིས་ཏེ། གོ་རིམས་བཞིན་ནོ། །
ད་ནི་ཡང་དག་པར་སྡུད་པར་བྱེད་པས་གུས་པ་སྐྱེད་པ་སྟེ། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་སྨོས་ཏེ། ཉོན་མོངས་པའི་འཆིང་བ་
དག་སྤངས་ཤིང་ཐམས་ཅད་མཁྱེན་པའི་ཡེ་ཤེས་རྫོགས་པའི་སངས་རྒྱས་ཞེས་བྱའོ། །གང་
དག་གི་ཉོན་མོངས་པ་ཟད་པར་བྱས་ཤིང་། དེ་དག་ཕྱིས་ལྡང་བར་མི་འགྱུར་བའི་ཕྱིར་ན་
བྱང་ཆུབ་ཅེས་བྱའོ། །གང་དག་རྟོགས་པར་བྱ་བའི་དོན་ལ་མི་ཞུམ་པར་བྱ་བའི་ཕྱིར་སེམས་
དཔའ་ཞེས་བྱའོ། །གཞན་དག་ན་རེ། དོན་བྱ་བའི་སེམས་ཅན་གྱི་དོན་ལ་མི་སྐྲག་པའི་
ལ190ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ།
སེམས་དཔའ་ཞེས་བྱའོ་ཞེས་ཟེར་རོ། །ཐམས་ཅད་ཅེས་པ་ནི་རིགས་སུ་མ་བཅད་པའི་ཐ་
ཚིག་གོ །
ད་ནི་གླེང་གཞི་བསྟན་ཏེ། འདི་སྐད་བདག་གིས་ཐོས་པའི་དུས་གཅིག་ན་ཞེས་སྨོས་
སོ། །དེ་ལ་འདི་སྐད་ཅེས་བྱ་བ་ནི་གཟུངས་འདི་རྫོགས་པའི་བར་གྱི་ཐ་ཚིག་གོ །ཚིག་དེ་
དག་བརྒྱུད་པ་ལྟ་བུའི་མ་ཡིན་པས་བདག་གིས་ཞེས་བྱའོ། །བདག་ཉིད་སྟོན་པ་མ་ཡིན་པའི་
ཕྱིར། ཐོས་པ་ཞེས་བྱའོ། །ཡུལ་ཡངས་པ་ཅན་དང་། རྒྱལ་པོའི་ཁབ་ལྟ་བུ་ན་བཞུགས་པ་མ་
ཡིན་ཏེ། རྡོ་རྗེ་ན་བཞུགས་པའི་དུས་དེ་ན་ཐོས་པས་དུས་གཅིག་ན་ཞེས་བྱའོ། །བཅོམ་ལྡན་
འདས་ཞེས་བྱ་བ་ནི་བཞི་བཅོམ་ཞིང་དྲུག་དང་ལྡན་པའོ། །ཁ་ཅིག་ན་རེ་དྲུག་དང་ལྡན་པས་
བཞི་བཅོམ་མོ་ཟེར་རོ། །རྡོ་རྗེ་ལ་བཞུགས་ཏེ་ཞེས་བྱ་བ་ནི་གང་གི་ཚེ་མདོ་སྡེ་བཤད་པའི་
དུས་ན་ཕྱི་རོལ་གྱི་གདན་ལ་བཞུགས་ཀྱི། ནང་དུ་ཡང་དག་འཇོག་གིས་བཞུགས་པའོ། །ཁ་
ཅིག་ན་རེ་ཕྱི་རོལ་གྱི་གདན་ཡང་མི་མངའ་བ་མ་ཡིན་མོད་ཀྱི། རྡོ་རྗེ་ལྟ་བུའི་ཡེ་ཤེས་གཙོར་
མཛད་པའི་ཐ་ཚིག་གོ་ཞེས་ཟེར་རོ། །
འདི་ན་མར་སྤྱི་དོན་གཉིས་པ་སྟེ། དེ་ལ་བཞིས་བསྟན་པའི་དང་པོ་ལ་གཉིས་ཏེ། བྱིན་
གྱིས་བརླབ་པ་དང་། སྙོམས་པར་ཞུགས་པའོ། །དེ་ནས་སངས་རྒྱས་ཀྱི་མཐུས་ལག་ན་རྡོ་རྗེ་
ལུས་ཐམས་ཅད་རྡོ་རྗེར་བྱིན་གྱིས་བརླབས་ནས། རྡོ་རྗེའི་ཏིང་ངེ་འཛིན་ལ་སྙོམས་པར་
ཞུགས་སོ་ཞེས་བྱ་བས་བསྟན་ཏེ། བྱིན་གྱིས་བརླབ་པ་ནི། གང་གི་མཐུས་བྱིན་གྱིས་བརླབ་
པ་དང་། གང་གིས་བརླབ་པ་དང་། གང་ལྟར་བྱིན་གྱིས་བརླབས་པ་དང་། བཞིར་རིམ་པར་
སྦྱར་རོ། །བྱིན་གྱིས་བརླབས་ནས་གང་ལ་སྙོམས་པར་ཞུགས་པ་ནི་དངོས་གཞི་དང་། ཡུལ་
དང་། ཡུལ་ཅན་གསུམ་དང་། དཔེ་དང་རྣམ་པར་མི་རྟོག་པ་དང་། འབྱུང་འཇུག་མེད་པ་
གསུམ་རིམ་པར་སྦྱར་རོ། །དེ་ལ་མདོ་སྡེ་འདི་ཟབ་པའི་ཕྱིར་ལག་ན་རྡོ་རྗེ་ལྟ་བུ་དུས་གསུམ་
191



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྱི་གསང་བ་ལ་དབང་བྱེད་པས་ཀྱང་བཤད་མི་ནུས་པའི་ཕྱིར་སངས་རྒྱས་ཀྱི་མཐུས་ཞེས་
བྱའོ། །ཡེ་ཤེས་ལ་མངའ་བརྙེས་པས་ལག་ན་ཡང་རྡོ་རྗེ་བསྣམས་པའི་ཐ་ཚིག་གོ །འབྱུང་བ་
ཆེན་པོའི་རྒྱུ་ལས་བྱུང་བའི་ལུས་མ་ཡིན་གྱི། བསོད་ནམས་དང་ཡེ་ཤེས་ཀྱི་ཚོགས་ཚད་མེད་
པར་བསགས་པའི་རྒྱུ་ལས་བྱུང་བའི་ཡེ་ཤེས་ཀྱི་སྐུ་ཅན་དུ་བྱས་པའི་ཕྱིར་ལུས་ཐམས་ཅད་རྡོ་
རྗེར་བྱིན་གྱིས་བརླབས་ནས་ཞེས་བྱའོ། །དེ་ལ་ལུས་ཐམས་ཅད་ཅེས་བྱ་བ་ནི་ཕྱི་དང་ནང་
གི་དངོས་པོ་མ་ལུས་པར་ཡེ་ཤེས་ཀྱི་ལུས་སུ་བྱིན་གྱིས་བརླབས་པའི་ཐ་ཚིག་གོ །ཆོས་ཀྱི་དེ་
ཁོ་ན་ཉིད་ཀྱི་རྟོགས་པའི་ངོ་བོ་རྡོ་རྗེ་ལྟར་ཐོགས་པ་མེད་པའི་ཡེ་ཤེས་ལ་རྩེ་གཅིག་ཏུ་མཉམ་
པར་གཞིག་པའི་ཕྱིར་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བའོ། །
ད་ནི་སྤྱི་དོན་གཉིས་པ་ལ་བཞིས་བསྟན་པའི་མདོ་སྡེ་འདིའི་ཡོན་ཏན་གྱི་རང་བཞིན་
དངོས་གཞིས་བསྟན་ཏེ། དེ་ལ་ཡང་གསུམ་སྟེ། ཡོན་ཏན་རྣམས་བྱིན་གྱིས་བརླབས་ལས་
འབྱུང་བ་དང་། གཟུངས་ཀྱི་མཚན་ཉིད་ཀྱི་ཁྱད་པར་གྱི་ཡོན་ཏན་རང་བཞིན་གྱི་དངོས་གཞི་
དང་། གཟུངས་ཀྱི་དཀྱིལ་འཁོར་གྱི་ལྷ་རྣམས་ཀྱི་ཡོན་ཏན་གྱི་རང་བཞིན་གྱི་དངོས་གཞིའོ། །
དེ་ནས་ལག་ན་རྡོ་རྗེ་སངས་རྒྱས་ཀྱི་མཐུ་དང་ཞེས་བྱ་བ་ནས་རྡོ་རྗེ་སྙིང་པོས་རབ་ཏུ་སྨྲས་ཏེ་
ཞེས་བྱ་བའི་བར་དུ་ནི་དང་པོ་བསྟན་ཏོ། །མི་ཆོད་པ་བྱ་བ་ནས་ལག་ན་རྡོ་རྗེས་རབ་ཏུ་སྨྲས་སོ་
ཞེས་བྱ་བའི་བར་ནི་དོན་གཉིས་པ་བསྟན་ཏོ། །ན་མོ་རཏྣ་ཏྲ་ཡཱ་ཡ་ཞེས་བྱ་བ་ནས། ཨ་མྲྀ་ཏེ་ཧཱུཾ་
ཕཊ་ཞེས་བྱ་བའི་བར་གྱིས་ནི་དོན་གསུམ་པ་བསྟན་ཏོ། །དེ་ནས་ལག་ན་རྡོ་རྗེ་སངས་རྒྱས་ཀྱི་
མཐུ་དང་། སངས་རྒྱས་ཀྱི་བྱིན་གྱི་རླབས་དང་། བྱང་ཆུབ་སེམས་དཔའ་ཐམས་ཅད་ཀྱི་བྱིན་
གྱི་རླབས་ཀྱིས། རྡོ་རྗེ་ཁྲོ་བོ་ལས་བྱུང་བ། རྡོ་རྗེ་སྙིང་པོ་ཞེས་བྱ་བ་ནི། གང་གིས་སྨྲས་པ་
དང༌། གང་གི་བྱིན་གྱི་རླབས་ཀྱིས་སྨྲས་པ་དང་
། གང་ལས་བྱུང་བ་སྨྲས་པ་རྣམས་དང་།
གང་སྨྲས་པ་དང་། ལག་ན་རྡོ་རྗེ་དང་། སངས་རྒྱས་དང་བྱང་ཆུབ་སེམས་དཔའི་བྱིན་གྱི་
ལ 192ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ།
རླབས་དང་། རྡོ་རྗེ་ཁྲོ་བོ་ལས་བྱུང་བ་དང་། རྡོ་རྗེ་སྙིང་པོ་རྣམས་གོ་རིམས་བཞིན་ནོ། །དེ་ལ་
ལག་ན་རྡོ་རྗེ་བྱ་བ་དང་། སྨྲས་ཏེ་ཞེས་བྱ་བའི་བར་སྐབས་སྦྱར་རོ། །དྲིས་པ་ལག་ན་རྡོ་རྗེས་
གང་སྨྲས་ཤེ་ན། སྨྲས་པ་རྡོ་རྗེ་ཁྲོ་བོ་ལས་བྱུང་བ། རྡོ་རྗེ་སྙིང་པོ་སྨྲས་ཏེ་ཞེས་བྱའོ། །
དེ་ལྟར་བཅོམ་ལྡན་འདས་ཀྱི་ཐུགས་ཡེ་ཤེས་ཀྱི་རྡོ་རྗེ་ཁྲོ་བོའོ། །ཅིའི་ཕྱིར་ཞེ་ན།
དངོས་པོ་རྟོག་པ་མེད་པའི་ཕྱིར་རོ། །དེ་ལ་བྱུང་བའི་རྡོ་རྗེ་སྙིང་པོ་ནི་མི་ཆོད་པ་ལ་སོགས་པ་
རྣམས་སོ། །དེ་དག་ལག་ན་རྡོ་རྗེས་སྨྲས་སོ་ཞེས་བྱའོ། །གང་ཡེ་ཤེས་དེ་སྙིང་པོ་ཡིན་པའི་
ཕྱིར་མི་ཆོད་པའོ། །རྩ་བར་གྱུར་པའི་ཕྱིར་མི་ཤིགས་པའོ། །གཞན་དག་ན་རེ། ཡེ་ཤེས་དེ་
ལ་རྟོག་པའི་དངོས་པོ་མེད་པའི་ཕྱིར་རོ། །མི་ཆོད་པ་མི་ཤིགས་པའོ། །ཟེར་རོ། །ཕྱིན་ཅི་མ་
ལོག་པ་དང་ཡང་དག་པའི་ཕྱིར་བདེན་པའོ། །འདུས་བྱས་ལས་བྱུང་བ་མ་ཡིན་པའི་ཕྱིར་སྲ་
བའོ། །རྟོག་པའི་རླུང་མེད་པའི་ཕྱིར་བརྟན་པའོ། །ཐམས་ཅད་མཁྱེན་པའི་ཡེ་ཤེས་ཡིན་པའི་
ཕྱིར་ཐམས་ཅད་དུ་ཐོགས་པ་མེད་པའོ། །དེ་ནི་མི་འཇིགས་པ་བཞི་དང་ལྡན་པས་
ཅད་དུ་མ་ཕམ་པའོ། །རྡོ་རྗེ་ཞེས་བྱ་བའི་ངེས་པ་བསྟན་ཟིན་ཏོ། །
གང་དག་དངོས་པོར་སྨྲ་བ་རྣམས་ཡེ་ཤེས་དེ་ཐོས་ན་གཟུང་འཛིན་ལ་ཆགས་པའི་
དབང་དང་། གོམས་པའི་མཐུ་བརྟས་པའི་སེམས་ཅན་ཐམས་ཅད་སྐྲག་པར་བྱེད་པའོ། །ཡེ་
ཤེས་དེའི་བྱིན་རླབས་ཀྱིས་སྲོག་ཆགས་ཀྱི་རིགས་གང་དག་གིས་བདག་ལ་འཚེ་བར་བྱེད་
པའི་བསམ་པ་རྣམས་ཕྱིར་ནུར་བར་གྱུར་པའི་ཕྱིར། སེམས་ཅན་ཐམས་ཅད་འཇིལ་བར་
བྱེད་པའོ། །ཡེ་ཤེས་རྡོ་རྗེ་ལྟ་བུ་དེས་བྲམ་ཟེ་དང་དྲང་སྲོང་དག་གི་རིག་སྔགས་དང་། དམོད་ .
མོ་གཅོད་པའི་ཕྱིར། རིག་སྔགས་ཐམས་ཅད་གཅོད་པར་བྱེད་པ། རིག་སྔགས་ཐམས་ཅད་
གནོན་པར་བྱེད་པའོ། །ཡེ་ཤེས་དེ་བདག་གིས་མངོན་དུ་གྱུར་པའི་དུས་ན་རང་གི་ཤེས་པ་ལ་
གནས་པའི་ངན་འགྲོའི་རྒྱུ་མེད་པའི་ཕྱིར། ལས་ཐམས་ཅད་འཇོམས་པར་བྱེད་པའོ། །དྲིས་
*པས་ཐམས་
ལ193ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ། བྱང་ཆུབ་སེམས་དཔའ་ནི་ཐམས་ཅད་དུ་དོན་སྤྱོད་པ་ཡིན་ན། རང་གི་ངན་འགྲོའི་རྒྱུ་
མེད་པར་བྱེད་ཅེས་བཤད་པ་ཅིའི་ཕྱིར་ཞེ་ན། སྨྲས་པ་ཡེ་ཤེས་རྡོ་རྗེ་ལྟ་བུའི་ཡེ་ཤེས་ཀྱི་བྱིན་
གྱི་རླབས་ཀྱིས་གཞན་གྱི་ཡང་ངན་འགྲོའི་རྒྱུ་མེད་པར་བྱེད་པས་གཞན་གྱི་ལས་ཐམས་ཅད་
འཇོམས་པར་བྱེད་པའོ། །ཡེ་ཤེས་དེས་མི་མ་ཡིན་པའི་གདོན་དང་། འབྱུང་པོ་རྣམས་མི་
གནས་ཤིང་མེད་པར་བྱ་བ་དང་། བརླག་པར་བྱ་བའི་ཕྱིར། གདོན་ཐམས་ཅད་རླག་པར་
བྱེད་པའོ། །གང་ཞིག་གང་གིས་ཟིན་པ་དེ་ཡེ་ཤེས་དེས་ནི་དེ་ལས་ཐར་བར་བྱེད་པས། གདོན་
ཐམས་ཅད་ལས་ཐར་བར་བྱེད་པའོ། །གང་གི་དོན་དུ་གང་ཞིག་དགུག་ན་ཡེ་ཤེས་རྡོ་རྗེ་ལྟ་
བུར་བྱེད་པའི་ཕྱིར། འབྱུང་པོ་ཐམས་ཅད་འགུགས་པར་བྱེད་པའོ། །རིག་སྔགས་ཀྱི་ལས་
ཐམས་ཅད་ཅི་བྱ་བ་དག་ནི་གཞི་ཡང་ཡེ་ཤེས་རྡོ་རྗེ་ལྟ་བུ་དེ་ཡིན་པའི་ཕྱིར། རིག་སྔགས་ཀྱི་
ལས་ཐམས་ཅད་བྱེད་དུ་འཇུག་པའོ། །སྔར་མ་གྲུབ་པ་རྣམས་ནི་ད་ལྟར་གྲུབ་པར་བྱེད་པ་
སྔར་གྲུབ་པ་རྣམས་ནི་ད་ལྟར་དང་མ་འོངས་པ་ན་དོན་འབྲས་བུ་ཆུད་མི་ཟ་བར་བྱེད་པས།
མ་གྲུབ་པ་རྣམས་གྲུབ་པར་བྱེད་པ། གྲུབ་པོ་རྣམས་ཆུད་མི་ཟ་བར་བྱེད་པའོ། །འདོད་པ་
གཉིས་རབ་ཏུ་སྦྱིན་པས་ནི། འདོད་པ་ཐམས་ཅད་རབ་ཏུ་སྦྱིན་པའོ། །ཡེ་ཤེས་དེའི་བྱིན་གྱི་
རླབས་ཀྱིས་ཕྱི་ནང་གི་བགེགས་བསལ་བས་གློ་བུར་བའི་རྐྱེན་ཡང་མེད་པའི་ཕྱིར། སེམས་
ཅན་ཐམས་ཅད་བསྲུང་བའོ། །ཁ་ཅིག་ན་རེ་ཐེག་པ་ཆེན་པོའི་རིགས་ཅན་དང་བདག་ལ་
སྐྱབས་སུ་གསོལ་བ་དག་སྲུང་ཞེས་ཟེར་ན། ཐམས་ཅད་ཀྱི་སྒྲས་རིགས་སུ་ཆད་པའི་སྐྱོན་དུ་
འགྱུར་རོ། །དེ་དག་གིས་རྣམ་པར་འཇོམས་པའི་དོན་བཤད་ཟིན་ཏོ། །
དེ་བས་ན་གཟུངས་མདོ་སྡེ་འདིའི་མཚན་རྡོ་རྗེ་རྣམ་པར་འཇོམས་པ་ཞེས་གྲགས་སོ། །
ཡེ་ཤེས་རྡོ་རྗེ་ལྟ་བུ་དེས་དོན་མཛད་པའི་སྒོ་ནི་མང་མོད་ཀྱང་ལས་རྣམ་པ་བཞིའི་སྒོ་ནས་དོན་
མཛད་དེ། ཞི་བ་དང་། རྒྱས་པ་དང་། དྲག་པོ་དང༌། དབང་དང་བཞིའོ། །ཉོན་མོངས་པ་
ལ 194ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ།
གསུམ་དང་། ཚེ་དང་ལོངས་སྤྱོད་དང་། གནོད་པར་བྱེད་པ་དག་དང་། མི་འཇིགས་པ་བཞི་
དང་། ཞི་བ་དང་རྒྱས་པ་དང་། སེམས་ཅན་ཐམས་ཅད་རེངས་པར་བྱེད་པ། སེམས་ཅན་
ཐམས་ཅད་རྨུགས་པར་བྱེད་པ་བཞི་གོ་རིམས་བཞིན་ནོ། །དྲིས་པ། ཕྱི་རོལ་གྱི་རྟག་པར་སྨྲ་
བར་དྲུག་ཅུ་རྩ་བཞི་ལ་སོགས་པ་ལ་ནི་བྱེད་པ་ཡོད་པར་འདོད་ཀྱི། ཆོས་འདི་ལ་མ་བྱེད་པ་
ཞེས་མི་རིགས་སོ་ཞེ་ན། རྟག་པར་སྨྲ་བ་རྣམས་ཀྱི་བྱེད་པ་ནི། བདག་རྟག་པས་དབང་ཕྱུག་
ལ་སོགས་པས་བྱེད་པར་འདོད་པ་ཡིན་ལ། འདིར་ནི་བྱེད་པའི་གསང་སྔགས་ཀྱི་མཐུ་ཆེན་
པོ་ཞེས་འབྱུང་སྟེ། སེམས་ཅན་ཐམས་ཅད་སྐྲག་པར་བྱེད་པ་དང་། རྨུགས་པར་བྱེད་པའི་
བར་དག་གསང་སྔགས་ཀྱིས་བྱེད་པའི་ཐ་ཚིག་གོ ། དྲིས་པ་མི་ཆོད་པ་ནས་རྨུགས་པར་བྱེད་
པའི་བར་ལ། གོང་དུ་ནི་རྡོ་རྗེ་སྙིང་པོས་སྨྲས་ཞེས་འབྱུང་ལ། འདིར་ནི་སྨུགས་པར་བྱེད་པའི་
གསང་སྔགས་མཐུ་ཞེས་སྨྲས་པས། གོང་མ་དག་འོག་གི་གསང་སྔགས་ཀྱིས་བྱེད་པ་དང་།
བྱིན་གྱིས་བརླབས་པ་སྐད་འབྱུང་བ་ཅིའི་ཕྱིར་ཞེ་ན། སྨྲས་པ་རྡོ་རྗེ་སྙིང་པོ་ཞེས་གོང་དུ་སླད་
འདྲེན་པ་ནི། མི་ཆོད་པ་ནས་ཐམས་ཅད་དུ་མ་ཕམ་པའི་བར་ཡིན་ལ། དེ་དག་གིས་སེམས་
ཅན་གྱི་དོན་བྱེད་པའི་ཐབས་ནི། སེམས་ཅན་ཐམས་ཅད་སྐྲག་པར་བྱེད་པ་ནས། རྨུགས་
པར་བྱེད་པའི་བར་ནི་གསང་སྔགས་ཀྱི་མཐུས་བྱེད་དོ། །ཁ་ཅིག་ན་རེ་གོང་དུ་རྡོ་རྗེ་ཁྲོ་བོ་
ལས་བྱུང་བ། རྡོ་རྗེ་སྙིང་པོས་ཞེས་འབྱུང་བས། རྡོ་རྗེ་ཁྲོ་བོ་ནི་འོག་གི་གསང་སྔགས་རྣམས་
ལ་བྱ་བར་འདོད་དོ་ཞེས་ཟེར་རོ་། །
ད་ནི་གཟུངས་ཀྱི་དཀྱིལ་འཁོར་གྱི་ལྷ་རྣམས་ཀྱི་ཡོན་ཏན་གྱི་རང་བཞིན་་དངོས་གཞི་
ལ་བབས་ཏེ། དེ་ཡང་རྡོ་རྗེ་སྙིང་པོར་བྱིན་གྱིས་བརླབས་པའི་གསང་སྔགས་དང་། གཟུངས་
ཀྱི་དཀྱིལ་འཁོར་གྱི་ལྷ་བསྐྱེད་པའི་གསང་སྔགས་དང་། བརྟན་པར་བྱིན་གྱིས་བརླབས་
པའི་གསང་སྔགས་དང་། དབང་བསྐུར་བའི་གསང་སྔགས་དང༌། གཟུངས་ཀྱི་དཀྱིལ་
༤ 195



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་གྱི་ལྷ་སོ་སོའི་རྩ་སྔགས་རྣམས་བསྟན་ཏོ། །
དེ་ལ་ན་མོ་རཏྣ་ཏྲ་ཡཱ་ཡ་ནི་དཀོན་མཆོག་གསུམ་ལ་ཕྱག་འཚལ་བའོ། །ན་མཤྩཎྜབཛྲ་
པཱ་ཎ་ཡེ། མ་ཧཱ་ཡཀྵ་སེ་ན་པ་ཏ་ཡེ་ཞེས་བྱ་བ་ནི། གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་
ལ་ཕྱག་འཚལ་ལོ། །ཏདྱ་ཐཱ། ཨོཾ་ཏྲ་ཊ་ཏྲ་ཊ་ཞེས་བྱ་བ་ནས་སུ་བཛྲ་ཡ་སྭཱ་ཧཱ།
ཞེས་བྱ་བའི་བར་དུ་ནི། རྡོ་རྗེ་སྙིང་པོར་བྱིན་གྱིས་བརླབ་པའི་གསང་སྔགས་བསྟན་
ཏོ། །དེ་ཡང་ཏྲ་ཊ་ཏྲ་ཊ་ཞེས་བྱ་བ་ནས་སཾ་གྷ་ཊ་སཾ་གྷ་ཊ་ཡའི་བར་གྱིས་ནི། སེམས་ཅན་
ཐམས་ཅད་སྐྲག་པར་བྱེད་པ་ནས་རྨོངས་པར་བྱེད་པའི་བར་དུ་བྱིན་གྱིས་བརླབས་པ་ཡིན་
ནོ། །སརྦ་བིདྱ་བཛྲ་བཛྲ་ནས་སུ་བཛྲ་སྭཱ་ཧཱའི་བར་གྱིས་ནི་མི་ཆོད་པ་ཞེས་བྱ་བ་ནས་ཐམས་
ཅད་དུ་མ་ཕམ་པའི་བར་བྱིན་གྱིས་རློབ་པ་ཡིན་པར་བསྟན་ཏོ། །ཧེ་ཕུལླ། ནི་རུ་ཕུལླ་ཞེས་བྱ་
བ་ནས། པྲ་ཧ་ར་པྲ་ཧ་ར་བཛྲ་པྲ་བྷཉྫནཱ་ཡ་སྭཱ་ཧཱའི་བར་དུ་ནི་ཁྲོ་བོ་རྣམས་ཀྱི་སྐུ་བསྐྱེད་པ་སྟེ།
གཟུངས་ཀྱི་དཀྱིལ་འཁོར་གྱི་ལྷ་བསྐྱེད་པའི་གསང་སྔགས་བསྟན་ཏོ། །ཁྲོ་བོ་ཧཱུྃ་ཀཱ་རི་དང་།
ཨཆ་ཨཱ་ཙ་ལ་དང༌། ཡ་མཱནྟ་ཀ་དང༌། ནཱི་ལ་དཎྜ་དང་། ཧ་ཡཱགཾ་བ་དང་། ཊཀྐི་རཱ་ཛ་དང་། ཨ་
མོ་གྷ་པཱཤ་དང་། མ་ཧཱ་བ་ལ་རྣམས། ཏྲཱ་ས་ཡ་ཏྲཱ་ས་ཡ། བཛྲ་ཀཱི་ལི་ཀཱི་ལ་ཡ་སྭཱ་ཧཱ། ཡན་ཆད་
རིམ་བཞིན་དུ་སྦྱར་རོ། །ཧ་ར་ཧ་ར་བཛྲ་དྷཱ་ར་ཡ་སྭཱ་ཧཱ། ཞེས་པ་ནི་སྒོ་མ་རྣམས་བསྐྱེད་པའི་
སྔགས་སོ། །པྲ་ཧ་ར་པྲ་ཧ་ར། བཛྲ་པྲ་བྷཉྫན་སཱ་ཧཱ་ནི། ཨ་མྲྀ་ཏ་ཀུཎྜ་ལི་བསྐྱེད་པའི་སྔགས་
སོ། །མ་ཏི་སྦི་ར་ཞེས་པ་ནས། ཨ་མུ་ཀཾ་མཱ་ར་ཡ་ཕཊ། བྱ་བའི་བར་དུ་ནི་བརྟན་པར་བྱིན་
གྱིས་བརླབས་པའི་གསང་སྔགས་ཏེ། གཟུངས་ཀྱི་དཀྱིལ་འཁོར་གྱི་ཁྲོ་བོ་རྣམས་ཀྱི་སྐུ་
བསྐྱེད་པ་བརྟན་པར་བྱ་བ་དང་། བདག་ཉིད་ལ་བདེན་པའི་བྱིན་རླབས་བྱ་བའོ། །ན་མས་
མནྟ་བཛཱ་ཎཾ། ཞེས་པ་ནས་བཛྲ་ཀུ་ཤ་ཛཱ་ལཱ་ཡ་སྭཱ་ཧཱའི་བར་དུ་ནི་དབང་བསྐུར་བའི་གསང་
སྔགས་བསྟན་ཏེ། གཟུངས་ཀྱི་བུམ་པས་སྤྱི་བོ་ནས་དབང་བསྐུར་བའི་ཚེ་བཟླས་པར་བྱ་བ་
196



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ།
དང་། དབང་བསྐུར་བའི་ཚིག་ཡིན་ནོ། །
ན་མོ་རཏྣ་ཏྲ་ཡཱ་ཡ་ཞེས་པ་ནས་ཨ་མྲྀ་ཏེ་ཧཱུཾ་ཕཊ་ཀྱི་བར་དུ་ནི་གཟུངས་ཀྱི་དཀྱིལ་
འཁོར་གྱི་ལྷ་སོ་སོའི་གསང་སྔགས་བསྟན་ཏོ། །དེ་ལ་ཕྱག་འཚལ་བའི་ཚིག་ནི་གོ་སླའོ། །ༀ་
ཧ་ར་ཧ་ར་བཛྲ་ནི་གཙོ་བོའི་ལས་ཀྱི་སྔགས་སོ། །མ་ཐ་མ་ཐ་བཛྲ་ནས་ཙྪིནྡ་ཙྪིནྡའི་བར་དུ་
བརྒྱད་ནི་ཁྲོ་བོ་བརྒྱད་རིམ་བཞིན་ནོ། །བྷིནྡ་བྷིནྡ་བཛྲ་ཧཱུྃ་ཕཊ་ནི་ཨ་མྲྀ་ཏ་ཀུཎྜ་ལིའི་ལས་ཀྱི་
སྔགས་སོ། །དེ་མན་ཆད་ཀྱི་སྔགས་ནི་སྒོ་མ་བཞིའི་ལས་ཀྱི་སྔགས་སོ། །སྔགས་འདི་དག་ནི་
སངསི་ཏའི་སྐད་ལ་སོགས་པ་སྒྲ་ཡན་ལག་མང་སྟེ། བྱིན་གྱིས་བརླབས་པ་ཡིན་པས་བཟླས་
པས་བྱིན་རླབས་ཅན་དུ་འགྱུར་བས། བོད་དུ་ཐང་ལོག་མི་འགྱུར་རོ། །ཞེས་མཁས་པ་དག་
གིས་འཆད་དོ། །ད་ནི་སྤྱི་དོན་གཉིས་ཀྱིས་བསྟན་པའི་གཉིས་པ་ལ་བཞིས་བསྟན་པའི་
གསུམ་པ་ཡོན་ཏན་གྱི་ཕན་ཡོན་གྱི་འབྲས་བུ་འཆད་དོ། །
དེ་ལ་ཡང་གཉིས་ཏེ། སྡུག་བསྔལ་སེལ་བར་བྱེད་པ་དང་། བདེ་བ་སྐྱེད་པར་བྱེད་
པའོ། །ཚིག་རྐང་གཉིས་དང་སྦྱར་རོ། །གཟུངས་ཀྱི་དཀྱིལ་འཁོར་འདི་ལྟར་བྱས་ཏེ་
བསྒྲུབས་ན། སྔོན་གྱི་ཚེ་རབས་གྲངས་མེད་པ་ནས་བསགས་པའི་སྡིག་པ་དང་། དེ་ལྟར་
འཕྲལ་དུ་བྱས་པ་དག་འབྱང་བར་འགྱུར་ལ། རྒྱུ་སྡིག་པ་བྱས་ན་སྡིག་པའི་འབྲས་བུ་ངན་
སོང་ཡོད་པའི་སྡུག་བསྔལ་མ་ལུས་པ་མེད་པའི་ཕྱིར། སྡིག་པ་ཐམས་ཅད་བྱང་བྱས་ནས། །
སྡུག་བསྔལ་ཐམས་ཅད་མེད་པར་བྱེད། །ཅེས་བྱའོ། །མདོ་སྡེ་འདི་ནི་དེ་ལྟར་ཡོན་ཏན་དང་
གཟི་བརྗིད་དང་ཕན་ཡོན་ཆེ་བས། རྒྱུད་དང་མདོ་སྡེ་ཀུན་གྱི་སྙིང་པོ་དང་རྩ་བ་ཡིན་པའི་
ཕྱིར་ནི། རྒྱུད་དོ་ཅོག་གི་རྩ་བ་སྟེ། །ཞེས་བྱ་བའོ། །ཅིའི་ཕྱིར་ན་རྒྱུད་དང་མདོ་སྡེ་མང་པོ་
གཞན་དག་ལས་ཀྱང་། སེམས་ཅན་གྱི་སྒྲིབ་པ་བསལ་བ་དང་། སྡུག་བསྔལ་སྦྱང་བའི་
ཐབས་ལས་གཞན་མི་སྟོན་པའི་ཕྱིར་རོ། །དེའི་ཕྱིར་ན་གཟུངས་འདི་ལྟར་བྱས་ན་སངས་
~197



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱས་ཀྱི་ཡོན་ཏན་ཅི་མངའ་བ་དེས་ཐོབ་པའི་ཕྱིར། དཔལ་ཀུན་གྱིས་ནི་ལེགས་པར་བརྒྱན། །
ཞེས་བྱའོ། །
ད་ནི་སྤྱི་དོན་གཉིས་ཀྱིས་བསྟན་པའི་གཉིས་པ་ལ་བཞིས་བསྟན་པའི་བཞི་ལ་སྡུག་
བསྔལ་ཞི་བར་བྱེད་པའི་ཐབས་བསྟན་ཏེ། དེ་ལ་ཡང་གསུམ་སྟེ། སྡུག་བསྔལ་གྱི་རྣམ་
གྲངས་དང་། སྡུག་བསྔལ་འབྱུང་བའི་རྟགས་དང་། སྡུག་བསྔལ་འགོག་པའི་ཐབས་སོ། །དེ་
ཡང་། སེམས་ཅན་དབང་པོ་ཉམས་པ་དང་། །ཞེས་བྱ་བ་ནས། མྱ་ངན་ངལ་ལས་བྱུང་བ་ཡི། །
ཞེས་བྱ་བའི་བར་གྱིས་སྡུག་བསྔལ་གྱི་རྣམ་གྲངས་བསྟན་ཏོ། །རྨི་ལམ་སྡིག་པ་མཐོང་ན་
ཡང་གིས་ནི་སྡུག་བསྔལ་འབྱུང་བའི་རྟགས་སོ། །དེས་ནི་རབ་ཁྲུས་བྱ་བ་ནས་རྫོགས་པའི་
བར་དུ་སྡུག་བསྔལ་བཟློག་པའི་ཐབས་བསྟན་ཏོ། །
དེ་ལ་ཡང་གསུམ་སྟེ། སྟ་གོན་ལ་གནས་པ་དང་། མདོ་སྡེ་འདི་མཉན་ཞིང་ཉམས་སུ་
བླངས་པའི་ཕན་ཡོན་དང་། བུམ་པའི་དཀྱིལ་འཁོར་རོ། །དེ་ལ་དེས་ནི་རབ་བཀྲུས་གཙང་
མ་ཡིན་ནས། གཙང་མའི་གོས་ཀྱིས་རབ་བརྒྱན་ཏེ། །ཞེས་པའི་བར་དུ་ནི་སྟ་གོན་ལ་གནས་
པ་བསྟན། ཟབ་མོ་སངས་རྒྱས་སྤྱོད་ཡུལ་བ། །ཞེས་བྱ་བ་ནས། སྡིག་པ་ཀུན་ལས་རྣམ་པར་
ཐར། །ཞེས་བྱ་བའི་བར་དུ་ནི། མདོ་སྡེ་མཉན་པའི་ཕན་ཡོན་བསྟན། ནོར་བུ་ཡུངས་ཀར་
མན་ཆད་རྫོགས་པའི་བར་གྱིས་བུམ་པའི་དཀྱིལ་འཁོར་བསྟན་ཏོ། །དེ་ལ་བུམ་པ་ལ་ལྔ་སྟེ།
ནང་གི་རྒྱུ་དང་
། བུམ་པའི་རྒྱུ་དང་། མགུལ་དཀྲིས་ཀྱི་རྒྱུ་དང་། བཟླས་བརྗོད་ཀྱི་གྲངས་དང་།
ཁྲུས་བྱ་བའི་ཐབས་དང་། གདམས་ངག་གོ། །དེ་ལ། ནོར་བུ་ཡུངས་ཀར་ངུར་བ་དང་། བྱ་
བ་ནས་ཆུའི་བྱ་བ་ཡན་ཆད་ཀྱིས་ནང་དག་པའི་རྒྱུ་བསྟན་ཏོ། །གསེར་རམ་ཡང་ན་ནི།
དངུལ་གྱི་བུམ་པ་དག་ཀྱང་རུང་། །ཞེས་པས་བུམ་པའི་རྒྱུ་བསྟན་ཏོ། །གཙང་མའི་གོས་ཞེས་
པས་མགུལ་དཀྲིས་ཀྱི་རྒྱུ་བསྟན་ནོ། །ལན་གྲངས་ཉི་ཤུ་རྩ་གཅིག་གམ། །ཡང་ན་ལན་
~198ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་བཤད་པ།
གྲངས་བརྒྱ་རྩ་བརྒྱད། །ཅེས་པས་བཟླས་བརྗོད་ཀྱི་གྲངས་བསྟན་ཏོ། །རྒྱལ་པོ་རྟག་ཏུ་ཁྲུས་
ཀྱིས་ཤིག་པ་ནི་ཁྲུས་བྱ་བའི་ཐབས་དང་གདམས་ངག་གོ། །དབང་པོ་ཉམས་ཞེས་པ་ནི་ཡིད་
ཀྱི་དབང་པོ་ཉམས་པ་ལ་བྱ། ཁ་ཅིག་ན་རེ་མིག་ལ་སོགས་པའི་དབང་པོ་ཉམས་པ་ལ་ཡང་
བྱ་ཟེར་རོ། །ཚེ་ཟད་ཅེས་པ་ནི་སྔོན་གྱི་རྣམ་པར་སྨིན་པའི་ཚེ་ཟད་པའོ། །འཕྲལ་གྱི་རྐྱེན་
གྱིས་བསྒྱུར་བ་ལ་ནི་ཚེ་ཉམས་ཞེས་བྱའོ། །ཕུན་སུམ་ཚོགས་མིན་གང་ཆགས་དང་། །ཞེས་
བྱ་བ་ཆོས་ཀྱིས་ཕོངས་པའི་ལས་བྱས་པས་དེའི་ལོངས་སྤྱོད་དང་མི་ལྡན་པ་ལ་བྱའོ། །
ཁ་ཅིག་ན་རེ་སེར་སྣའི་ལས་སྤྱད་པས་ལོངས་སྤྱོད་མི་ལྡན་པ་ལ་བྱ་ཞེས་ཟེར། ལྷ་
རྣམས་རྒྱབ་ཀྱིས་ཕྱོགས་པ་དང་། །ཞེས་པ་ནི་འཇིག་རྟེན་པ་དང་། འཇིག་རྟེན་ལས་འདས་
པ་དག་གིས་གྲོགས་མི་བྱེད་ཅིང་འདོད་པ་མི་སྦྱིན་པའི་ཐ་ཚིག་གོ། །གཞན་དག་ནི་གོ་སླའོ། །
རྨི་ལམ་སྡིག་པ་མཐོང་ན་ཡང་། །ཞེས་པ་ནི་སེམས་ཅན་དག་གི་དབང་པོ་ཉམས་པའི་རྨི་
ལམ་སྡིག་པ་མཐོང་ངམ་ཚེ་ཟད་པའི་རྨི་ལམ་ནས། མྱ་ངན་ངལ་ནས་བྱུང་བ་ཡི། །རྨི་ལམ་
སྡིག་པ་མཐོང་ན་ཡང་། །ཞེས་བྱའོ། །གཞན་ནི་གོ་སླའོ། །གང་དག་ཡིད་དགེ་སེམས་དང་ཞིང་། །
ཞེས་པས་སྡིག་པ་ལུས་ངག་ཡིད་གསུམ་གྱི་སྒོ་ནས་མི་བྱེད་པ་ནི་ཡིད་དགེ་བའོ། །གང་གཞན་གྱི་
དོར་བྱེད་པ་མ་ཡིན་པས་དགེ་བ་སྤྱོད་པ་ནི་སེམས་དང་བའོ། །གཙང་མའི་གོས་ནི་སྲོག་ཆགས་ཀྱི་རྒྱུ་
ལས་མ་བྱུང་བ་ལ་བྱའོ། །ཟབ་མོ་སངས་རྒྱས་སྤྱོད་ཡུལ་བ། །ཞེས་པ་ནི་མདོ་སྡེ་འདི་ཡེ་ཤེས་ཀྱི་ངོ་བོ་
ཡིན་པའི་ཕྱིར་ཟབ་མོའོ། །དེ་ནི་སངས་རྒྱས་ཉག་གཅིག་གི་སྤྱོད་ཡུལ་ཡིན་པའི་ཕྱིར་གཞན་དག་
གིས་བཤད་མི་ནུས་པའི་ཐ་ཚིག་གོ །དྲིས་པ་དེ་ལྟར་ན་ལག་ན་རྡོ་རྗེས་སྨྲས་སོ་ཞེས་འབྱུང་བ་ཅིའི་
ཕྱིར་ཞེ་ན། སྨྲས་པ། དེ་ནས་སངས་རྒྱས་ཀྱི་མཐུ་ཞེས་འབྱུང་བས་འདི་ལ་འགལ་བ་མེད་དོ།
གཞན་ནི་གོ་སླའོ། །མི་བཟད་པ་ཡི་ནད་རྣམས་ཀྱང་། །ཞེས་བྱ་བ་ནི། སེམས་ཅན་དབང་པོ་ཉམས་
པ་དང་། །བྱ་བ་ནས། རྨི་ལམ་སྡིག་པ་མཐོང་ན་ཡང་། །ཞེས་པའི་བར་དག་ལ་བྱའོ། །གཞན་དག་
ལ199



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་གོ་སླ་བས་མ་བཤད་དོ། །རྒྱལ་པོ་རྟག་ཏུ་ཁྲུས་གྱིས་ཤིག །
ཅེས་པ་ལ་རྒྱལ་པོ་ཞེས་བྱ་བ་ནི་བོས་པའི་ཚིག་ཉིད་དོ། །གཟུངས་ནི་གྲངས་བཞིན་
བཟླས་ལ་ཁྲུས་གྱིས་ཤིག་པའི་གདམས་ངག་གོ། །སློབ་དཔོན་བོ་དྷི་ས་ཏཱས་མཛད་པའི་འགྲེལ་པ་
ཕྱིམ་རྫོགས་སོ།། །།ལོ་ཙཱ་བ་དཔལ་བརྩེགས་ཀྱིས་བསྒྱུར་ཅིང་གཏན་ལ་ཕབ་པའོ། །
མ200ལ



༄༅། །རྡོ་རྗེ་རྣམ་པར་འཇོམས་པ་ཞེས་བྱ་བའི་
གཟུངས་ཀྱི་འགྲེལ་པ།
ཇོ་བོ་སྨྲི་ཏི།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི་པྲྀཏྟི། བོད་སྐད་དུ། རྡོ་རྗེ་རྣམ་པར་
འཇོམས་པ་ཞེས་བྱ་བའི་གཟུངས་ཀྱི་འགྲེལ་པ། བཅོམ་ལྡན་འདས་རྡོ་རྗེ་རྣམ་པར་འཇོམས་པ་
ལ་ཕྱག་འཚལ་ལོ། །རྡོ་རྗེ་ལྟ་བུའི་ཡེ་ཤེས་ཀྱིས། །གདུལ་དཀའ་རྣམས་ཀྱི་གཉེན་པོ་གང་། །
མཆོག་ཏུ་ཟབ་པའི་ཆོས་ཉིད་ཅན། །རྡོ་རྗེ་རྣམ་འཇོམས་སྐུ་ལ་འདུད། །རེ་ཞིག་ཡོངས་སུ་
ཤེས་པར་བྱ་བ་ཕ་རོལ་ཏུ་ཕྱིན་པའི་ཐེག་པ་དང་། རྗེས་སུ་བསྒྲུབ་པར་བྱ་བ་སྔགས་ཀྱི་ཐེག་
པ་གཉིས་སོ། །སྔགས་ལ་ཡང་རྡོ་རྗེ་འཆང་གིས་བཀའ་སྩལ་པའི་རྒྱུད་དང་།དེ་དང་མི་
འགལ་བའི་བླ་མ་དམ་པའི་གདམས་ངག་གོ། །རྒྱུད་ལ་རྣམ་པར་གཞག་པ་དང་། བཤད་
པའི་ཚུལ་གྱིས་རྟོགས་པར་བྱ་སྟེ། རེ་ཞིག་སྤྱི་རྒྱུད་ཀྱི་རྣམ་པར་གཞག་པ་ནི། གང་ཞིག་རྒྱུན་
ཆགས་པ་དེའི་རྒྱུད་དོ། །རྒྱུད་ལས་ཇི་སྐད་དུ། རྒྱུད་ནི་རྒྱུན་ཆགས་ཞེས་བྱ་སྟེ། །འཁོར་བ་
རྒྱུད་དུ་འདོད་པ་ཡིན། །མྱ་ངན་ལས་འདས་རྒྱུད་ཕྱི་མ། །ཞེས་གསུངས་སོ། །
གཞན་ཡང་། མ་ཚང་མེད་དང་འབྲེལ་པ་དང་། །ཞེས་བྱ་བ་ལ་སོགས་པའི་དོན་ཡང
~201ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་བཞིན་དུ་རིག་པར་བྱའོ། །དེ་ལྟ་བུའི་རྒྱུད་དེ་ལ་ཡང་གདུལ་བྱའི་ཁྱད་པར་དང་བརྗོད་བྱ་
དོན་གྱི་ཁྱད་པར་གྱིས་རྣམ་པ་བཞིའོ། །དེ་ཡང་གང་ཞེ་ན། བྱ་བ་དང་སྤྱོད་པ་དང་། རྣལ་
འབྱོར་དང་། རྣལ་འབྱོར་བླ་ན་མེད་པའི་རྒྱུད་དོ། །གཞན་དག་རྒྱུད་གོང་མའི་ལྟ་བ་སྟོན་
ཅིང་འོག་མའི་སྤྱོད་པ་སྟོན་པ་གཉིས་ཀའི་རྒྱུད་དང་ལྔའོ་ཞེས་འདོད་པ་ནི་མི་འཐད་དེ། དེ་
ལྟ་ན་རྒྱུད་ལ་ལ་ནས་རྒྱུད་ཕལ་ཆེར་གྱི་དོན་ཚང་བར་གསུངས་པ་ཡང་ཡོད་པས་རྒྱུད་སྡེ་ལྔ་
ལས་ཀྱང་ལྷག་པར་འགྱུར་ཏེ། ཉེས་པ་འདི་ཡང་སྤང་བར་དཀའོ། །དེའི་ཕྱིར་རྒྱུད་དེ་ནི་
བཞི་ཁོ་ནའོ། །འདིར་ནི་བྱ་བའི་རྒྱུད་སྟོན་པའི་སྐབས་ཡིན་པས་དེ་བརྗོད་པར་བྱ་སྟེ།ལོངས་
སྤྱོད་རྫོགས་པའི་སྐུའི་གཙུག་ཏོར་ལས་འོད་ཟེར་དང་བཅས་པའི་ཁྲོ་བོ་ཞིག་བྱུང་སྟེ་ཞུས་པ་
ལ་བཤད་པ་ནི་གཙུག་ཏོར་འཁོར་ལོས་སྒྱུར་བའི་རྒྱུད་ཅེས་བྱའོ། །དེ་བཞིན་དུ་ཞལ་ཁྲོ་བོ་
མེ་ལྕེ་འབར་བ་དང་། ཤངས་དང་། དཔུང་པ་དང་། ཐུགས་ཀ་དང་། ལྟེ་བ་དང་། གསང་བ་
དང་། ཞབས་ཀྱི་བོལ་གོང་ལ་སོགས་པ་ནས་སྤྲུལ་པའི་ཞུ་བ་པོ་ལ་གསང་བའི་སྤྱི་རྒྱུད་དང་།
དཔུང་པ་བཟང་པོ་ལ་སོགས་པའི་རྒྱུད་རྣམས་བཤད་དོ། །དེ་དག་ཐམས་ཅད་ཀྱི་དོན་ཟབ་
མོ་མདོར་བསྡུས་ཏེ་ལག་ན་རྡོ་རྗེ་ལ་གསུངས་པ་ནི་རྡོ་རྗེ་རྣམ་པར་འཇོམས་པ་སྟེ།ལེ་ལག་གི་
རྒྱུད་དམ་མན་ངག་གི་རྒྱུད་ཅེས་ཀྱང་བྱའོ། །དེ་ལྟར་ན་མདོར་བསྡུས་ཏེ་རྒྱུད་ཀྱི་རྣམ་པར་
གཞག་པའི་བཤད་པའོ། །
དེ་ནས་རྒྱུད་ཀྱི་བཤད་པའི་ཚུལ་བརྗོད་པར་བྱའོ། །དེ་ལ་ཕུན་སུམ་ཚོགས་པ་རྣམ་པ་
ལྔ་སྟེ། སྟོན་པ་དང་། གནས་དང་། དུས་དང༌། ཆོས་དང་།འཁོར་རོ། །དེ་ལ་སྟོན་པ་ནི་ལོངས་
སྤྱོད་རྫོགས་པའི་སྐུའོ། །གནས་ནི་ཆོས་ཀྱི་དབྱིངས་ཀྱི་ཕོ་བྲང་ངོ་། །དུས་ནི་འཛམ་བུའི་གླིང་དུ་
ཆོས་ཀྱི་འཁོར་ལོ་གསུམ་གསུངས་པའི་རྗེས་ལའམ་བསམ་གྱིས་མི་ཁྱབ་པའི་དུས་སུའོ། །
ཆོས་ནི་རྡོ་རྗེ་རྣམ་པར་འཇོམས་པ་ལ་སོགས་པའི་རྒྱུད་རྣམས་སོ། །འཁོར་ནི་ས་བཅུའི་བྱང་
202



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
ཆུབ་སེམས་དཔའ་ལག་ན་རྡོ་རྗེ་ལ་སོགས་པའོ། །དེ་ལྟ་ན་རྒྱུད་བཤད་པའི་ཚུལ་ལོ། །
ད་ནི་གཞུང་གི་དོན་ལ་འཇུག་པར་བྱ་སྟེ། དེ་ཡང་གཉིས་ཏེ་དྲང་བའི་དོན་དང་ངེས་
པའི་དོན་ཡི་གེ་ལྟར་བཤད་པ་དང་། གདམས་ངག་གི་དོན་ཕྱི་དང་།ནང་དང་གསང་བ་དང་
དེ་ཁོ་ན་ཉིད་ཀྱི་དབྱེ་བས་ཁྲུས་བཞི་བསྟན་པའོ། །
དེ་ལ་རེ་ཞིག་ཡི་གེའི་དོན་བརྗོད་པར་བྱ་སྟེ། དེ་ལ་ཡང་དང་པོར་ངེས་པའི་དོན་
བརྗོད་པར་བྱའི། ཡི་གེའི་དོན་བརྗོད་པ་ནི་སྒྲ་ཇི་བཞིན་དུ་འོག་ནས་བརྗོད་པར་བྱའོ། །
ངེས་པའི་དོན་དུ་སྦྱར་ན་ཆོས་ཐམས་ཅད་ཀྱི་དེ་བཞིན་ཉིད་ལ་བསྒྱུར་ཞིང་བཅོས་སུ་མི་རུང་
བའི་ཕྱིར་གཞན་དུ་ནི་མ་ཡིན་གྱི་འདི་ལྟར་རོ་ཞེས་བསྟན་པའི་དོན་དུ་འདི་སྐད་ཅེས་བྱ་བ་
གསུངས་སོ། །ཡང་དག་པར་ནི་ཆོས་ཐམས་ཅད་དེ་བཞིན་ཉིད་ལས་མ་གཡོས་ཤིང་དེ་ཁོ་ན་
ཉིད་ཡིན་པས་ན་བདག་གིས་ཞེས་བྱའོ། །འོ་ན་དེ་བཞིན་ཉིད་ལ་ཁ་དོག་དང་དབྱིབས་ལ་
སོགས་པའི་རང་བཞིན་མེད་པས་ཇི་ལྟར་རྟོགས་པར་རུང་སྙམ་པ་ལ་དེའི་ཕྱིར། བླ་མའི་
དྲིན་གྱིས་རྟོགས་པར་འགྱུར། །ཞེས་གསུངས་པ་ནི་ཐོས་པ་ཞེས་བྱའོ། །དེ་ཡང་དཔེ་ལ་
སོགས་པའི་སྒོ་ནས་བླ་མས་མཚོན་པ་ལས་རིམ་གྱིས་ངེས་པར་སྐྱེ་བར་འགྱུར་གྱི་ཅིག་ཅར་
དུ་རང་གི་ངོ་བོ་ཐོས་པ་འམ། རྟོགས་པ་མ་ཡིན་ནོ། །དེ་ལྟ་བུའི་བླ་མ་དམ་པ་རྙེད་དཀའ་
ཞིང་དེས་རྗེས་སུ་བཟུང་ཡང་དེ་ཁོ་ན་ཉིད་མྱུར་དུ་རྟོགས་པར་དཀའ་སྟེ་རིམ་གྱིས་སྦྱངས་པ་
ལས་ནམ་ཞིག་རྟོགས་པར་འགྱུར་བས་ན་དུས་གཅིག་ན་ཞེས་གསུངས་སོ། །གང་གིས་དེ་
ལྟར་རྟོགས་པའི་དོན་དེ་ལ་ནི་གྲུབ་པའི་མཐའ་ཞེའམ་ལྟ་བ་ཞེས་ཀྱང་ཟེར་རོ། །དེ་ལྟར་
རྟོགས་པའི་དོན་ལ་གནས་ཏེ་འདྲིས་ཤིང་གོམས་པར་བྱེད་པ་ནི་བསྒོམ་པ་ཞེས་བྱ་བ་འམ་
རྣལ་འབྱོར་ཞེས་ཀྱང་ཟེར་རོ། །དེ་ལྟ་བུའི་བསྟན་པ་དང་གོང་ནས་གོང་དུ་བོགས་དབྱུང་
བའི་གནས་སྐབས་ལ་ནི་ས་དང་ལམ་གྱི་རིམ་པ་ཞེས་ཟེར་རོ། །དེ་རབ་ཏུ་གསལ་ཞིང་ཁྱད་
༤203ལ



ཐར་ལམ་གསལ་སྒྲོན་ལས། ་རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་དུ་གྱུར་པའི་གནས་སྐབས་ན་སྒྲུབ་པ་པོ་དེ་ལ་བྱང་ཆུབ་སེམས་དཔའ་ཞེས་ཟེར་རོ། །
དེ་ཡང་ཉོན་མོངས་པའི་སེམས་ཀྱིས་མི་དགེ་བ་ལ་མི་འཇུག་ཅིང་རང་གིས་ཉམས་སུ་
མྱོང་བ་ལ་གནོད་པའི་ལས་མི་བྱེད་པ་ནི་སྤྱོད་པ་ཞེས་བྱའོ། །དེ་ལྟར་ན་ལྟ་བ་དང་། དེ་ལ་
གནས་པ་དང་། སྒོམ་པ་དང་། དེ་དང་མི་འགལ་བའི་ལས་སྤྱོད་པ་སྟེ་དེ་དག་དང་ལྡན་པ་ནི་
བརྩོན་འགྲུས་ཀྱི་ཁྱད་པར་ཀྱི་སྐྱེ་བ་གཅིག་གམ་གཉིས་ལ་སོགས་པ་ཅི་རིགས་པར་རང་
འདོད་པའི་འབྲས་བུ་འཐོབ་པར་གྱུར་པས་འབྲས་བུ་བསྟན་པ་ནི་བཅོམ་ལྡན་འདས་
གསུངས་ཏེ། དེ་ནི་ཐོབ་པར་འདོད་པའི་ཕྱིར་འབྲས་བུའོ། །གནས་སྐབས་ཀྱི་འབྲས་བུའི་
དྲང་བའི་དོན་བརྗོད་པའི་སྐབས་སུ་བརྗོད་པར་བྱའོ། །
དེ་ལ་བཅོམ་ལྡན་འདས་ཞེས་བྱ་བ་ནི་ཕྱིན་ཅི་ལོག་འཇོམས་པའི་སྐལ་བ་ཅན་ཏེ་བྷ་
ག་ཞེས་བྱ་བའི་དོན་ནི་སྐལ་བའམ་འཇོམས་པ་ཡིན་པའི་ཕྱིར་རོ། །གང་འཇོམས་ཤེ་ན་
བདུད་བཞི་འཇོམས་པ་སྟེ་སྐྱེ་བ་ནི་ཕུང་པོ་ལྔ་མངོན་པར་ལེན་པས་ན་ཕུང་པོའི་བདུད་དོ། །
རྒས་པ་ནི་ལེགས་པ་ལས་ཉམས་པས་ན་ལྷའི་བུའི་བདུད་དོ། །ན་བ་ནི་བདེ་བས་ཕོངས་
ཤིང་ཉོན་མོངས་པས་ན་ཉོན་མོངས་པའི་བདུད་དོ། །འཆི་བ་ནི་ཉིང་མཚམས་སྦྱོར་བར་
འགྱུར་བ་སྟེ་འཆི་བདག་གི་བདུད་དོ། །བདུད་དེ་རྣམས་གང་ལས་བྱུང་ཞེ་ན། ཉོན་མོངས་
པས་བསྐུལ་བ་ལས་བྱུང་བའོ། །དེ་ཡང་གང་ལས་བྱུང་ཞེ་ན་བག་ཆགས་དང་བཅས་པའི་
སེམས་ལས་བྱུང་བས་ན་སེམས་དེ་ནི་ཉེས་པ་ཐམས་ཅད་འབྱུང་བའི་རྩ་བར་གྱུར་པས་
རྒྱུད་དོ་ཅོག་གི་རྩ་བ་སྟེ། །ཞེས་གསུངས་སོ། །གཞན་ཡང་དེ་ལེགས་པར་རྟོགས་ཤིང་
སེམས་དེའི་རང་བཞིན་ཁོང་དུ་ཆུད་པ་གོམས་པས་བདག་དང་གཞན་ལ་ཕན་པ་དང་བདེ་བ་
ཐམས་ཅད་ཀྱང་དེ་ལ་འབྱུང་བས་དེའི་ཕྱིར། རྒྱུད་དོ་ཅོག་གི་རྩ་བ་སྟེ། །ཞེས་བྱའོ། །རྒྱུད་
ཐམས་ཅད་དུ་ཡང་དོན་འདི་རྟོགས་པའི་ཐབས་གཞན་དང་གཞན་གསུངས་པར་ཟད་ཀྱི་
ལ204ཀ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
དོན་གྱི་གཙོ་བོ་ནི་འདི་ཉིད་ཡིན་པའི་ཕྱིར་ཡང་། རྒྱུད་དོ་ཅོག་གི་རྩ་བ་སྟེ། །ཞེས་གསུངས་
སོ། །དེ་ལྟ་བས་ན་གཞོམ་ཞིང་གདུལ་བར་བྱ་བ་ནི་རང་གི་སེམས་ཡིན་ཏེ། མ་བཅོས་ན་
ཉེས་པའི་རྒྱུད་དོ་ཅོག་ཡིན་ལ། བཅོས་པ་ནི་ལེགས་པའི་དཔལ་ཀུན་ཐོབ་པར་བྱེད་པའི་
ཕྱིར་རོ། །འོ་ན་གང་གིས་གཞོམ་ཞེ་ན། དེ་ལ་གསུམ་སྟེ། ཇི་ལྟར་གཞོམ་པ་དང་། གང་
གཞོམ་པ་དང་། གང་གིས་བཅོམ་པའོ། །ཇི་ལྟར་གཞོམ་པ་ནི་རྟོགས་པའི་དོན་རྗེས་སུ་
བསྒྲུབ་པ་མཐར་ཕྱིན་པས་སོ། །གང་གཞོམ་པ་ནི་བདུད་བཞི་ལ་སོགས་པའི་རྒྱུད་དོ་ཅོག་
གི་རྩ་བའོ། །གང་གིས་བཅོམ་པ་ནི་དབང་གི་རིམ་པ་དང་མཐུན་པའི་ཁྲུས་ཀྱིས་སོ། །དེ་
ལྟར་བཅོམ་པས་དཔལ་ཀུན་གྱིས་ནི་ལེགས་པར་བརྒྱན་པ་དང་ལྡན་པར་འགྱུར་རོ། །དེ་
གང་གིས་བཅོམ་པ་ལ་རྣམ་པར་རྟོག་པ་མེད་ཅིང་གང་ལ་ཡང་མི་གནས་པ་ཞེས་བྱའོ། །རྡོ་
རྗེ་ལ་བཞུགས་ཞེས་བྱ་བ་ནི་སྤངས་པ་དང་ཡེ་ཤེས་ཕུན་སུམ་ཚོགས་པའི་ངོ་བོ་ཉིད་ལས་མི་
འགྱུར་ཞེས་བྱ་བའི་ཐ་ཚིག་གོ། །དེའི་ཆེ་བའི་རང་བཞིན་དང་ཡོན་ཏན་ནི་འོག་ནས་མི་ཆོད་
པ་ཞེས་བྱ་བ་ལ་སོགས་པས་བསྟན་ཏོ། །
དེའི་དོན་ནི་འདི་སྐད་དུ་བསྟན་པར་འགྱུར་ཏེ། གང་གི་བླ་མ་ལ་བརྟེན་ཏེ་དེ་ཁོ་ན་
ཉིད་རྟོགས་པ་མངོན་དུ་བྱས་པའི་འབྲས་བུ་ནི་དབྱིངས་དང་ཡེ་ཤེས་དབྱེར་མེད་པ་ལས་
སྨིན་པའི་ཚུལ་དུ་དོན་མཛད་ཅིང་བཞུགས་སོ་ཞེས་རིག་པར་བྱའོ། །དེའི་ཡང་བཅོམ་ལྡན་
འདས་ཞེས་བྱ་བས་ནི་ཆད་པའི་མཐའ་བསལ་ཏེ་རྫོགས་པའི་སངས་རྒྱས་ལ་ཟག་པ་མེད་
པའི་རང་བཞིན་ཅན་བདེ་བ་ཆེན་པོའི་ཡེ་ཤེས་མངའ་བར་བསྟན་ཏོ། །རྡོ་རྗེ་ལ་བཞུགས་ཞེས་
བྱ་བས་ནི་རྟག་པའི་མཐའ་བསལ་ཏེ། ཆོས་ཀྱི་དབྱིངས་སྟོང་པ་ཉིད་བསྟན་པའོ། །དེ་ལྟར་ན་
ཆོས་ཀྱི་དབྱིངས་སྟོང་པ་ཉིད་དང་ཡེ་ཤེས་རྟོག་པ་མེད་པར་མར་ལ་མར་ཞུགས་པ་འམ། ཆུ་
ལ་ཆུ་ཐིམ་པ་ལྟ་བུར་གྱུར་པ་སྟེ་དེ་ལ་ཆོས་ཀྱི་སྐུ་ཞེས་ཀྱང་བྱ། སངས་རྒྱས་བཅོམ་ལྡན་
ལ205ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་ཞེས་ཀྱང་བྱ། རྡོ་རྗེ་འཆང་ཞེས་ཀྱང་བྱ། བྱང་ཆུབ་ཆེན་པོ་ཞེས་ཀྱང་བྱའོ། །སངས་
རྒྱས་ཀྱི་མཐུ་ཞེས་བྱ་བ་ལ་སངས་རྒྱས་ནི་འདས་མ་ཐག་པར་བཤད་པ་ཉིད་དོ། །མཐུ་ནི་ཆོ་
འཕྲུལ་ཏེ་ནམ་མཁའི་ཆོ་འཕྲུལ་སྤྲིན་ལ་སོགས་པ་སྣ་ཚོགས་འབྱུང་བ་ལྟ་བུའོ། །གང་ལ་
ནང་དུ་དོན་མི་གཡེང་བའི་ཡན་ལག་ཏུ་ཕྱག་ཏུ་དེ་མཚོན་བྱེད་ཀྱི་ཕྱག་མཚན་བསྣམས་པ་ལ་
དེ་སྐད་དུ་བརྗོད་དེ་ལག་ན་རྡོ་རྗེའང་ནང་གི་སྟོང་པའི་ངང་ལ་མི་ཡེངས་པའི་བརྗེད་བྱང་དུ་
རྡོ་རྗེ་ལག་ཏུ་ཐོགས་པས་ལག་ན་རྡོ་རྗེའོ། །རྣམ་པར་སྨིན་པ་ལས་གྲུབ་པ་ལས་གྲུབ་པ་དང་
ཏིང་ངེ་འཛིན་གྱི་ལུས་ལ་ནི་ལུས་ཐམས་ཅད་ཅེས་གསུངས་སོ། །རྡོ་རྗེར་བྱིན་གྱིས་བརླབས་
ཞེས་བྱ་བ་ནི་སྟོང་པ་ཉིད་སྒོམ་པའི་སྣོད་དུ་རུང་བར་བྱས་ཤིང་སྟོང་པ་ཉིད་ཀྱིས་གདམས་
ངོག་གནང་བའོ། །རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བ་ནི་ལག་ན་རྡོ་
རྗེས་གདམས་པ་དེ་ལྷུར་བླངས་ཏེ་སྒྲུབ་ཅིང་གནས་པའོ། །ཞེས་རིག་པར་བྱའོ། །གདམས་
པ་གང་ཞེ་ན་སྟོང་པ་ཉིད་དང་ལྡན་པའི་ཁྲུས་བཞིའོ། །དེ་དག་ནི་ཡི་གེའི་དོན་ངེས་པའི་དོན་
དུ་མདོར་བསྡུས་ཏེ་བཀོད་པའོ། །
ད་ནི་གདམས་ངག་གི་དོན་བརྗོད་པར་བྱའོ། །དེ་ལ་བཞི་སྟེ། གཟུངས་སྔགས་ཀྱི་
ཚུལ་ཟློས་པའི་ཕྱིའི་ཁྲུས་དང་། རིག་སྔགས་ཀྱི་ཚུལ་དུ་ཟློས་པ་ནང་གི་ཁྲུས་དང་། གསང་
སྔགས་སུ་ཟློས་པ་གསང་བའི་ཁྲུས་དང་། སྙིང་པོར་ཟློས་པ་དེ་ཁོ་ན་ཉིད་ཀྱི་ཁྲུས་སོ། །ཁྲུས་
དེ་དག་ཀྱང་རིམ་པ་བཞིན་དུ་ཉན་ཐོས་དང་། རང་རྒྱལ་དང་། སེམས་ཙམ་པ་དང་། དབུ་མ་
པ་རྣམས་ལ་སྦྱར་བར་བྱའོ། །དེ་ལ་དང་པོར་ཕྱིའི་ཁྲུས་ཀྱིས་ནི་ལུས་དག་པར་བྱེད་ལ། ནང་
གི་ཁྲུས་ཀྱིས་ནི་ངག་དག་པར་བྱེད་ཅིང་གསང་བའི་ཁྲུས་ཀྱིས་ནི་སེམས་དག་པར་བྱེད། དེ་
ཁོ་ན་ཉིད་ཀྱི་ཁྲུས་རྡོ་རྗེ་ལྟ་བུའི་ཏིང་ངེ་འཛིན་གྱིས་ནི་ལུས་ངག་ཡིད་གསུམ་དབྱེར་མེད་པ་
ཉིད་དུ་འགྱུར་རོ། །
206



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
ད་ནི་ཕྱིའི་ཁྲུས་བྱ་བར་འདོད་པ་རྣམས་ལ་དེ་བཤད་པར་བྱ་སྟེ། དང་པོར་སྔགས་པ་
སྙིང་རྗེ་ཆེ་ཞིང་བྱ་བ་ལ་མཁས་པས་ཕྱི་དང་ནང་གི་དྲི་མ་དག་པར་བྱས་ཏེ་གོས་སར་པ་
བགོས་ལ་མདུན་དུ་བུམ་པ་རིན་པོ་ཆེ་ལས་གྲུབ་པའི་ནང་དུ་སྲོག་ཆགས་མེད་ཅིང་གཙང་
བའི་ཆུ་བླུགས་ནས་སྐུའི་རྟགས་སུ་སྨན་ལྔ་དང་། གསུང་གི་རྟགས་སུ་སྤོས་ལྔ་དང་། ཐུགས་
ཀྱི་རྟགས་སུ་སྙིང་པོ་ལྔ་དང་། ཕྲིན་ལས་ཀྱི་རྟགས་སུ་འབྲས་བུ་ལྔ་དང་། ཡོན་ཏན་གྱི་
རྟགས་སུ་རིན་པོ་ཆེ་ལྔ་དང་། དེ་བཞིན་ཉིད་ལ་ཉེས་པའི་དྲི་མས་མ་གོས་པའི་རྟགས་སུ་
མགུལ་གོས་གཙང་མས་དགབ་ཅིང་བཞག་སྟེ། དེའི་ནང་དུ་སྐད་ཅིག་མ་ལ་བསྐྱེད་པའི་
ལྷའི་སྐུ་དང་། གསུང་དང་། ཐུགས་དང་། ཕྲིན་ལས་དང་། ཡོན་ཏན་རྣམས་མཚོན་པའི་
ཕྱིར་རྫས་དེ་རྣམས་བུམ་པར་སྩོལ་ལོ། །སྔགས་པ་བདག་ཉིད་ཀྱང་ཡོན་ཏན་དེ་དག་ཐོབ་
པར་བྱ་བའི་ཕྱིར། རྟག་ཏུ་ཡིད་ལ་དྲན་པའི་གཟུངས་ཐོག་གདགས་པར་བྱ་སྟེ། སྲད་བུ་
དཀར་པོ་གཙང་མ་ལ་སྐུ་གསུང་ཐུགས་ཀྱི་རང་བཞིན་སུམ་སྒྲིལ་དུ་བྱ་བ་བཟུང་སྟེ་མ་ཡེངས་
པར་འདི་ལྟར་བཟླས་པ་དང་བསྒོམ་པ་ལ་སོགས་པ་བྱའོ། །གོང་དུ་བརྗོད་པའི་མཚན་ཉིད་
དང་ལྡན་པའི་སྔགས་པས་ཡུད་ཙམ་གྱིས་མདུན་གྱི་ནམ་མཁའ་ལ་སངས་རྒྱས་ཤཱཀྱ་ཐུབ་པ་
སྟོང་པ་ཉིད་ལ་མཉམ་པར་གཞག་པ་འཇའ་ཚོན་ལྟ་བུར་སྣང་ལ་རང་བཞིན་མེད་པའི་སྤྲུལ་
སྐུ་བཞུགས་པར་བསམས་ལ། རང་ཉིད་ཡུད་ཙམ་གྱིས་ལག་ན་རྡོ་རྗེར་མོས་པར་བྱའོ། །
དེ་ནས་བཅོམ་ལྡན་འདས་ཀྱིས་བདག་ལུས་ཐམས་ཅད་རྡོ་རྗེར་བྱིན་གྱིས་བརླབ་ཏུ་
གསོལ་ཞེས་ལན་གསུམ་གསོལ་བ་གདབ་པར་བྱའོ། །གསོལ་བ་བཏབ་པས་ལུས་རྡོ་རྗེར་
བྱིན་གྱིས་བརླབས་པས་སྟོང་པ་ཉིད་དུ་གྱུར་པ་ལ་ཅུང་ཟད་གནས་པར་བྱའོ། །དེ་ནས་སྟོང་
པའི་ངང་ལས་རང་ཉིད་ཡུད་ཙམ་གྱིས་རྡོ་རྗེ་རྣམ་འཇོམས་སྔོན་པོ་ཞལ་གཅིག་པ་ཕྱག་
གཉིས་པ་གཡས་ན་རྡོ་རྗེ་གདེངས་པ་གཡོན་ན་དྲིལ་བུ་དཀུ་ལ་བརྟེན་ནས་བཞེངསཤིང་འགྱིང་
ལ207ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བག་བཅས་པའི་ཞལ་ཁྲོ་ཞིང་མཆེ་བ་གཙིགས་པའི་སྐུ་འཇའ་ཚོན་ལྟ་བུར་བསམས་ལ། མདུན་
གྱི་ཁམས་གསུམ་རྣམ་པར་དག་པའི་རང་བཞིན་བུམ་པའི་ནང་དུ་ཡང་ཡུད་ཙམ་གྱིས་རང་
དང་མཐུན་པའི་སྐུ་བསྐྱེད་ལ་དེའི་ཐུགས་ཀར་གཟུངས་ཐག་གི་སྣ་ཟུག་པར་བསམས་ལ་
སྔགས་ཀྱི་སྒྲ་འབྲུག་ལྟ་བུར་སྟོང་གསུམ་གང་བར་བསམ་ཞིང་ངག་ཏུ་གདོན་པར་བྱའོ། །
སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཞིང་བུམ་པར་ལྷའི་ཐུགས་ཀར་ཕོག་པར་བསམ་
པར་བྱའོ། །གྲངས་ནི་ཐུན་རེ་ལ་བརྒྱ་རྩ་བརྒྱད་ལ་སོགས་པ་ཅི་ནུས་སུ་བཟླས་ནས་དེའི་
རྗེས་ལ་བསྟོད་པ་ཡང་བྱ་སྟེ།
རྡོ་རྗེ་ཡེ་ཤེས་ཉོན་མོངས་འཇོམས་པའི་སྐུ། །ཐུགས་རྗེ་བྱམས་པས་མ་རིག་སེལ་
བའི་གསུང་། །བདེ་ཆེན་མི་གཡོ་མཆོག་ཏུ་གསལ་བའི་ཐུགས། །རྡོ་རྗེ་རྣམ་པར་འཇོམས་
ལ་ཕྱག་འཚལ་བསྟོད། །ཅེས་བསྟོད་པ་ཟིན་པ་དང་ལྷ་འོད་དུ་ཞུ་སྟེ་ཡེ་ཤེས་ཀྱི་བདུད་རྩིར་
བསམས་ལ་བདག་དང་གཞན་ལ་ཁྲུས་བྱ་ཞིང་སྔགས་ཀྱི་མཐར་ཕྲིན་ལས་ཀྱི་སྤེལ་བ་དང་
བཅས་པར་བཟླའོ། །དེ་ནི་ཕྱིའི་ཁྲུས་ཏེ་ལུས་དག་པ་ཕུང་པོ་ལྷག་མ་མེད་པའི་ཉན་ཐོས་ཀྱི་
འབྲས་བུ་ཐོབ་པར་འགྱུར་རོ། །དེ་ནས་ནང་གི་ཁྲུས་བཤད་པར་བྱའོ། །བུམ་པ་ནི་རང་གི་
ལུས་ཏེ་ཁམས་གསུམ་རྣམ་པར་དག་པའི་གཞལ་ཡས་ཁང་ངོ་། །རྗེས་ནི་དོན་སྙིང་རྣམ་ལྔ་
དང༌། སྣོད་རྣམ་དྲུག་དང་། ཕུང་པོ་ལྔ་དང་དབང་པོ་ལྔ་དང་། འབྱུང་བ་བཞི་ལ་རིམ་པ་
བཞིན་དུ། སྨན་དང་། སྤོས་དང་། འབྲུ་དང་། སྙིང་པོ་དང་། རིན་པོ་ཆེ་རྣམས་སུ་མོས་པར་
བྱས་ལ་སྙིང་གར་ཡུད་ཙམ་གྱིས་ལྷ་བསྐྱེད་པའི་བར་དུ་གསོལ་བ་གདབ་པ་ལ་སོགས་པ་སྔ་
མ་བཞིན་ནོ། །རང་ཉིད་ཟས་དཀར་གསུམ་ལ་སོགས་པ་གཙང་མ་ཟོས་པ་ནི་ཆུའོ། །གོས་
གཙང་མ་གྱོན་པ་ནི་མགུལ་ཆིངས་སོ། །དྲན་པ་མ་ཡེངས་པ་ནི་གཟུངས་ཐག་གོ། །སྔགས་
ནི་སྒྲ་མི་ཆེ་བར་བཟླས་པར་བྱ་སྟེ་རིག་སྔགས་ཞེས་བྱའོ། །ཟིན་པ་དང་སྙིང་གའི་ལྷ་ལ་
-208



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
སོགས་པ་ཞུ་ནས་རྡོ་རྗེ་ནོར་བུ་ནས་བྱུང་བའི་རང་འབྱུང་གི་བདུད་རྩིས་བཀྲུ་བར་བྱའོ། །དེ་
ནས་ཁྲུས་བཤད་དེ། དེས་ནི་ཕྱི་ཡུལ་ལ་རྒྱུ་བ་བཀག་པས་ཆོས་ཀྱི་བདག་གཟུང་བའི་
ཕྱོགས་གཅིག་ལ་བདག་མེད་པ་རྟོགས་པས་ངག་དག་པ་སྔགས་ཀྱི་ནུས་པ་ཐོབ་ནས་རང་
སངས་རྒྱས་ཀྱི་འབྲས་བུ་མི་དམའ་བ་ཉིད་ཐོབ་པར་འགྱུར་རོ། །དེ་ནས་གསང་བའི་ཁྲུས་
བརྗོད་པར་བྱའོ། །གསོལ་བ་གདབ་པ་ལ་སོགས་པ་སྔ་མ་ལྟར་བྱས་ནས་ཐམས་ཅད་
སེམས་ཀྱི་རང་བཞིན་ཡིན་ནོ་ཞེས་ལྷག་པར་མོས་པར་བྱས་ལ། སེམས་དེའི་རང་བཞིན་ནི་
འོད་གསལ་བ་ཡིན་མོད་ཀྱི་གནས་སྐབས་ཉོན་མོངས་པས་བསྒྲིབས་པ་དེ་གསལ་བའི་དོན་
དུ་སེམས་དེ་ལུས་ངག་ཡིད་གསུམ་གྱི་རྣམ་པ་ཡི་གེ་ཨོཾ་ཨཱཿཧཱུྃ་གསུམ་དུ་བསམས་ལ་ཡི་གེ་
གསུམ་ལས་སྔགས་ཀྱང་གསང་སྔགས་ཀྱི་ཚུལ་དུ་ལན་བདུན་ཡིད་ཀྱིས་བརྗོད་དེ་ཡི་གེ་
གསུམ་པོ་རིམ་གྱིས་ཨོ་དང་ཨཱདང་ཧཱུྃ་ལ་འདུས་ཏེ་ཧཱུྃ་དེ་ཡང་ནཱ་དའི་བར་དུ་ཐིམ་སྟེ།ནཱ་ད་དེ་
མར་མེ་ལྟར་རབ་ཏུ་གསལ་བར་འགྱུར་བས་ནི་སེམས་ཀྱི་སྒྲིབ་པ་དག་པར་བྱས་ནས་
སེམས་ཡོངས་སུ་དག་པ་སེམས་ཙམ་གྱི་འབྲས་བུ་ཐོབ་སྟེ་གསང་བའི་ཁྲུས་ཞེས་བྱའོ། །
ལྡང་བར་འདོད་ན་ལུས་ངག་ཡིད་གསུམ་སྐུ་གསུང་ཐུགས་ཀྱི་རང་བཞིན་དུ་དབྱེར་མེད་པ་
ལ་མོས་པས་སྤྱོད་ལམ་བྱའོ། །
ད་ནི་དེ་ཁོ་ན་ཉིད་ཀྱི་ཁྲུས་བརྗོད་པར་བྱའོ། །ཆོས་ཐམས་ཅད་སེམས་སུ་ལྷག་པར་
མོས་པར་སེམས་ཉིད་ཡི་གེ་གསུམ་དུ་བསམས་ལ་སྐུ་གསུམ་དུ་མོས་པ་བྱ་ཞིང་ཁམས་
གསུམ་པ་རྣམས་ཀྱང་ཡི་གེ་གསུམ་ལས་བྱུང་ཞིང་དེ་ལ་སླར་ཐིམ་པར་གྱུར་པའོ་ཞེས་མོས་
པར་བྱའོ། །དེ་ནས་ཡི་གེ་ཨོཾ་ནི་ཨཱལ་ཐིམ་པས་ལོངས་སྤྱོད་རྫོགས་པའི་སྐུའི་རང་བཞིན་
ངག་ནི་སྒྱུ་མ་ལྟ་བུར་མི་བདེན་ཞེས་མོས་པ་བྱའོ། །དེ་མ་ཐག་ཏུ་ཧཱུྃ་ཡང་ཨཱཙྪལ་ཐིམ་པས་
སྤྲུལ་པའི་སྐུའི་རང་བཞིན་ལུས་ཀྱང་སྒྱུ་མ་ལྟ་བུ་སྟེ། ཡང་དག་པར་མ་གྲུབ་ཅེས་བསམས་
ལ209ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིང་དེ་མ་ཐག་ཏུ་ཡི་གེ་ཨཱདེ་ཡང་གསལ་བར་བལྟས་ཏེ། ངག་ཏུ་ཡང་ཨཱཞེས་བྱ་བ་ཉི་ཤུ་
རྩ་གཅིག་བརྗོད་པ་ནི་སྙིང་པོའི་ཚུལ་དུ་སྔགས་བཟླས་པའོ། །དེ་ལྟར་བརྗོད་པས་བརྗོད་
ཡལ་དུ་གྱུར་ཏེ་དེ་ནས་ཨཱལ་སེམས་གསལ་བར་གཏད་པས་སེམས་ཉིད་རང་བཞིན་གྱིས་
མ་སྐྱེས་པ་རྐྱེན་གྱིས་མི་འགག་པའི་ཆོས་ཉིད་བརྗོད་དུ་མེད་པ་ངང་དུ་གནས་ཏེ། ཨཱའི་མིང་
ཙམ་ཡང་མི་དམིགས་པ་ནི་རྡོ་རྗེ་ལྟ་བུའི་ཏིང་ངེ་འཛིན་ཏེ་ནམ་མཁའ་ལྟ་བུ་ཟག་པ་མེད་པའི་
བདེ་བ་དང་སྤྲོས་པ་མེད་པའི་ཆོས་ཉིད་རོ་གཅིག་ཏུ་གྱུར་པ་བརྗོད་དུ་མེད་པའི་ཡེ་ཤེས་ཀྱི་
ངང་ལ་ཇི་སྲིད་འདོད་པས་གནས་པར་བྱའོ། །དེ་ནི་རྡོ་རྗེ་ལྟ་བུའི་ཏིང་ངེ་འཛིན་ཡིན་པས་ན་རྡོ་
རྗེའི་ཏེང་ངེ་འཛིན་ལ་སྙོམས་པར་ཞུགས་སོ་ཞེས་ཀྱང་གསུངས་སོ། །དེ་ནི་དེ་ཁོ་ན་ཉིད་ཀྱི་
ཁྲུས་ཏེ་སྒོ་གསུམ་དག་པ་དབྱེར་མེད་པ་དབུ་མའི་ལམ་མཐར་ཕྱིན་པའི་ཆོས་ཀྱི་སྐུ་ཐོབ་པ་
ཞེས་བྱའོ། །ཏིང་ངེ་འཛིན་ལས་ལྡང་བར་འདོད་ན་ཡང་སྐད་ཅིག་ལས་ཁམས་གསུམ་པའི་
ངོ་བོ་ཨ་ལས་སྐུར་མོས་པ་བྱ་སྟེ་སྤྱོད་ལམ་བྱའོ། །ཏིང་ངེ་འཛིན་དེའི་ཆེ་བ་ནི་དེ་ནས་
ནི་དེ་ནས་ཞེས་བྱ་བ་
ནས་རབ་ཏུ་སྨྲས་སོ་ཞེས་བྱ་བའི་བར་དུ་གསུངས་སོ། །དེ་ལྟར་ན་གདམས་ངག་གི་དོན་
བརྗོད་པའོ། །
ད་ནི་ཡི་གེའི་དོན་བརྗོད་པར་བྱ་སྟེ། དེ་ལ་དང་པོར་རེ་ཞིག་ངེས་པའི་དོན་བཤད་
པར་བྱའོ། །དེ་ནས་སངས་རྒྱས་དང་བྱང་ཆུབ་སེམས་དཔའི་མཐུས་ཞེས་བྱ་བ་ལ་སོགས་པ་
ནི་རྟོགས་པར་སླའོ། །རྡོ་རྗེ་ཞེས་བྱ་བ་ནི་སྟོང་པ་ཉིད་ཀྱི་ཏིང་ངེ་འཛིན་ཏོ། །གལ་ཏེ་དེ་ནི་ཁྲོ་
བར་མི་འཐད་དོ་ཞེ་ན་སྤྲོས་པ་དང་མཚན་མ་ལ་སོགས་པ་འཁོར་བའི་ཆོས་ཐམས་ཅད་ལ་
སྟོང་པ་ཉིད་དེ་ཁྲོ་ཞིང་གཏུམ་ལ་དེ་དག་འཇོམས་པ་ནི་དེའི་ཕྱིར་དེ་ལ་ཁྲོ་བོ་ཞེས་གསུངས་སོ། །
ཆོས་ཐམས་ཅད་སྟོང་པ་ཉིད་ཆོས་ཉིད་སྐྱེ་བ་མེད་པའི་ངང་ལས་བྱུང་བས་ན་རྡོ་རྗེ་ཁྲོ་བོ་ལས་
བྱུང་བ་ཞེས་གསུངས་སོ། །གང་འབྱུང་ཞེ་ན་རྡོ་རྗེ་སྙིང་པོ་སྟེ། ཐམས་ཅད་ལ་དེ་བཞིན་གཤེགས་
མ210ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
པའི་སྙིང་པོའི་ཁྱད་པར་གསུངས་པ་ཡིན་ནོ། །འདིར་བསྡུས་པའི་དོན་ནི་འདི་ཡིན་ཏེ་འཁོར་
བ་དང་མྱ་ངན་ལས་འདས་པའི་དངོས་པོ་ཐམས་ཅད་ནི་རྒྱུད་དོ་ཅོག་གི་རྩ་
གི་རྩ་བ་རང་གི་སེམས་
ལས་བྱུང་ལ། སེམས་དེ་ཡང་ཤིན་ཏུ་རྟོགས་པར་དཀའ་བས་སོ་སོ་སྐྱེ་བོ་ནས་བྱང་ཆུབ་
སེམས་དཔའ་ལ་སོགས་པའི་བར་དུ་རྟོགས་པའི་བྱེ་བྲག་ཐ་དད་པ་སྣ་ཚོགས་འབྱུང་ངོ་། །དེ་
ཡང་དམུས་ལོང་གིས་རྟ་དང་གླང་པོ་ལ་དཔྱད་པ་བཞིན་དུ་དེ་དག་གིས་ཀྱང་ཆ་ཤས་རེ་རེ་
ཙམ་ལ། རང་རང་གི་གྲུབ་མཐའ་དང་ལྟ་བར་འདོགས་པས་ཟད་དེ་གྲུབ་མཐའ་ཐ་དད་ཀྱང་
སེམས་ཉིད་དེ་བཞིན་ཉིད་ལ་ནི་ཐ་དད་པ་འམ་རྣམ་པར་དབྱེ་བ་ཡོད་པ་མ་ཡིན་ཏེ་ཇི་སྐད་དུ།
ཆོས་ཀྱི་དབྱིངས་ལ་དབྱེར་མེད་ཕྱིར། །ཞེས་བྱ་བ་ལ་སོགས་པ་གསུངས་པའི་ཕྱིར་རོ། །
སེམས་དེ་ཡང་རྒྱུད་དོ་ཅོག་གི་རྩ་བ་ཇི་ལྟར་ཡིན་ཞེ་ན་ལུང་ལས་ཆོས་ཐམས་ཅད་སེམས་ཀྱི་
སྤྲུལ་པའོ། །ཞེས་བྱ་བ་ལ་སོགས་པའི་ལུང་དང་རིགས་པ་མང་མོད་ཀྱི། འདིར་ནི་བླ་མའི་
གདམས་ངག་ལ་གཙོ་བོ་ཡིན་ནོ། །གལ་ཏེ་གདམས་པ་ལྟར་ན་ཡང་སེམས་ཅིའི་ཕྱིར་ན་རྒྱུད་དོ་
ཅོག་གི་རྩ་བ་ཡིན་སྙམ་པ་ལ། ཆོས་ཐམས་ཅད་ནི་སེམས་སུ་འདུས་ལ་སེམས་ཀྱི་རང་བཞིན་
ལེགས་པར་མ་རྟོགས་པས་འཁོར་བའི་རྒྱ་མཚོ་ཡང་བྱུང་ལ། རྟོགས་ཤིང་གོམས་པས་མྱ་
ངན་ལས་འདས་པའི་བདེ་བ་ཡང་བྱུང་བའི་ཕྱིར་སེམས་ནི་རྒྱུད་དོ་ཅོག་གི་རྩ་བ་ཡིན་ནོ། །མ་
རྟོགས་པ་ལས་འཁོར་བ་ཇི་ལྟར་འབྱུང་ཞེ་ན། མ་རིག་པའི་རྐྱེན་གྱིས་འཁོར་བ་ཞེས་བྱ་བ་སྟེ།
དེའི་རྒྱུ་དང་། རྐྱེན་དང་། རང་བཞིན་དང་། དབྱེ་བའོ། །སེམས་དེ་ལེགས་པར་རྟོགས་ཤིང་
བསྒྲུབ་པ་ལས་མྱ་ངན་ལས་འདས་པའི་བདེ་བ་ཇི་ལྟར་འབྱུང་ཞེ་ན། རང་བྱུང་གི་ཡེ་ཤེས་
ཆེན་པོའི་རྐྱེན་གྱིས་མྱ་ངན་འདས་པ་ཞེས་བྱ་བ་སྟེ། རྒྱུ་དང་རྐྱེན་དང་རང་བཞིན་དང་དབྱེ་
བའོ། །དེ་དག་ཞིབ་ཏུ་བླ་མའི་ལུང་ལས་ཤེས་པར་བྱའོ། །
དེ་ལྟར་ན་རྡོ་རྗེ་ཁྲོ་བོ་ལས་བྱུང་བའི་རྡོ་རྗེ་སྙིང་པོ་སེམས་ཀྱི་དེ་བཞིན་ཉིད་དེ་ལས་
ལ211ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱུན་དུ་གནས་ཤིང་བརྟན་པ་ཐོབ་པས་ནི་རྣམ་པར་རྟོག་པས་བར་དུ་མི་ཆོད་པས་ན་མི་ཆོད་
པ་ཞེས་བྱ་སྟེ་ཆོས་ཀྱི་སྐུའོ། །འདུས་མ་བྱས་པར་ལྷུན་གྱིས་གྲུབ་པའི་རྡོ་རྗེ་ལྟ་བུའི་སྐུ་ཡིན་
པའི་ཕྱིར་རྐྱེན་གྱིས་མི་ཤིགས་པའོ། །ཡང་དག་པའི་དོན་ལ་སླུ་བ་མེད་པས་ན་བདེན་པའོ། །
དོན་རྟོགས་པ་དང་ཐོག་པར་དཀའ་བས་ན་སྲ་བའོ། །རྡོ་རྗེ་སྙིང་པོ་དེ་ངན་སོང་དུ་གནས་
པའི་ཚེ་དམན་པར་མི་འགྱུར་ལ་མྱ་ངན་ལས་འདས་པའི་དུས་ན་བཟང་བར་མི་འགྱུར་བས་ན་
བརྟན་པའོ། །གང་གི་རྡོ་རྗེ་སྙིང་པོ་དེ་རྟོགས་པས་ནམ་མཁའ་ལྟར་ཅིའི་ངོ་བོར་ཡང་མ་གྲུབ་
པས་ན་ཐོགས་པ་མེད་པའོ། །སྟོང་པ་ཉིད་ནམ་མཁའ་ལྟ་བུ་དེ་ལ་གང་གིས་ཀྱང་མི་ཚུགས་
ཤིང་གླགས་མི་རྙེད་པས་ན་ཐམས་ཅད་དུ་མ་ཕམ་པའོ། །རྡོ་རྗེ་གནས་བདུན་པོ་དེས་ནི་ཕལ་
ཆེར་བདག་གི་དོན་ཡུལ་ཆོས་ཀྱི་དབྱིངས་བསྟན་ཏོ། །
ད་ནི་ཕལ་ཆེར་གཞན་གྱི་དོན་གྱི་དབང་དུ་མཛད་ནས་ཡེ་ཤེས་ཀྱི་ཁྱད་པར་གསུངས་
པ་ནི་སེམས་ཅན་ཐམས་ཅད་སྐྲག་པར་བྱེད་པ་ཞེས་བྱ་བ་ལ་སོགས་པ་ཕྲིན་ལས་བཅོ་བརྒྱད་ནི་
དྲང་བའི་དོན་ལྟར་ན་འཁྲུལ་འཁོར་བྲིས་ཏེ་སྒྲ་ཇི་བཞིན་ནོ་ཞེས་འཆད་པར་འགྱུར་རོ། །འདིར་
ངེས་པའི་དོན་ལྟར་ན་བཅོ་བརྒྱད་པོ་དེ་ནི་ལམ་གྱི་རིམ་པས་ནི་སྟོང་པ་ཉིད་བཅོ་བརྒྱད་ཡིན་
ཞིང་འབྲས་བུའི་དུས་ན་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དུ་རིག་པར་བྱའོ།
དེ་ལ་སེམས་ནི་རང་རིག་པ་དེ་ལུས་ལ་བརྟེན་པས་ན་སེམས་ཅན་ནོ། །ཐམས་ཅད་ནི་ཇི་
སྙེད་པ་མ་ལུས་པའོ། །སྐྲག་པར་བྱེད་ཅེས་བྱ་བ་ནི་སྟོང་པ་ཉིད་ཀྱི་ཡེ་ཤེས་ཀྱི་མེས་རང་གི་
སེམས་ཀྱི་ཉོན་མོངས་པ་སྐྲག་པའོ། །སེམས་ཅན་ནི་སྔར་བཞིན་ནོ། །འཇིལ་བ་ནི་ཉོན་མོངས་
པ་མངོན་དུ་རྒྱུ་བ་རྣམས་སོ། །རིག་སྔགས་ནི་ཕྱིའི་ཡུལ་རྣམས་སོ། །གཅོད་པ་ནི་སེམས་ལས་
གཞན་པའི་དོན་མ་གྲུབ་པར་རྟོགས་པའོ། །རིག་སྔགས་ནི་སྔ་མ་བཞིན་ཏེ་གནོན་པའི་ཡུལ་
ལ་འཕྲོ་བ་བཀག་པའོ། །ལས་ནི་འབད་པ་དང་རྩོལ་བའོ། །སྟོང་པ་ཉིད་ལ་འབད་ཅིང་སྒྲུབ་
ཀ212



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
པའི་ལས་བྱེད་པས་ན་འཇོམས་པའོ། །ད་ལྟར་བ་གཞན་པའི་ལས་སྔོན་གྱི་ལས་སོ། །
འཇིག་པ་ནི་ཟད་ཅིང་ཞི་བར་བྱེད་པའོ། །གདོན་ནི་རྣམ་པར་རྟོག་པའོ། །ཐམས་ཅད་ནི་
བཟང་ངན་ལ་སོགས་པའོ། །བརླག་པ་ནི་དོན་རྟོགས་པས་རང་བཞིན་གྱུར་པའོ། །གདོན་
ནི་སྔ་མ་བཞིན་ནོ། །ཐར་པ་ནི་སླར་མི་སྐྱེ་བ་སྐྱེ་སྟེ་གཏན་སྤངས་པའོ། །འབྱུང་པོ་ནི་
དབུགས་རྒྱུ་རླུང་ལ་སོགས་པ་འབྱུང་བ་བཞིའོ། །འགུགས་པ་ནི་རླུང་ལ་སོགས་པ་སྟེ་སྟོང་
པའི་ཏིང་ངེ་འཛིན་ལ་གནས་པའི་སྟོབས་ཀྱིས་རང་བཞིན་གྱི་རྒྱུ་བ་ཆད་དེ་བསྟན་པའོ། །
རིག་སྔགས་ཡུལ་རྣམས་སོ། །
ལས་ཐམས་ཅད་ནི་སྣང་བར་བསྒྱུར་བ་སྟེ་འབྱུང་བ་ལ་དབང་ཐོབ་པས་སོ། །མ་གྲུབ་
པ་ནི་ཏིང་ངེ་འཛིན་མི་གསལ་བའོ། །གྲུབ་པར་བྱེད་པ་ནི་དེ་ཁོ་ན་ཉིད་ལ་སོགས་པའི་ཁྲུས་
ཀྱིས་དེ་བཞིན་ཉིད་གསལ་ཞིང་བརྟན་པའོ། །གྲུབ་པ་ནི་ཏིང་ངེ་འཛིན་ཉིད་དོ། །ཆུད་མི་ཟ་
བ་ནི་སླར་མི་ཉམས་པའོ། །ཆོས་སྐུ་ལས་གཟུགས་སྐུར་འཆར་ཞིང་དེས་ཡིད་ལ་བསམས་
པ་ལྟར་ཕན་འདོགས་པས་ན་འདོད་པ་ཐམས་ཅད་རབ་ཏུ་སྦྱིན་པའོ། །ཏིང་ངེ་འཛིན་དེ་ལས་
སངས་རྒྱས་ཀྱི་ཆོས་ཐམས་ཅད་འབྱུང་བས་ན་འདོད་པ་ཐམས་ཅད་སྦྱིན་པའོ། །སེམས་ཅན་
ནི་གདུལ་བྱའོ། །སྲུང་བ་ནི་འཁོར་བ་ལས་སོ། །ཇི་ལྟར་སྲུང་ཞེ་ན་ཉོན་མོངས་པ་བཞི་དང་།
རྗེས་སུ་མཐུན་པའི་ཕྲིན་ལས་བཞིས་སོ། །གང་ཞེ་ན་འདོད་ཆགས་ཅན་དང་ཞེ་སྡང་ཅན་
དང་། གཏི་མུག་ཅན་དང་ཆ་མཉམ་པ་ལ་ཞི་བ་དང་། མངོན་སྤྱོད་དང་དབང་དང་རྒྱས་པ་
རྣམས་གོ་རིམས་ལྟར་སྦྱར་རོ། །རེངས་པར་བྱེད་པ་ནི་ཞེ་སྡང་ཅན་ལའོ། །རྨུགས་པར་བྱེད་
པ་ནི་གཏི་མུག་ཅན་ལའོ། །གཞན་ཡང་ཞི་བ་ནི་དེ་བཞིན་ཉིད་དང་ཆོས་ཀྱི་དབྱིངས་སོ། །
རྒྱས་པ་ལ་ནི་མངོན་དུ་གྱུར་པའི་ཆོས་ཀྱི་སྐུའོ། །རེངས་པ་ནི་མངོན་སྤྱོད་དེ་བདེ་བ་ཆེན་པོ་
ལ་མངོན་པར་ལོངས་སྤྱོད་པས་ན་ལོངས་སྤྱོད་རྫོགས་པའི་སྐུའོ། །རྨུགས་པ་ནི་ཡེ་ཤེས་ལ་
213ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པ་མི་མངའ་བའི་ཕྱིར་སྤྲུལ་སྐུར་རིག་པར་བྱའོ། །ཞི་བ་ནི་ཐབས་གང་གིས་སེམས་
ཅན་གྱི་རྒྱུ་བ་རགས་པ་རྣམས་ཞི་ནས་གནས་པའོ། །རྒྱས་པ་ནི་དེ་ལས་ལྷག་པའི་མྱོང་བ་
མཐོང་བ་འམ་རྟོགས་པའོ། །རེངས་པ་ནི་ཞི་བར་གནས་ཤིང་ལྷག་པས་མཐོང་བས་སེམས་
ཉིད་མྱོང་བར་མི་འགྱུར་བས་དེའི་ཕྱིར་རེངས་པ་ཞེས་བྱའོ། །དེའི་ངང་ལ་གནས་ན་
དམིགས་པའི་ཡུལ་ཅི་ཡང་མ་གྲུབ་ཅིང་མཐོང་བ་འམ་ཐོས་པ་འམ་རྟོགས་པ་འམ་བྱེ་བྲག་
ཕྱེད་པའི་དངོས་པོར་འགྱུར་བ་ཅི་འང་མེད་པའི་ཕྱིར་རྨུགས་པ་ཞེས་བྱ་སྟེ། སྟོང་པ་ཉིད་ཀྱི་
ངང་ལ་གནས་པ་ཞེས་བྱ་བའི་དོན་ཏོ། །གསང་སྔགས་ཀྱི་མཐུ་ཆེན་པོ་ཞེས་བྱ་བ་ནི་སྔར་
བརྗོད་པའི་སྟོང་པ་ཉིད་ཆོས་ཐམས་ཅད་ཀྱི་རང་བཞིན་ཏེ་དེ་ནི་ངོ་བོ་ཉིད་ཀྱིས་གསང་བ་
འམ་སྦས་པ་ལྟ་བུར་གནས་ཤིང་རྟོགས་པར་དཀའ་བས་གསང་སྔགས་ཞེས་བྱའོ། །དེའི་མཐུ་ནི་
ཆོས་ཉིད་བདེན་པའི་ནུས་པའོ། །ཆེན་པོ་ནི་དངོས་པོ་དང་མཚན་མའི་ཚོགས་ཆེན་པོ་ཡང་
འཇོམས་ལ་མཚན་མས་སླར་གཞོམ་པའམ་གླགས་མི་རྙེད་པ་སྟེ། ཇི་ལྟར་ཉི་མས་མུན་པ་
འཇོམས་ཀྱི་མུན་པ་དེ་ལྟར་མ་ཡིན་པ་བཞིན་ནོ། །རབ་ཏུ་སྨྲས་ཞེས་བྱ་བ་ནི་དོན་ཟབ་མོ་
རྟོགས་པའི་ཡན་ལག་ཏུ་རེ་ཤིག་ཚིག་དང་ཡི་གེ་གསུངས་པར་ཟད་དེ། རྡོ་རྗེ་སྙིང་པོ་
ཡང་དག་པའི་དོན་ལ་ནི་སྨྲ་བ་འམ་བསྟན་པར་མི་ནུས་ཏེ་རང་རིག་པའི་ཡེ་ཤེས་ཀྱི་ངོ་བོ་
ཡིན་པའི་ཕྱིར་རོ། །ན་མོ་རཏྣ་ཏྲ་ཡཱ་ཡ་ཞེས་བྱ་བ་ལ་སོགས་པའི་གསང་སྔགས་ཀྱི་དོན་ནི་བྱིན་
གྱི་རླབས་ཆུང་བར་འགྱུར་བས་ན་མ་ཕྱེའོ། །དེ་ལྟར་བསྟན་པའི་དོན་དེས་ཅིར་འགྱུར་ཞེ་ན།
རྒྱུད་དོ་ཅོག་གི་རྩ་བ་མ་རིག་པ་ལ་སོགས་པའི་ཉེས་པ་རྣམས་ཞི་ནས་ཉེས་པའི་འབྲས་བུ་སྡུག་
བསྔལ་ཐམས་ཅད་མི་འབྱུང་སྟེ་དེ་ལ་དགོངས་ནས། སྡིག་པ་ཐམས་ཅད་བྱང་བྱས་ནས། །
སྡུག་བསྔལ་ཐམས་ཅད་མེད་པར་བྱེད། །ཅེས་གསུངས་སོ། །འདི་སྐད་དུ་གསུངས་པ་
ཡིན་ཏེ་གང་ཞིག་སྐྱེ་བ་ལ་སོགས་པའི་སྡུག་བསྔལ་འདི་དག་ནི་སྔོན་རང་རང་གི་སྡིག་པ་མི་
ལ214ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
དགེ་བ་སྤྱད་པ་ལས་བྱུང་བས་ཏེ་སྡིག་པ་མི་དགེ་བའི་ལས་དེ་ཡང་སེམས་ལ་གནས་པས་ན་
གང་གིས་སེམས་ཀྱི་རང་བཞིན་འོད་གསལ་བ་རྟོགས་པ་དེའི་ཚེ་བག་ཆགས་ཀྱི་དྲི་མ་དག་
པས་སྡིག་པ་ཐམས་ཅད་དག་པར་གྱུར་ནས་དེའི་འབྲས་བུ་ལས་ཀྱི་རྣམ་སྨིན་སྡུག་བསྔལ་
ལ་སོགས་པ་མྱོང་བར་འགྱུར་བ་ཐམས་ཅད་ཀྱང་མེད་པར་བྱེད་དོ་ཞེས་བསྟན་པར་འགྱུར་
རོ། །
ད་ནི་འཇིག་རྟེན་དང་འཇིག་རྟེན་ལས་འདས་པའི་འབྲས་བུ་ཕུན་སུམ་ཚོགས་པ་སྟོན་ཏེ།
འདིར་གསང་སྔགས་ཀྱི་འབྲས་བུ་ཉན་ཐོས་ལ་སོགས་པ་ཕུང་པོ་ལྷག་མ་མེད་པའི་མྱ་ངན་ལས་
འདས་པ་ཐོ་རངས་ཀྱི་མར་མེ་ཤི་བ་ལྟར་མི་འདོད་པས་ཡོན་ཏན་གྱི་དབང་དུ་མཛད་དེ། དཔལ་
ཀུན་གྱིས་ནི་ལེགས་པར་བརྒྱན། །ཞེས་གསུངས་སོ། །དེས་ནི་ངེས་པའི་དོན་རྣམས་བཤད་
ཟིན་ཏོ། །
ད་ནི་དྲང་བའི་དོན་བརྗོད་པར་བྱ་སྟེ། དེ་ལ་ཕྲིན་ལས་ཀྱི་བྱེ་བྲག་བཅོ་བརྒྱད་དོ། །
མདོར་བསྡུས་ན་ཕྲིན་ལས་བཞིའོ། །དེ་ལ་ལྷའི་རྣལ་འབྱོར་དང་ལྡན་པས་ལས་འདི་དག་
བསྒྲུབ་པར་བྱའི་སྟོང་པ་ཉིད་ཀྱིས་མ་ཡིན་ནོ། །དེ་ཡང་ཆོས་གསུམ་དང་ལྡན་པའི་སྔགས་
པས་འགྲུབ་པར་རྗེ་བཙུན་གསུངས་ཏེ་དེ་གང་ཞེ་ན་རྟོགས་པའི་གདེངས་དང་ལྡན་པ་དང་ལྷ་
ལས་སུ་རུང་བ་དང་། བཟླས་པ་མཐར་ཕྱིན་པའོ། །དེ་ལྟ་བུའི་སྔགས་པས་སྒྲུབ་པ་ནི་སྙིང་
བརྩེ་བ་སྔོན་དུ་འགྲོ་བས་བྱའི་གཞན་དུ་ན་དམ་ཚིག་དང་འགལ་བར་འགྱུར་བའི་ཕྱིར། དེ་
ལ་དང་པོར་ལས་བཅོ་བརྒྱད་ལ་ཕྲིན་ལས་བཞིའི་འཁྲུལ་འཁོར་བྲི་བར་བྱ་སྟེ་འཁྲུལ་འཁོར་
གྱི་རྒྱུ་དང་དུས་དང་ཁ་དོག་དང་དབྱིབས་སོ། །དེ་ལ་ཞི་བའི་འཁྲུལ་འཁོར་ནི་རྒྱུ་རས་ལ་
སོགས་པ་ལ་འོ་མ་དང་ཙནྡན་ལ་སོགས་པས་སོ། །དུས་སྔ་དྲོའོ། །མདོག་དཀར་པོའོ། །
དབྱིབས་ཟླུམ་པོ་སྟེ་པདྨ་རྒྱས་པ་ལྟ་བུའོ། །རྒྱས་པའི་འཁྲུལ་འཁོར་ནི་རྒྱུ་ཤིང་ཤུན་ལ་སོགས་པ་
མ215



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་གི་ཝང་ལ་སོགས་པས་སོ། །དུས་ཉ་འམ་ཕྱེད་གང་དུའོ། །མདོག་སེར་པོའོ། །དབྱིབས་གྲུ་
བཞི་པའོ། །དབང་གི་རྒྱུ་ནི་རས་སམ་ཤིང་ཤུན་ལ་མཚལ་དང་ལི་ཁྲི་ལ་སོགས་པས་སོ། །
དུས་ཕྱི་དྲོའོ། །མདོག་དམར་པོས་སོ། །དབྱིབས་ནི་ཟླ་གམ་མོ། །མངོན་སྤྱོད་ཀྱི་རྒྱུ་ནི་རོ་
རས་སམ་ཞིང་ཆེན་ལ་དུག་དང་ཁྲག་གིས་བྲིས་པའོ། །དུས་ནི་དགྲ་ལ་མཚན་ཕྱེད་ནའོ། །
བགེགས་ལ་ཉིན་ཕྱེད་ནའོ། །དབྱིབས་དང་ཁ་དོག་ནི་ནག་པོ་གྲུ་གསུམ་མོ། །སྔགས་དང་
ཏིང་ངེ་འཛིན་ནི་ལུང་ལས་ཤེས་པར་བྱའོ། །སེམས་ཅན་ནི་གང་ཡང་རུང་བའོ། །དབང་པོ་
ནི་རྣམ་པར་ཤེས་པ་སྐྱེ་བའི་རྟེན་མིག་ལ་སོགས་པའོ། །
ཉམས་པ་ནི་མི་གསལ་བའམ་དམན་པར་གྱུར་པའོ། །འོག་ནས་གནོད་པ་དང་ཞེས་
བྱ་བ་ཐམས་ཅད་ལ་སྦྱར་ཏེ་དབང་པོ་ཉམས་པའི་གནོད་པ་དང་ཞེས་བྱ་བར་རིག་པའོ། །
གནོད་པ་དེ་དག་ཁྲུས་བཞི་པོ་སྔར་བསྟན་པ་ལ་གནས་པས་ཞི་བར་ཞེས་རིག་པར་བྱའོ། །
ཚུལ་ཇི་ལྟར་གནས་པས་ཞེ་ན་སྒྲུབ་པ་པོ་གང་དག་ཡིད་དགེ་བ་ནི་ཀུན་ལ་ཕན་པར་འདོད་པས་
།སེམས་དང་བ་ནི་ཆོས་ལ་གུས་པ་དང་སྤྲོས་པས་སོ། །དམ་ཚིག་དང་སྡོམ་པ་མ་ཉམས་
པ་ནི་གཙང་མའི་གོས་ཀྱིས་རབ་བརྒྱན་ཏེ། །ཞེས་བྱའོ། །མཉན་པར་བྱ་ཞེས་འབྲེལ་ཏེ་གང་
ཞེ་ན་མདོ་སྡེ་དམ་པའོ། །ཇི་ལྟ་བུ་ཞེ་ན། ཟབ་མོ་སངས་རྒྱས་སྤྱོད་ཡུལ་བའོ། །འདི་ནི་སློབ་
དཔོན་ལ་ལུང་བླངས་པ་ལས་འབྲས་བུ་འཐོབ་ཀྱི་རང་དགས་ནི་མ་ཡིན་ཞེས་དགོངས་པའོ། །
ཆོས་རྣམས་ཀྱི་དེ་ཁོ་ན་ཉིད་མདོར་བསྡུས་ཏེ་གསུངས་པས་ན་མདོ་སྡེའོ། །དེ་ལ་ཉན་ཅིང་
རྗེས་སུ་བསྒྲུབས་པས་གནས་སྐབས་ཀྱི་འབྲས་བུ་ཡང་། མདོ་སྡེ་འདི་ཡི་གཟི་བརྗིད་ཀྱིས། །
སྲོག་ཆགས་དག་ནི་ཐམས་ཅད་ཀྱི། །ཞེས་བྱ་བ་ལ་སོགས་པ་གསུངས་ཏེ། ཐམས་ཅད་ཀྱི་
ནད་ཞི་ཞེས་བྱ་བ་ནི་གང་དག་ཉམས་སུ་ལེན་པ་རྣམས་ཀྱིའོ། །དྲང་བའི་དོན་བཤད་ཟིན་ཏོ། །
ད་ནི་རྫས་དང་སྔགས་ཀྱི་གྲངས་
གྲངས་གསུངས་པ་ནི། ནོར་བུ་ཡུངས་ཀར་ངུར་བ་དང་། །
216



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
ཞེས་བྱ་བ་ལ་སོགས་པ་སྟེ་ནོར་བུ་ཞེས་བྱ་བ་ནི་མུ་ཏིག་ལ་སོགས་པ་རིན་པོ་ཆེ་ལྔ་མཚོན་
པའོ། །ཡུངས་ཀར་ཞེས་བྱ་བ་ནི་འབྲུ་ལྔའི་བརྡའོ། །དཱུར་བ་ཞེས་བྱ་བ་ནི་སྙིང་པོ་ལྔའོ། །རྨ་
མེད་པ་ནི་མ་ཉམས་པ་སྟེ་ཙནྡན་གང་ལ་མ་ཉམས་པའི་དྲི་ཡོད་པ་དེ་ནི་དཀོན་ཞིང་དྲིའི་
མཆོག་སྟེ་སྤོས་ལྔའི་མཚོན་པའོ། །བཅས་ཞེས་བྱ་བ་ནི་དྲི་དེ་མ་རྙེད་ན་དྲི་གཞན་ཡང་རུང་
ཞེས་བྱ་བའི་ཐ་ཚིག་གོ། །རིན་ཆེན་ཞེས་བྱ་བ་ནི་སྨན་ལྔའི་བརྡའོ། །སྨན་ལ་སོགས་པ་ལྔ་པོ་
དེ་དག་ཅིའི་དོན་དུ་བུམ་པར་གཞུག་ཅེ་ན། ཟག་བཅས་ཀྱི་ཕུང་པོ་ལྔ་དང་། ས་ལ་སོགས་
པའི་ཁམས་ལྔ་དང་རོ་ལ་སོགས་པའི་ཡུལ་ལྔ་དང་། འདོད་ཆགས་ལ་སོགས་པའི་ཉོན་
མོངས་པ་ལྔ་རྣམས་ཡོངས་སུ་དག་ནས་ཟག་པ་མེད་པའི་ཕུང་པོ་ལྔ་དང་ཡེ་ཤེས་ལྔ་དང་དེ་
བཞིན་གཤེགས་པའི་སྐུ་དང་། གསུང་དང་། ཐུགས་དང་། ཕྲིན་ལས་དང༌། ཡོན་ཏན་དེ་
དག་གི་དོན་རྟོགས་ཤིང་ཐོབ་པར་བྱ་བའི་ཕྱིར་རོ། །
རིན་པོ་ཆེ་ལྔ་ལ་སོགས་པ་དབུལ་པོས་མི་འབྱོར་རོ་སྙམ་པ་ལ་སྐུ་གསུང་ཐུགས་ཀྱི་
མཚོན་བྱེད་དུ་རྫས་གསུམ་གསུངས་ཏེ། ཤེལ་དང་རྡོ་རྗེ་མེ་ཏོག་གམ། །ཞེས་བྱ་བ་ནི་གཞན་
མི་རྙེད་ན་ཞེས་བྱ་བའི་དོན་ཏོ། །དེ་ནི་ལུས་དང་ངག་དང་ཡིད་ཡོངས་སུ་དག་པའི་རང་
བཞིན་སྐུ་གསུམ་ཐོབ་པའོ་ཞེས་མཚོན་པ་སྟེ་སྒོ་གསུམ་དག་པ་ལས་སྐུ་གསུམ་འབྱུང་བ་
ཡང་སེམས་དག་ཅིང་དྲི་མ་མེད་པ་ཤེལ་ལྟ་བུའི་ཆོས་ཀྱི་སྐུ་དང་། རྡོ་རྗེ་ལྟ་བུ་རྒྱན་ཐམས་
ཅད་ཀྱིས་བརྒྱན་པ་ལོངས་སྤྱོད་རྫོགས་པའི་སྐུ་དང་། འགྲོ་བ་ཐམས་ཅད་ལ་ཡིད་དུ་འོང་
ཞིང་མཛེས་པའི་མེ་ཏོག་ལྟ་བུ་སྤྲུལ་པའི་སྐུ་སྟེ་དེ་དག་མཚོན་པའི་ཕྱིར་རོ། །གལ་ཏེ་མཆོག་ཏུ་
དབུལ་བས་གསུམ་མི་འབྱོར་རོ་ཞེ་ན་དེའི་ཕྱིར། ཆུ་ཡི་གསེར་རམ་ཡང་ན་ནི། །ཞེས་བྱ་བ་
གསུངས་ཏེ། དེ་ཙམ་ལ་བརྟེན་ཞེས་པའོ། །དེ་ལ་གསེར་ནི་བསྲེགས་པ་ལ་སོགས་པས་རང་
བཞིན་སེར་པོ་བསྒྱུར་བར་མི་ནུས་པ་བཞིན་དུ་བྱང་ཆུབ་ཀྱི་སྙིང་པོ་ཡང་དེ་དེ་ལྟར་མཚོན་
217



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་བརྡའོ། །རམ་ཡང་ན་ནི་ཞེས་བྱ་བ་དེ་དག་གང་ཡང་མི་རྙེད་པས་བུམ་པ་རིན་པོ་ཆེ་ལས་
གྲུབ་ཙམ་ལ་བརྟེན་ཞེས་བྱ་བའི་དོན་ཏོ། །གང་ཞེ་ན། དངུལ་གྱི་བུམ་པ་དག་ཀྱང་རུང་། །ཞེས་
གསུངས་སོ། །ཀྱང་ཞེས་བྱ་བ་ནི་ས་ལ་སོགས་པའི་སྣོད་མཚོན་པའོ། །འདིར་རྟོགས་པར་
བྱ་བ་ནི་འདི་ཡིན་ཏེ་དངུལ་གྱི་བུམ་པ་ནི་དཀར་ཞིང་དྲི་མ་མེད་པ་དང་རིན་པོ་ཆེ་ཡིན་ཞིང་
མཉེན་པ་ལྟར་བྱང་ཆུབ་ཀྱི་སེམས་འགྲོ་བ་ཀུན་ལ་ཁྱབ་པའི་དོན་གྱི་སྙིང་པོ་དེ་ཁོ་ན་ཉིད་
ཀྱང་རྣལ་འབྱོར་པ་གང་གིས་མངོན་དུ་བྱས་ནས་མ་རིག་པའི་མུན་པ་ཞི་བ་དང་ཉོན་མོངས་
པའི་དྲི་མ་དག་པ་དང་རིན་པོ་ཆེ་བཞིན་དུ་འདོད་པ་ཐམས་ཅད་འབྱུང་བ་དང་ལམ་གྱི་དུས་
ན་ལུས་དང་སེམས་མཉེན་ཞིང་ལས་སུ་རུང་བ་སྟེ། དེ་ལྟར་དངུལ་དང་བྱང་ཆུབ་ཀྱི་སེམས་
ཆོས་མཚུངས་པའོ་ཞེས་གསུངས་པར་རིག་པར་བྱའོ། །གཙང་མའི་གོས་ཀྱིས་ཞེས་བྱ་བ་ཇི་
ལྟར་གོས་ཀྱིས་ལྷགས་པ་དང་ངོ་ཚ་ལ་སོགས་པ་ལས་སྐྱོབ་པ་བཞིན་དུ། རྣལ་འབྱོར་པའི་
དམ་ཚིག་དང་སྡོམ་པ་ཡང་འཁོར་བ་དང་ངན་སོང་ལས་སྐྱོབ་པའོ་ཞེས་བྱ་བའི་ཐ་ཚིག་གོ། །
གཙང་མའི་ཞེས་བྱ་བ་ནི་དམ་ཚིག་ལ་སོགས་པའི་སྐྱོན་མེད་དེ་མ་ཉམས་པའོ་ཞེས་རིག་
པར་བྱའོ། །བཟླས་པའི་དབང་དུ་མཛད་དེ་ཐུན་རེ་རེ་ལ་གཟུངས་རིང་པོ་ཉི་ཤུ་རྩ་གཅིག་
གམ་བརྒྱ་རྩ་བརྒྱད་དོ། །ཡང་སྙིང་བཟླས་པར་འདོད་ན་བརྒྱ་རྩ་བརྒྱད་ཡན་ཆད་དོ་ཞེས་བྱ་
བའི་དོན་ཏོ། །རྒྱལ་པོ་ནི་སེམས་ཏེ་བག་ཆགས་ཀུན་གྱི་གཞི་ཡིན་ལ་བརྟན་པས་རྒྱལ་པོ་
དང་ཆོས་མཚུངས་སོ། །དེ་ཁྲུས་བྱས་པས་སྒྲིབ་པ་ཐམས་ཅད་དང་བྲལ་ནས་མ་བཅོས་པ་
གཉུག་མའི་ངང་ལ་གནས་པར་འགྱུར་རོ་ཞེས་དགོངས་པའོ། །བློན་པོ་ལྟ་བུ་ཉོན་མོངས་པ་
ཡིད་དང་འབངས་ལྟ་བུའི་ཚོགས་དྲུག་ཀྱང་རྒྱལ་པོ་ནི་ཞི་བས་ཞི་བར་འགྱུར་རོ། །དེ་ལྟ་
བས་ན་གང་ཞིག་འཁོར་བའི་སྡུག་བསྔལ་ལས་ཐར་བར་འདོད་པས་སེམས་ཀྱི་རྒྱལ་པོ་རྟག་
ཏུ་ཁྲུས་གྱིས་ཤིག་ཅེས་གསུངས་སོ། །རྡོ་རྗེ་སྤུན་དང་དམ་ཚིག་འདི་ལ་མོས། །དེ་ཡི་ངོར་
218–



རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཀྱི་འགྲེལ་པ།
བྱས་བླ་མ་དམ་པའི་གསུང་། །ཤེས་རབ་མཐུ་ཡིས་བདག་གིས་རྣམ་པར་བཀོད། །དགེ་བ་
ཐོབ་དེ་བྱང་ཆུབ་མཆོག་ཏུ་བསྔོ། །ཉེས་པར་གྱུར་ན་རྣམ་འཇོམས་ཉིད་ལ་གཤེགས། །
རྡོ་རྗེ་རྣམ་འཇོམས་ཀྱི་འགྲེལ་པ་ཇོ་བོ་སྨྲི་ཏིས་མཛད་པ་རྫོགས་སོ།། །།པཎྜི་ཏ་ཆེན་
པོ་དེ་ཉིད་ཀྱིས་བསྒྱུར། ཕྱི་དང་ནང་དང་དེ་ཁོ་ན་ཉིད་ཀྱི་ཁྲུས་གསུམ་ནི་ཐེག་པ་གསུམ་དང་ཇི་
བཞིན་དུ་སྤུར་རོ། །
219ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅༅།།རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་
གྱི་ལག་ལེན་གོ་རིམ་ཇི་ལྟ་བ་ཞེས་བྱ་བ།
སློབ་དཔོན་རཏྣ་ཤཱི་ལ།
རྒྱ་གར་སྐད་དུ། བཛྲ་བི་དཱ་ར་ནཱ་མ་དྷ་ར་ཎི་མཎྜ་ལ་པྲ་ཀྲྀ་ཡ་ཡ་ཐཱ་ཀྲ་མ་ནཱ་མ། བོད་
སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་
བ་ཞེས་བྱ་བ། བྱང་ཆུབ་སེམས་དཔའ་ཕྱག་ན་རྡོ་རྗེ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ།
ན་མཿཙཎྜ་བཛྲ་པཱ་ཎ་ཡེ། རྡོ་རྗེ་རྣམ་པར་འཇོམས་པའི་ཆོ་གས་རང་ངམ་འགྲོ་བ་གཞན་གྱི་
གདོན་དང་ནད་རྣམས་ལས་གྲོལ་བར་འདོད་པའི་རྡོ་རྗེ་རིགས་ཀྱི་སྒྲུབ་པ་པོས་ཕྱུགས་ལྷས་
སམ། ཤིང་གཅིག་དང་ལྷ་ཁང་ངམ། ལམ་གྱི་བཞི་མདོའམ། ཁང་སྟོང་ངམ་ནགས་ཚལ་
གང་ཡང་རུང་། བསམ་གཏན་གྱི་ཁང་པར་ཆག་ཆག་དང་བའི་རྣམ་ལྔ་དང་། སྤོས་དྲི་ཞིམ་
པོས་བྱུག་རིས་བྱས་ལ། མཎྜལ་དང་མཆོད་པ་ཐམས་ཅད་རྫོགས་པར་བཤམས་ནས། ཁྲུས་
དང་འཐོར་འཐུང་དང་ཉེ་རེག་བྱས་ཏེ། སྟོད་གཡོགས་དང༌། སྨད་གཡོགས་གཙང་ཞིང་སར་
པ་གོན་ལ། ཕྱག་ན་རྡོ་རྗེའི་ང་རྒྱལ་གྱིས་མཆོད་པ་བྱིན་གྱིས་བརླབས་ལ། ཡུངས་ཀར་ལག་
ཏུ་ཐོགས་ཏེ། ན་མོ་རཏྣ་ཏྲ་ཡཱ་ཡ། ནས་བིནྡྷ་བིནྡྷ་བཛྲ་ཧཱུྃ་ཕཊ་ཅེས་པའི་བར་དུ་ལན་གསུམ་
ལ220ལ



ནབངས་སམ་ས་ལས་
རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
མམ་བཅུ་བརྗོད་དོ། །
དེ་ནས་བུམ་པ་བཅའ་སྟེ། གསེར་དང་དངུལ་ལམ་མ་རྙེད་ན་
བྱས་ཀྱང་རུང་སྟེ། ལྟོ་བ་ཆེ་ལ་མགྲིན་པ་རིང་བ་ཞབས་ཞུམ་པ་ཁ་ཡེལ་བ། ནག་པོ་ར་རི་
མེད་པ། གྲངས་ལྷ་གྲངས་དང་མཐུན་པ་དྲུག་གམ། ཡང་ན་བདུན་ནམ་གཅིག་ཀྱང་རུང་སྟེ།
གུ་གུལ་གྱིས་བདུགས་པ་དང་། ཡུངས་ཀར་གྱིས་བགེགས་བཟློག་ལ། དེར་འོ་མ་དང་ཆུ་
ཉུང་ཟད་བླུགས་པ་དེར་རིན་པོ་ཆེ་རྣམས་དང་། དྲི་ལྔ་དང༌། སྨན་ལྔ་དང་འབྲུ་ལྔས་དགང་
ལ་མགྲིན་པ་གོས་ཀྱི་ཤིང་ལས་བྱུང་བའི་ཁ་ཚར་ཕུན་ཚར་མ་ཉམས་པའི་མཐིང་ཤུན་གྱིས་ཁ་
བསྒྱུར་བའམ། དཀར་པོ་གསར་ཞིང་གཙང་བས་མགུལ་པ་བཅིངས་ལ། མེ་ཏོག་སྔོན་པོ
དང་བཅས་པས་ཁ་བརྒྱན་ལ་མགུལ་པ་རིས་ཀྱི་སྟེང་དུ་ཡུངས་ཀར་དང་རྩྭ་དུར་བ་ཉག་མ་
བདུན་དང་བཅས་པ་དྲི་ཞིམ་པོའི་མེ་ཏོག་ཕྲེང་བས་བཅིངས་ལ། མདུད་པ་ལ་ཧཱུྃ་བྲིས་པའི་
བའི་ལྕི་བ་ས་ལ་མ་ལྷུང་བས་སོ། །གདུགས་དང་བ་དན་ཀྱང་ངོ་། །དེ་ནས་མཎྜལ་གྱི་སྟེང་དུ་
གཞག་གོ། །
ཡང་ཁྲུས་དང་འཐོར་འཐུང་ཉེ་རེག་བྱས་ལ། ལས་ཀྱི་རྡོ་རྗེ་དང་། གསང་གདུབ་དང་
།
གདུ་བུའི་ཆོ་ག་རྣམས་བྱས་ལ། དེར་རང་གི་སྙིང་གར་ཉི་མལ་ས་བོན་བལྟས་པ་དེས་རིགས་
གསུམ་འཁོར་དང་བཅས་པ་དམིགས་ལ། བདེ་བར་གཤེགས་པ་དམ་པའི་ཆོས། །ཚོགས་ཆེན་
བཅས་ལ་ཕྱག་འཚལ་ལོ། །གཏུམ་པོ་ཕྱག་ན་རྡོ་རྗེ་ལ། །ཁྱད་པར་དུ་ཡང་ཕྱག་འཚལ་ལོ། །
ཡིད་འོང་མཆོད་རྫས་ཇི་སྙེད་རྣམས། །རིགས་གསུམ་འཁོར་དང་བཅས་ལ་འབུལ། །འཁོར་
བ་ཐོག་མ་མེད་པ་ནས། །ད་ལྟ་སྡིག་པ་བགྱིས་པ་དང་། །བགྱིད་དུ་སྩལ་དང་ཡི་རང་བ། །
ཤིན་ཏུ་འགྱོད་པས་བཤགས་ཤིང་སྡོམ། །བདག་དང་གཞན་གྱིས་གང་བགྱིས་པའི། །དགེ་
བ་ཀུན་ལ་རྗེས་ཡི་རང་། །བྱང་ཆུབ་སྙིང་པོ་ཉེར་གནས་ཏེ། །གང་ཡང་བྱང་ཆུབ་མཆོག་
221



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྟོགས་པའི། །བདག་གིས་གསོལ་བ་རྒྱལ་བ་ཀུན། །འཁོར་ལོ་དམ་པ་བསྐོར་དུ་གསོལ། །
བྱ་བ་ཐམས་ཅད་བྱས་ནས་ནི། །སངས་རྒྱས་མྱ་ངན་འདའ་བ་རྣམས། བདག་གིས་གསོལ་
བ་རྒྱལ་བ་ཀུན། །སངས་རྒྱས་མྱ་ངན་མི་འདའ་གསོལ། །ཕྱག་འཚལ་ལ་སོགས་བསོད་
ནམས་གང་། །ཇི་སྙེད་བདག་གིས་བགྱིས་པ་རྣམས། །ཇི་ལྟར་མགོན་པོས་མཁྱེན་པ་ལྟར། །
བྱང་ཆུབ་ཏུ་ནི་ཡོངས་སུ་བསྔོའོ། །དེ་ནསརང་གིས་རང་མ་རྟོགས་པ་སྟོང་པར་བསྒོམ། ཨ་
སེར་པོས་གསེར་གྱི་ས་གཞིར་བསམ།དེའི་སྟེང་དུ་པཾ་ལས་འོ་མ་ཅན་གྱི་རྒྱ་མཚོ་བསམ། དེ་
ནས་སུ་ལས་རི་རབ། དེ་སྟེང་དུ་ཧཱུཾ་ལས་གཞལ་ཡས་ཁང་གྲུ་བཞི་སྒོ་བཞི་པ་རྟ་བབས་དང་
བཅས་པ། དབུས་དང་མཚམས་བཞིར་འཁོར་ལོ་རྩིབས་བཞི་དང་ཕྱོགས་བཞི་ནི་གྲི་གུག་
བཞིས་མཚན་པའོ། །
དེའི་དབུས་སུ་རཾ་ལས་སྟོང་པར་སོང་བའི་ངང་ལས་ཆོས་ཐམས་ཅད་རྡུལ་དང་བྲལ་
བའི་སྒྲ་བྱུང་བར་བསམ། ཨོཾ་བཛྲ་ཛྭ་ལཱ་ན་ལཱ་ཡ་སྭཱ་ཧཱ། དེ་ལས་སྣ་ཚོགས་རྡོ་རྗེ་ངོས་གཅིག་
མེད་པ། དེ་ལས་རྡོ་རྗེ་རྣམ་འཇོམས་ཀྱི་སྐུར་གྲུབ། སྐུ་ཡོངས་སུ་རྫོགས་པ་ནི་སྐུ་མདོག་ལྗང་
སྔོན་ཡིད་ཙམ་ཁྲོ་བ། གཡས་ན་རྡོ་རྗེ་རྒྱ་གྲམ་ལ་ངོས་གཅིག་མེད་པ་ཐུགས་ཀར་འཛིན་པ།
གཡོན་དཀུར་བརྟེན་ཅིང་འགྱིང་བ། མགུལ་རྒྱན་དངདབུ་བརྒྱན་ལ་སོགས་པ་དང་ལྡན་པ།
སྟོད་གཡོགས་དར་ལ་སྨད་གཡོགས་དང་ཚི་གུ་ཅན་བསྣམས་པའོ། །ཨོ་ཙུ་རུ་ཙུ་རུ་ཙཎྜ་ཀི་
ལི་ཀཱིལཱ་ཡ་སྭཱ་ཧཱ། ཨོཾ་ཏྲཱ་ས་ཡ་ཏྲཱ་ས་ཡ་བཛྲ་ཀི་ལི་ཀཱི་ལཱ་ཡ་སྭཱ་ཧཱ། ཨོཾ་ཧ་ར་ཧ་ར་བཛྲ་དྷ་རཱ་ཡ་
སྭཱ་ཧཱ།ཨོ་པྲ་ཧི་ར་པྲ་ཧ་ར་བཛྲ་པྲབྷཉྫནཱ་ཡ་སྭཱ་ཧཱ་ཞེས་པ་ལས། དབང་ལྡན་དང་མེ་དང་སྲིན་
པོ་དང་རླུང་རྣམས་ཀྱི་འཁོར་ལོའི་སྟེང་དུ་གོ་རིམས་བཞིན་དུ་རྡོ་རྗེ་གདེངས་པ་དང་། རྡོ་རྗེ་
ཀ་ན་ཀ་དང་། རྡོ་རྗེ་བེ་ཅོན་དང་། རྡོ་རྗེ་ཐོ་བ་རྣམས་སོ། །དེ་རྣམས་ལ་གོ་རིམས་བཞིན་དུ་
རྡོ་རྗེ་གཏུམ་མོ་དང་། རྡོ་རྗེ་ཀི་ལི་ཀཱི་ལ་དང་། རྡོ་རྗེ་བེ་ཅོན་དང་། རྡོ་རྗེ་ཐོ་བ་རྣམས་ཀྱི་སྐུར་
ལ222



རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
གྲུབ་པོ། །ཁྲོ་བོ་རྡོ་རྗེ་གཏུམ་པོ་སྨུག་ནག་བཞིན་ཁྲོ་གཉེར་ཅན། གཡས་པ་ཁྲོ་བོ་རྡོ་རྗེ་རྩེ་ལྔ་
པ་ཕྱར་ཏེ་ཐོགས་པའོ། །ལྷ་ཐམས་ཅད་གཡོན་བསྟན་ནས་འགྱིང་བའོ། །རྗོ་རྗེ་ཀི་ལི་ཀཱི་ལ་
ཡ་མདོག་ལྗང་ནག་ཁྲོ་གཉེར་ཅན། གཡས་ན་རྡོ་རྗེ་རྩེ་གཅིག་པ། རྡོ་རྗེ་བེ་ཅོན་མཐིང་ནག་
ཁྲོ་གཉེར་ཅན། སྨ་ར་སེར་པོ་ཅན། གཡས་ན་བེ་ཅོན་གྱི་རྩེ་མོ་རྡོ་རྗེས་མཚན་པ། རྡོ་རྗེ་ཐོ་བ་
མདོག་ནག་པོ་ཤིན་ཏུ་ཁྲོ་བ་མཆེ་བ་གཙིགས་པ། གཡས་ན་རྡོ་རྗེ་ཐོ་བ་ཐོགས་པའོ། །དེ་ནས་
མཆོད་ཡོན་ལག་ཏུ་ཐོགས་ཏེ། དད་པ་དང་ནི་དམ་ཚིག་གིས། །ཚུར་གཤེགས་ཚུར་གཤེགས་
ཁྲོ་རྒྱལ་རྣམས། །བདག་ལ་མཆོད་ཡོན་བཞེས་ནས་ཀྱང་། །བདག་ལ་བྱིན་གྱིས་བརླབ་ཏུ་
གསོལ། །ཨོཾཨཱ་ཧ་ར་ཨཱ་ཧ་ར་སརྦ་བིརྱ་དྷ་ར་སྭཱ་ཧཱ་ཞེས་པས་མཆོད་ཡོན་གྱིས་སྤྱན་དྲངས་ལ་
རང་ལ་བསྟིམས་ལ། ཕྱག་རྒྱ་གསུམ་གྱིས་རྒྱས་གདབ་སྟེ། གོང་མའི་སྔགས་ལྔ་བརྗོད་ཅིང་
ལག་པ་གཉིས་ཐལ་མོ་ཁོང་སྟོང་དུ་སྦྱར་ལ་སྲིན་ལག་གཉིས་ནང་དུ་བཀུག་ལ་ཕན་ཚུན་
བསྣོལ་བའི་རྩེ་མོ་མཛུབ་མོའི་དྲུང་དུ་ཅུང་ཟད་བྱུང་བར་བྱས་ལ། གུང་མོ་གཤིབ་པའི་ཕྱི་
རོལ་ནས་མཛུབ་མོ་གཉིས་བཀུག་སྟེ། བར་ནས་གང་ཙམ་གྱིས་མ་རེག་པར་བྱས་ལ། མཐེ་
བོང་གཉིས་གཤིབས་པ་ནི་རྡོ་རྗེ་རྣམ་འཇོམས་ཀྱིའོ། །གཡོན་པ་ནི་སྡིགས་མཛུབ་སྙིང་གར་
བཞག་པ། གཡས་པ་སོར་མོ་གསུམ་བསྒྲེང་ལ་མཐེ་ཆུང་གི་སེན་མོ་མཐེབ་མོས་མནན་པའོ། །
ལག་པ་གཉིས་ཁུ་ཚུར་ནང་དུ་བཅིངས་ལ། ཅུང་ཟད་བསྣོལ་བའི་ཚུལ་དུ་བཅུག་སྟེ། མཐེ་
བོང་གཉིས་གྱེན་དུ་གཤིབས་ལ་བསྒྲེང་ངོ༌། །ལག་པ་ཐལ་མོ་ཕྱག་འཚལ་བའི་ཐལ་མོ་སྦྱར་བ་
ལས། མཐེ་བོང་གཉིས་བསྒྲེང་སྟེ་ཚིགས་པ་བཀུག་ནས་སྲིན་ལག་གི་དྲུང་དུ་གཟུགས་སོ། །
ལག་པ་གཉིས་ཁུ་ཚུར་བཅངས་ཏེ་མཐེ་བོང་གཉིས་བསྒྲེངས། མཐེའུ་ཆུང་གཉིས་ནང་དུ་
གཞུག་གོ། །ཕྱག་རྒྱ་ཆེན་པོ་རྣམས་གོང་མ་བཞིན་བསྒོམས་པས་རྒྱས་གདབ། དེ་ནས་
མཆོད་པ་དང་བསྟོད་པ་བྱ། དེ་ནས་ཏཱཾ་ལས་རིནཔོ་ཆེའི་བུམ་པ་ལ་ནང་འོ་མ་ཅན་གྱི་རྒྱ་མཚོ་
ལ223ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་པདྨ་འཁྲུངས་པར་བསམས་ལ་པདྨའི་སྟེང་དུ་ཟླ་བ། དེའི་སྟེང་དུ་སྔགས་ལྔས་ལྷ་ལྔ་
བསྐྱེད་ལ་ཡེ་ཤེས་ཀྱི་ལྷ་རྣམས་མཆོད་ཡོན་གྱིས་སྤྱན་དྲངས་ལ་བསྟིམ། ཕྱག་རྒྱ་གསུམ་གྱིས་
རྒྱས་བཏབ་ནས་མཆོད་བསྟོད་བྱས་ལ། བུམ་པའི་སྟེང་དུ་བཞག་ལ། དེ་ལ་གཟུངས་ཐག་
བཏགས་ལ། རང་དང་ལྷའི་ཐུགས་ཀར་སྔར་གྱི་སྔགས་ལྔ་པོ་གང་ཟློས་པ་གསལ་བར་
དམིགས་ལ། ཕྲེང་བ་སྙིམ་པར་བཅུག་ལ་གཟུངས་ཐག་ནས་བཟུང་ལ། ཨོ་བཛྲ་ཨ་ཙྪིན་ཡེ་སྭཱ་
ཧཱ་ཞེས་བརྗོད་ལ་ཕྲེང་བ་ལག་པ་གཡས་པས་བཟུང་ལ་སོ་སོའི་སྔགས་བཟླས་པས་ཡི་གེ་
ཕྲེང་བ་གཟུངས་ཐག་ལ་འཁྲིལ་ནས་ཡེ་ཤེས་སེམས་དཔའ་མཉེས་ཤིང་བུམ་པར་ཡེ་ཤེས་ཀྱི་
ཆུ་རྒྱུན་གྱིས་ཁེངས་པར་བསམ། ཐུན་རེ་ལ་གླལ་དང་སྦྲིད་པ་གསང་སྒྲུབས་ལ་སོགས་པ་
སྤངས་ལ་མ་ཡེངས་པར་འཛབ་ཏུ་དབུལ་ལོ། །གླེལ་ལ་སོགས་བྱུང་ན་ཁྲུས་སོགས་བྱས་ལ་
བཟླས་པ་བསྐྱར། ཡང་ན་ཀུན་ལ་ཐུན་མོང་དུ་ཡང་སྙིང་ཐུན་རེ་ལ་བརྒྱ་རྩ་བརྒྱད་དམ་ཇི་
ལྟར་ནུས་པ་དབུལ། དེ་ནས་མཆོད་བསྟོད་བྱས་ལ། ཕྱི་རོལ་དུ་དཔུང་བཟང་ལས་འབྱུང་བ་
བཞིན་གཏོར་མ་བཏང་ལ། ལུས་ངག་གི་ཀུན་སྤྱོད་བྱ། ཐུན་གཉིས་ཕན་ཆོད་ལ་རང་ཁྲུས་
སོགས་བྱས་ལ་མཆོད་བསྟོད་བཟླས་པ་བྱའོ། །
ཐུན་ཐ་མ་ལ་མཆོད་བསྟོད་གཏོར་མ་བཏང་བའི་རྗེས་ལ་བཟོད་པར་གསོལ་ལ།
སླར་ཡང་བདག་ལ་ངེས་པར་ནི། །རྗེས་སུ་བཟུང་བར་མཛད་ནས་ཀྱང་། །མགོན་པོ་རིག་
དང་སྔགས་བཅས་པས། །ཅི་བདེ་བར་ནི་གཤེགས་སུ་གསོལ། །ཞེས་ཐབས་ཀྱི་ཡེ་ཤེས་པ་
གཤེགས་སུ་གསོལ། ཁྲོ་བོ་བཞི་པོ་རང་ལ་བསྡུ། རང་བདུད་རྩི་འཁྱིལ་པར་བསྒྱུར་ལ་ཉལ།
ཡང་ཐོ་རངས་ཁྲུས་དང་འཐོར་འཐུང་ཉེ་རེག་དང་ལས་ཀྱི་རྡོ་རྗེ་ཆོ་ག་ནས་བཟུང་ལ་ཐམས་
ཅད་སྔར་བཞིན་བྱས་ལ། མེ་ལོང་གི་ངོས་ལྟར་མཉམ་པ་ལ་རྣམ་ལྔ་དང་དྲི་ཞིམ་པོས་བྱུགས་ལ་
ས་གཟུང་བྱའོ། །དེ་ནས་ཁྲུས་དང་འཐོར་འཐུང་ཉེ་རེག་བྱས་ལ། ས་གཟུང་ཉི་མ་ནས་
ལ224



རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
བརྩམས་ཏེ། །སློབ་མ་དཀྱིལ་འཁོར་འཇུག་གི་བར། །སློབ་དཔོན་རྟོགས་པར་འཇུག་པར་
བྱ། །དྲི་དང་བཅས་པའི་ཟས་བཟའ་ཞིང་། །ཞེས་གསུངས་པས། སྨྱུང་བ་ལ་གནས་པའམ།
ཡང་དཀར་གསུམ་ལ་དྲིས་བསྒོས་པ་ཉུང་ཟད་ཙམ་བཟའོ། །
དཀྱིལ་འཁོར་གྱི་དབུས་སམ་ནུབ་ཕྱོགས་སུ་ཀུ་ཤའི་སྟན་ལ་འདུག་སྟེ། ལྷ་དྲུག་གི་སྒོ་
ནས་རང་ལྷ་ལྔར་བསྐྱེད་ཅིང་ཡེ་ཤེས་བཅུག་ནས་རྒྱ་གསུམ་གྱིས་བཏབ་པ་ལ། ཤར་ཕྱོགས་
ནས་སློབ་མའམ་ཡོན་གྱི་བདག་པོས་ཁྲུས་ལ་སོགས་པ་བྱས་ནས་གོས་གཙང་ཞིང་གསར་
པ་གོན་ལ་མེ་ཏོག་གི་ཕྲེང་བ་དྲི་ཞིམ་པོས་བསྒོས་པ་ལག་ཏུ་ཐོགས་ལ་ཙོག་པུར་འདུག་སྟེ།
མདོ་སྡེ་དམ་པ་མཉན་པར་བྱ། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་འབྱུང་པོ་
ཐམས་ཅད་ཀྱི། །མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་བལྟ། །ཚེ་
དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། །དེ་བས་རྡོ་རྗེ་
རིགས་མཆོག་གིས། །རྣམ་འཇོམས་དཀྱིལ་འཁོར་བཤད་དུ་གསོལ། །ཞེས་དང་བའི་དད་
པ་དང་ལྡན་པས་ལན་གསུམ་གསོལ་བ་གདབ་བོ། །དེ་ནས་སྔགས་འཆང་འགྲེང་སྟེ། རང་
གི་ལྷའི་འཁོར་ལོ་ནམ་མཁའ་ལ་བཏེག་ལ། རང་བདུད་རྩི་འཁྱིལ་པར་བསྒྱུར་ལ། མིག་ལ་
ཧཱུྃ་བཀོད་ལ་ཉི་ཟླ་འབར་བར་བྱ་ཞིང་། རྐང་པ་གཉིས་སུ་ཧཱུཾ་ལས་སྣ་ཚོགས་རྡོ་རྗེ་ཁ་གྱེས་
པར་བསམས་ལ། སེ་གོལ་གྱི་སྒྲ་བརྡབས་ཤིང་ཁྲོ་བོའི་ལྟ་བས་ཕྱོགས་མཚམས་ཐམས་ཅད་
ལྟ་ཞིང་རྡོ་རྗེ་ལན་གསུམ་དུ་གསོར་ལ། ཨེ་མ་སངས་རྒྱས་ཐམས་ཅད་ཀྱི། །ཐུགས་རྗེ་ཅན་གྱི་
ཐབས་ཆེན་དེ། །ཞི་ཡང་སེམས་ཅན་གདུལ་དོན་དུ། །དྲི་མ་མེད་པའི་ཁྲོ་བོར་གྱུར། །བཅོམ་
ལྡན་འདས་བདུད་རྩི་འཁྱིལ་པ་དེ་ལ་ཕྱག་འཚལ་ལོ། །བདུད་རྩི་འཁྱིལ་པའི་སྔགས་རིང་
བརྗོད་དོ། །དེ་ནས་སེང་ལྡེང་གི་ཕུར་བུ་སྟོད་བདུད་རྩི་འཁྱིལ་པའི་རྣམ་པ་ལ་སྨད་ཟུར་
གསུམ་པོར་འདུག་པ་ལ།
~225ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་མོ་རཏྣ་ཏྲ་ཡཱ་ཡ་ནས། ཀྲོ་དྷ་ཀྲོ་དྷ་ཀི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བའི་བར་ལན་ཉི་ཤུ་
རྩ་གཅིག་གམ་བརྒྱ་རྩ་བརྒྱད་དམ་མ་ནུས་ན་ལན་གསུམ་བཏབ་ལ། དབུས་དང་མཚམས་
བཞིར་གདབ། ཅོད་པན་དང་ཙནྡན་དམར་པོས་ཐིག་ལེ་གསུམ་དང་གུ་གུལ་དང་། ཡུངས་ཀར་
དང༌། དྲི་སྔོན་དུ་འགྲོ་བའི་མཆོད་པ་ལྔ་དང་། དབུའི་གཙུག་ཏོར་རྣམས་རྫོགས་པར་བྱའོ། །དེ་
ནས་བརྟན་མ་ལྷག་གནས་བྱ་སྟེ། གཡས་པའི་སྲིན་ལག་གི་ཧཾ་གིས་བཀུག་ལ། དྲི་སྔོན་དུ་སོང་
བའི་རྣམ་ལྔས་མཆོད་ལ། སྤོས་ཐོགས་ལ། སྐྱོབ་པ་སངས་རྒྱས་ལ་སོགས་ཀྱིས། །མཁྱེན་པ་
གསོལ་བ་ལན་གསུམ་བྱ། །དེ་ནས་ལྷ་ལྔའི་ས་དང་། ཕྱོགས་སྐྱོང་གི་གནས་སུ་དྲིའི་ཐིག་ལེ་
དང་མེ་ཏོག་གི་ཚོམ་བུ་བྱས་ལ་ལྷ་ལྔ་ནམ་མཁའ་ནས་ཕབ་ལ་བཞུགས་སུ་གསོལ། ཕྱོགས་
སྐྱོང་རྣམས་ཡིད་ཙམ་མམ། ཡང་ན། རི་རྒྱལ་གཉའ་ཤིང་འཛིན་གྱི་ཚུལ་ལྟོ་ནས། །ཕྱོགས་
སྐྱོང་འཇིག་རྟེན་སྐྱོང་བ་བཞུགས་སོ་འཚལ། །བསྟན་པ་རྒྱས་པའི་སླད་དུ་སྤྱན་འདྲེན་ན། །
ལོག་འདྲེན་གཞོམ་པའི་སླད་དུ་འདིར་གཤེགས་ཤིག །ཨེ་ཧེ་ཧི་ད་ཤ་ལོ་ཀ་ས་པ་རི་བཱ་ར་ས་
མ་ཡ་ཧཱུྃ་ཞེས་བརྗོད་དོ། །དེ་ནས་མཆོད་པ་ཐམས་ཅད་ཀྱིས་མཆོད་ཅིང་བསྟོད་པ་ཀུན་གྱིས་
ཀྱང་བསྟོད་ལ། བུམ་པགཙང་མ་འདིར་བཅའ་ཞིང་བུམ་པ་ལ་མཆོད་ལ། བརྒྱ་རྩ་བརྒྱད་
དམ་ཉི་ཤུ་རྩ་གཅིག་ཏུ་སྔ་མ་བཞིན་དུ་བཟླས་སོ། །ཡོན་བདག་དང་སློབ་མ་ཡང་ཁྲུས་ལ་
སོགས་པ་བྱེད་དུ་བཅུག་ལ། གསུམ་ལ་སྐྱབས་འགྲོ་སྦྱིན། གཏོར་མ་བཏང་ལ་པུས་མོ་གཡས་
པ་བཙུགས་ལ། དྲིལ་བུ་གསིལ་ཞིང་རྡོ་རྗེ་དང་སྤོས་ཐོགས་ལ། རྡོ་རྗེ་རྣམ་འཇོམས་བཅོམ་
ལྡན་འདས། །རིག་སྔགས་རྒྱལ་ལ་ཕྱག་འཚལ་བསྟོད། །རིག་རྒྱལ་ཁྲོ་བོའི་ཚོགས་རྣམས་
དང་། །གང་ཡང་གསང་སྔགས་ལྷ་རྣམས་དང་། །འཇིག་རྟེན་སྐྱོང་བ་མཐུ་ཆེན་རྣམས། །མ་
ལུས་བདག་ལ་དགོངས་སུ་གསོལ། །རྡོ་རྗེ་རྣམ་འཇོམས་དཀྱིལ་འཁོར་ནི། །འགྲོ་བའི་སྡུག་
བསྔལ་བསལ་བའི་ཕྱིར། །ཁྱེད་རྣམས་ལ་ཡང་མཆོད་པའི་ཕྱིར། །ཡོ་བྱད་ཅི་འབྱོར་པས་
མ226



རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
འདྲི་ན། །ཁྱོད་ཀྱིས་གནང་བ་མཛད་པ་དང་། །ལས་ཀྱི་དངོས་གྲུབ་སྩལ་དུ་གསོལ། །ཞེས་
ལན་གསུམ་བརྗོད།
ཉི་མ་འཆར་ཀ་སྔགས་འཆང་གཡོག་དང་བཅས་པ་ཐིག་ཇི་ལྟ་བ་བཞིན་དུ་བསྒྲུབས་
ལ། ཡེ་ཤེས་ཀྱི་ཐིག་དང་ལས་ཀྱི་ཐིག་དང་། ཀུན་ལ་སློབ་དཔོན་ཁ་ནུབ་ཏུ་ལྟ་བ་ལྷག་མའོ། །
སེང་ལྡེང་གི་ཕུར་བུས་དབུས་སུ་བཏབ་ལ། སྲད་བུ་བརྗོད་པས་བསྐོར་ཕྱོགས་སུ། རྣམ་
འཇོམས་ཀྱི་གནས་ཆ་ཆེན་གཅིག་ལ་བསྐོར། མུ་ཁྱུད་ཆ་བྲན་ལྔ་པ་བསྐོར། དེ་ནས་ལྷ་སྣམ་
ལ་ཐུག་པ་ལ་འཁོར་ལོའི་མུ་ཁྱུད་ཆ་བྲན་གཉིས་བསྐོར། དེ་ནས་ཕྱི་རོལ་རྡོ་རྗེ་ར་བ་དང་མེ་
རི་རྟ་བབས་ཀྱི་ཕྱི་རོལ་དུ་ཆ་བྲན་གཉིས་གཉིས་ལ་བསྐོར། དེ་ནས་འགྲུས་ཐིག་བཏབ་ལ་
འཁོར་ལོ་རྩིབས་བཞིའི་ཐིག་བཏབ། ཕྱོགས་བཞིར་གྲི་གུག་རེ་བྱ། དེ་ནས་ཚོན་བསྒྲུབས་
ལ། ཕྱོགས་ཚོན་ལ་ཤར་དཀར། ལྷོ་སེར། ནུབ་དམར། བྱང་ལྗང་། དབུས་མཐིང་། འཁོར་
ལོ་བཞི་དང་གྲི་གུག་སྔོ་སྐྱ། པདྨ་རཱ་ག་དང་པོར་སྔོ། དེའི་ཕྱི་རོལ་ལྗང་། དེའི་ཕྱི་རོལ་དམར། -
དེའི་ཕྱི་རོལ་སེར། ཀུན་གྱི་ཕྱི་རོལ་དཀར་པོ། དེ་ནས་འཁོར་ལོའི་དབུས་དང་འདབ་མ་
རྣམས་ལ་ཟླ་བའི་དཀྱིལ་འཁོར་རེ་རེ་བྲིས་ལ། དབུས་སུ་རྡོ་རྗེ་རྒྱ་གྲམ་ལྗང་སྔོན་ལ་ངོས་
གཅིག་མེད་པ་བྲི། བྱང་ཤར་གྱི་རྩིབས་ལ་རྡོ་རྗེ་རྩེ་ལྔ་པ་སྨུག་ནག །ཤར་ལྷོའི་རྩིབས་ལ་རྡོ་
རྗེ་རྩེ་གཅིག་པ་ལྗང་ནག །ལྷོ་ནུབ་ཀྱི་རྩིབས་ལ་བེ་ཅོན་མཐིང་ནག །ནུབ་བྱང་གི་རྩིབས་ལ་
ཐོ་བ་ནག་པོ་བྲི། འཁོར་ལོའི་མུ་ཁྱུད་དཀར་པོ་ལ། གྲུ་ཆད་ལྗང་གུ་ལ་བུམ་པ་བྲི། ལྷའི་
སྣམ་བུར་ཕྱོགས་སྐྱོང་དགོད། །དེ་ཡང་གསང་བའི་སྤྱི་རྒྱུད་ལས། །བརྒྱ་བྱིན་གྱི་ནི་རྡོ་རྗེར་
གསུངས། །མེ་ལྷའི་ཕྱག་མཚན་མེ་ཐབ་ཡིན། །གཤིན་རྗེ་ཡི་ནི་བེ་ཅོན་ཏེ། །བདེན་བྲལ་གྱི་
ནི་རལ་གྲི་སྟེ། །ཆུ་བདག་གི་ནི་ཞགས་པར་བྱ། །རླུང་ལྷའི་ཕྱག་མཚན་རྒྱལ་མཚན་ཡིན། །
ཀུ་བེ་ར་ཡི་དབྱུག་སྔོན་ནོ། །དབང་ཕྱུག་གི་ནི་ཏྲི་ཤུ་ལ། ས་ཡི་ལྷ་མོ་བུམ་པའོ། །ཉི་ཟླའི་
ལ227



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱག་མཚན་དེ་ཉིད་དོ། །དེ་རྣམས་གདན་བྱས་པའི་སྟེང་དུ་དགོད་པར་བྱའོ། །
དེ་ནས་སྒོ་བཞིར་ནུབ་ཀྱི་སྒོར་དཔལ་བེའུ་དང་འཁོར་ལོ། བྱང་གི་སྒོར་གདུགས་དང་
རྒྱལ་མཚན། ཤར་གྱི་སྒོར་པདྨ་དང་བུམ་པ། ལྷོའི་སྒོར་དུང་དང་ཉ་བྲི། དེ་ནས་རྟ་བབས་ལ་
སོགས་རྫོགས་པར་རོ། །དེ་ནས་དཀྱིལ་འཁོར་གྱི་གནས་བའི་རྣམ་ལྔ་དང་དྲི་ཞིམ་པོས་ཉེ་
བར་བྱུགས་ལ། བླ་རེ་དང་། རྒྱལ་མཚན་དང་། བ་དན་དང་། ལྷབ་ལྷུབ་ཀྱིས་དཀྱིལ་འཁོར་
གྱི་གནས་བརྒྱན་ཅིང་། མེ་ཏོག་སིལ་མ་གཏོར་ཞིང་མཆོད་པའི་ཡན་ལག་ཐམས་ཅད་
བཤམས་ལ་དྲ་ཕུར་བྲེས་ལ། དེ་ནས་སྔགས་འཆང་བདག་ཉིད་ཁྲུས་ལ་སོགས་པ་ཐམས་
ཅད་ལ། ནུབ་སྒོར་རྩ་ཀུ་ཤའི་སྟན་ལ་འདུག་ལ། ལས་ཀྱི་རྡོ་རྗེའི་ཆོ་ག་དང་གསང་གདུབ་
དང་གདུ་བུའི་ཆོ་ག་རྣམས་བྱས་ལ་མཎྜལ་བླང་ལ་མཚན་མ་དང་སྟ་གོན་གྱི་ལྷ་བསྲེས་ལ།
མེ་ཏོག་སྔོན་པོའི་ཕྲེང་བ་ཐོགས་ལ་རྡོ་རྗེ་དྲིལ་བུ་དཀྲོལ་ཞིང་། ཨོཾ་བཛྲ་ཛཱལཱ་ན་ལཱ་ཡ་སྭཱ་ཧཱ་
ཞེས་བརྗོད་ཅིང་ལན་གསུམ་གསུམ་བསྐོར་བ་བྱས་ལ། མེ་ཏོག་རྡོ་རྗེ་རྣམ་འཇོམས་ཀྱི་དབུ་
ལ་ཕུལ། སླར་རང་གི་མགོ་ལ་བཅིངས་ལ། ནུབ་སྒོར་འགྲེང་ལ་ཁྲོ་བོའི་བསྟོད་པ་བཏང་ལ།
བགེགས་ལ་ལ་ཞིག་སྔོན་གྱི་དེ་བཞིན་གཤེགས་པའི་དཀྱིལ་འཁོར་ལ། དངོས་གྲུབ་ཀྱི་བར་
ཆད་རྩོམ་པ། རིག་པའི་རྒྱལ་པོ་དྲག་པོའི་རྡོ་རྗེ་རབ་ཏུ་འབར་བ་འདིས་མགོ་བོ་ཚལ་པ་
བདུན་དུ་འགས་སོ་ཞེས་བརྗོད་ཅིང་། ཨ་མོ་གྷ་བཛྲ། ཨོཾ་ཧེ་ཧི་བཛྲ་ཞེས་པ་ནས་བཛྲ་རཱ་ག་
ཛཱ་ལཱ་ཡ་སྭཱ་ཧཱའི་བར་དུ་ལན་ཅིག་བརྗོད་པས་མཚམས་བཅད། དེ་ནས་སྔགས་འཆང་ནུབ་
སྒོར་ཀུ་ཤའི་གདན་ཉིད་ལ་བསྡད་ལ། དྲིལ་བུ་གསིལ་ཞིང་སྤོས་སྣོད་ཐོགས་ལ།
ཡེ་ཤེས་བསྐལ་པ་མེ་ལྟར་འབར་བའི་འོད། །མ་རིག་འདོད་པའི་བདུད་ཁམས་
ཐམས་ཅད་བསྲེགས། །ཞེ་སྡང་གཤིན་རྗེའི་འཇིག་རྟེན་ཐམས་ཅད་འཇོམས། །ལོག་འདྲེན་
སྲིན་པོ་མ་ལུས་གདུལ་བ་ཡིན། །དཔའ་བོ་དཔའ་མཚན་སྟག་ལྤགས་རློན་པ་གསོལ། །རིག་
༤228



རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འཇོམས་པའི་སླད་དུ་སྤྱན་འདྲེན་གྱིས། །
འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །བཛྲ་བི་དཱ་ར་མ་ཧཱ་ཀྲོ་དྷ་ས་པ་རི་བཱ་
ཡ་ཧཱུྃ་ཞེས་བརྗོད། དེ་ནས་མཆོད་ཡོན་ཕུལ་ལ། དམ་ཚིག་ལ་ཡེ་ཤེས་གཞུག་པ་ནི་
མ་ཏིསྦོ་ར་བཛྲ། ཤུ་ཏིསྦོ་ར་བཛྲ། པྲ་ཏིསྦོ་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ་ཞེས་པས་
བཞུགས་སུ་གསོལ། དེ་ནས་དམ་ཚིག་ཆེན་པོ་དེའི་ཕྱག་རྒྱ་བསྟན་ཏེ། ལག་པ་གཡས་པའི་
མཐེ་བོང་མཐེའུ་ཆུང་མནན་ལ་ལྷག་མ་རྡོ་རྗེ་རྩེ་གསུམ་པའི་ཚུལ་དུ་བསྒྲེང་བའོ། །ཨོཾ་ཤཾ་ཀ་
རེ་མ་ཧཱ་ས་མ་ཡེ་སྭཱ་ཧཱ་ཞེས་བརྗོད་པ་ནི་དམ་ཚིག་ཆེན་པོའི་སྔགས་དང་ཕྱག་རྒྱའོ། །དེ་ནས་
ཕྱག་རྒྱ་གསུམ་གྱིས་གདབ། དེ་ནས་བུམ་པ་སྔར་བཞིན་བཟླས་ལ་གཞུག་གོ། །དམ་ཚིག་
གསོ་སྟེ་ལག་པ་གཉིས་རྒྱབ་ཏུ་ཐལ་མོ་སྦྱར་བའི་ཚུལ་དུ་བྱས་ལ་མཐེ་བོང་དང་མཐེའུ་ཆུང་
གཉིས་སོ་སོར་འཁྱུད་ལ་ལྟེ་བའི་ཐད་ཀར་བཞག་ལ། ཨོཾ་བཛོད་བྷ་བ་ཡ་སྭཱ་ཧཱ་ཞེས་བརྗོད་
པ་རྡོ་རྗེ་རིགས་ཀྱི་དམ་ཚིག་བསྐང་ཞིང་གསོ་བའོ། །སྐུ་ཁྲུས་གསོལ། མཆོད་ཡོན་ཕུལ། དྲི་
སྔོན་དུ་འགྲོ་བས་རྣམ་ལྔ་དབུལ། འདོད་ཡོན་དང་རིན་པོ་ཆེ་སྣ་བདུན་དང་། འཕྲ་མཆོད་
དབུལ། དེ་ནས་བསྟོད་དེ།
ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་
སྤོང་སྟེ། །ཐབས་ལ་མཁས་པའི་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་
ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་
རྔོམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲ། །མ་ལུས་དབང་དུ་སྡུད་ལ་ཕྱག་
འཚལ་བསྟོད། །ལྷ་ཡི་ཡེ་ཤེས་རོལ་པས་རབ་སྟོན་ཅིང་། །བསྡིགས་པའི་མཚོན་ཆ་མང་པོ་
ཕྱག་ན་བསྣམས། །ཉོན་མོངས་དུག་ཆེན་སྣ་ཚོགས་འཇོམས་མཛད་པ། །དུག་སྦྲུལ་རྒྱན་
གྱིས་བརྒྱན་ལ་ཕྱག་འཚལ་བསྟོད། །ཧཱུྃ་གཏུམ་ཆེན་འབར་བ་བསྐལ་པའི་མེ་ལྟར་འབར། །
ལ229ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁྲོ་གཉེར་གློག་སྟོང་འོད་ཟེར་འགྱུར་བ་བཞིན། །རྔམ་པའི་ང་རོ་འབྲུག་སྟོང་བཞིན་དུ་
སྒྲོགས། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་བསྟོད་། །བསྐལ་པ་མེ་ལྟར་
འབར་བའི་ཀློང་དཀྱིལ་ནས། །དཔའ་བོའི་སྟོང་སྟབས་བརྐྱང་བསྐུམ་ཚུལ་དུ་བཞུགས། །ཉི་
ཟླ་འབའ་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་
བསྟོད། །
དེ་ནས་དཔུང་བཟངས་ནས་འབྱུང་བ་བཞིན། ཤར་ཕྱོགས་རྡོ་རྗེ་ཅན་གྱི་ལྷ་ཚོགས་
བཅས། །ཞེས་བྱ་བ་ལ་སོགས་པ་དང་། དབང་པོ་རྡོ་རྗེ་འཆང་བའི་ལྷ། །ཞེས་པ་ལ་སོགས་
ཀྱིས་ཕྱོགས་སྐྱོང་ལ་གཏོར་མ་དང་བསྟོད་པ་བྱ། འབྱུང་པོ་གང་དག་རི་རབ་སྟེང་གནས་ལ་
སོགས་ཀྱིས་འབྱུང་པོའི་གཏོར་མ་བཏང་། དེ་ནས་གང་ཟག་དེ་ཁྲུས་དང་འཐོར་འཐུང་དང་
ཉེ་རེག་བྱེད་དུ་བཅུག་ལ་གོས་གཙང་མ་གོན་དུ་བཅུག །དཀྱིལ་འཁོར་དང་སྔགས་འཆང་
གཉིས་ལ་ཕྱག་བྱེད་དུ་བཅུག་ལ། ལག་ཏུ་མེ་ཏོག་གི་ཕྲེང་བ་དང་བཅས་པས། རིག་སྔགས་
འཆང་ཆེན་དགོངས་སུ་གསོལ། །བདག་ནི་སྡུག་བསྔལ་ལས་ཐར་ཕྱིར། །རྡོ་རྗེ་འཛིན་དེ་
འཁོར་བཅས་ལ། །བདག་ནི་གུས་པས་སྐྱབས་སུ་མཆི། །ཞེས་ལན་གསུམ་དུ་བརྗོད་དོ། །
དེ་ནས་སྔགས་འཆང་གིས་དཀྱིལ་འཁོར་གྱི་ལྷ་ལ་བསྟོད་པར་བྱ་སྟེ། ཇི་ལྟར་སྔོན་ཚེ་བདེ་
གཤེགས་ཕོ་བྲང་དུ། །གདུག་པ་འདུལ་ཕྱིར་རྡོ་རྗེ་ཅན་གྱིས་ནི། །རྗེས་མཐུན་ཕྲིན་ལས་ཁྱད་
པར་གང་བསྒོ་བ། །དམ་བཅས་ཕྲིན་ལས་དེ་ནི་གྲུབ་པར་མཛོད། །དེ་སླད་བགེགས་དང་ལོག་
འདྲེན་ཚར་བཅད་ལྟར། །འགྲོ་བ་ཉམ་ཐག་འདི་ནི་གཟུང་བའི་ཕྱིར། །སྡུག་བསྔལ་ངེས་
བསལ་བདེ་མཆོག་ལ་སྦྱར་བའི། །ཁྲོ་རྒྱལ་ཁྱེད་ཀྱིས་དེང་འདིར་བྱིན་བརླབས་གསོལ། །དེ་
ནས་འགྲོ་བ་དེ་རྩྭ་ཀུ་ཤའི་སྟེང་དུ་བཞག་ལ། གདུག་པའི་སྔགས་ཀྱིས་བགེགས་བསྐྲད་དེ།
ན་མོ་རཏྣ་ཏྲ་ཡཱ་ཡ་ནས་ཧཱུྃ་ཕཊ་ཀྱི་བར་དུ་བརྗོད། དེ་ནས་ལས་བུམ་གྱིས་བཀྲུ་ཞིང་། །སྡིག་
230ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
པ་ཐམས་ཅད་བྱང་བྱས་ནས། །ཞེས་པ་ནས། སྡིག་པ་ཀུན་ལས་རྣམ་པར་ཐར། །ཞེས་པའི་
བར་དུ་ཁྲུས་ཀྱི་ཕན་ཡོན་བརྗོད་ཅིང་བཀྲུའོ། །དེ་ནས་ཁྲུས་སའི་སྟེགས་བུ་ཁྲུ་གསུམ་པ་ལ་ཁྲུ་
དོ་སྟོང་པར་དབང་སུ་བཞག་ལ་ཁྲུ་ཕྱེད་ལྷ་སྣམ་ལ་ཕྱོགས་སྐྱོང་རྣམས་བཀོད་ལ།
ཁྲུ་གང་ལ་རྟ་བབས་མེད་པའི་སྒོ་བཞི་བྲིས་ཏེ། དབུས་སུ་རྩྭ་ཀུ་ཤ་བཏིང་བར་འགྲོ་བ་
དེར་བཞག་པའམ། ཁྲུས་སའི་སྟེགས་བུ་མ་འབྱོར་ན། དཀྱིལ་འཁོར་གྱི་ལྷ་ལྔ་བུམ་པར་
ཡིད་ཀྱིས་སྤྱན་དྲངས་ལ། རྨ་བྱའི་སྒྲོ་ལ་སོགས་པ་མཚན་མ་ལྔ་པོས་ཕྱིས་ལ།. དེར་རྩྭ་ཀུ་
ཤའམ་རས་དཀར་པོ་བཏིང་ལ། འགྲོ་བ་དེར་བཞག་ལ་བུམ་པ་རྣམས་ཐོགས་ཏེ། གང་ལ་
སེར་སྣ་རྣམས་ཆགས་པའི། །རྣམ་འཇོམས་དྲི་མེད་མཛད་པ་ཡི། །ཐུགས་ཞི་གནོད་པ་མི་
མངའ་དེས། །ཁྱོད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །
ཐར་པའི་ལམ་དུ་སྡུད་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། །ཁྱོད་ལ་བདེ་
ལེགས་བྱེད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །
གང་གིས་བདེ་བ་མངའ་མཛད་དེས། །ཁྱེད་ལ་བདེ་ལེགས་བྱེད་པར་འགྱུར། །སྐྱོབ་པ་གང་
གིས་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །ཁ་གཅིག་བཞིན་དུ་རྟག་བསྐྱངས་
དེས། །ཁྱེད་ལ་བདེ་ལེགས་མཛད་པར་འགྱུར། །གང་གིས་འཁོར་བར་འཁོར་བ་ཡི། །སེམས་
ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་དེས། །ཁྱེད་ལ་བདེ་ལེགས་བྱེད་
པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །བརྒྱ་བྱིན་བཅས་པའི་ལྷ་རྣམས་དང་། །འབྱུང་
པོ་ཀུན་གྱི་བདེ་ལེགས་ནི། །ཁྱེད་ལ་རྟག་ཏུ་བྱིན་གྱུར་ཅིག །སངས་རྒྱས་བསོད་ནམས་མཐུ་
དག་དང་། །ལྷ་རྣམས་ཀུན་གྱིས་བསམས་པ་ཡིས། །ཁྱེད་ཀྱི་འདོད་འདོད་གང་ཡིན་པ། །
དོན་དེ་དེ་རིང་འགྲུབ་གྱུར་ཅིག །ཁྱེད་ཅག་ལམ་འགྲོ་བདེ་ལེགསཤོག །ཕྱིར་འོང་དག་ཀྱང་
བདེ་ལེགས་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ལ་བདེ་ལེགས་
ལ231ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤོག །ཅེས་བརྗོད་ལ།
ན་མོ་རཏྣ་ཏྲ་ཡཱ་ཡ་ནས་ན་མཿཙཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེནཱ་བ་ཏ་ཡེ། ཨོཾབཛྲ་ཛྭ་
ལཱ་ན་ལཱ་ཡ་ཤཱནྟིཾ་ཀུ་རུ་སྭཱ་ཧཱ་ཞེས་ཁྲོ་བོ་བཞིའི་སྔགས་དང་འབྲུ་སྤེལ་ལ་བཀྲུ། སྡིག་པ་དང་
ནད་དང་གདོན་ལ་སོགས་པ་དག་པར་བསམས་ལ།ཤར་སྒོ་ནས་བཏོན་ལ་གསུམ་ལ་
སྐྱབས་སུ་འགྲོ་བ་བྱིན་ལ་སྙིང་གར་རྡོ་རྗེ་རྣམ་འཇོམས་ཀྱི་ཕྱག་མཚན་བསྐྱེད་ཅིང་བཅུག་ལ་
བཞག དེ་ནས་སློབ་མ་རྡོ་རྗེའི་རྭ་ལ་འཛིན་དུ་བཅུག་ལ། ཡ་གཅིག་ནས་སློབ་དཔོན་གྱིས་
བཟུང་ལ། འགྲོ་བ་འདི་ལ་ང་ཡིས་བསྲུངས་ཟིན་གྱིས། །ད་ནི་འདི་ལ་སུས་ཀྱང་གནོད་མ་
བྱེད། །གལ་ཏེ་འདི་ལ་གནོད་པ་བྱས་གྱུར་ན། །མགོ་བོ་ཚལ་བ་བརྒྱར་ནི་འགས་པར་
འགྱུར། །ཞེས་བརྗོད་ལ་སྲུང་བའི་འཁོར་ལོ་འམ་སྲུང་སྐུད་གདགས། ཉི་མ་གཟའ་ལས་
གྲོལ་བ་བཞིན་དུ་ཆེ་གེ་མོ་འདི་ཡང་ནད་དང་གདོན་ལ་སོགས་པ་ལས་གྲོལ་བར་གྱུར་ཅིག །
རྒྱལ་བར་གྱུར་ཅིག །མང་དུ་བརྗོད་ཅིང་རོལ་མོ་མང་དུ་ཡང་རྡུང་དུ་གཞུག་གོ། །
དེ་ནས་རས་དཀར་པོ་གཙང་མའི་སྟེང་དུ་བཀྲ་ཤིས་ཀྱི་རྫ་ས་རྣམས་བཞག་སྟེ། ཡུངས་
ཀར་དང་
།ངུར་བ་དང་། བིལ་བ་དང་། གི་ཝང་དང་། ལི་ཁྲི་དང་། ཞོ་དང་། མེ་ལོང་དང་།
དུང་གཡས་སུ་འཁྱིལ་བ་དང་བརྒྱད་བྱིན་ཏེ། ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། །
བགེགས་རྣམས་མ་ལུས་འཇོམས་པར་བྱེད་པའོ། །
མཐུ་སྟོབས་ཡོན་ཏན་ཕུན་སུམ་ཚོགས་འགྱུར་བར། །བཀྲ་ཤིས་དེས་ཀྱང་ཐམས་
ཅད་ཞི་བར་ཤོག །དུར་བས་ཚེ་ནི་འཕེལ་བར་བྱེད་པ་སྟེ། རྡོ་རྗེ་སེམས་དཔའི་ཚེ་ནི་རབ་
གྲུབ་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། །བཀྲ་ཤིས་དེས་ཀྱང་ཚེ་ནི་འཕེལ་བར་
ཤོག །བིལ་བས་རྒྱུ་རྐྱེན་འབྲས་བུར་གྱུར་པའི་ཆོས། །འཇིག་རྟེན་པ་ལས་འདས་པའི་སྤྱོད་
པ་ཀུན། །བྱང་ཆུབ་སྙིང་པོ་མཆོག་ཏུ་གྱུར་པ་ཡི། །བཀྲ་ཤིས་དེས་ཀྱང་མཆོག་ཏུ་གྲུབ་གྱུར་
༤232ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་དཀྱིལ་འཁོར་གྱི་ལག་ལེན་གོ་རིམ་ཇི་ལྟ་བ།
ཅིག །གི་ཝང་དུག་གསུམ་འཇོམས་པའི་ནད་ཀྱི་སྨན། །ཆོས་ཀྱི་ཆོས་ཉིད་རབ་ཏུ་རྟོགས་
ནས་ནི། །ཉོན་མོངས་ཟུག་རྔུ་མེད་པར་གྱུར་པ་ཡི། །བཀྲ་ཤིས་དེས་ཀྱང་སྡུག་བསྔལ་བྲལ་
གྱུར་ཅིག །ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ལུས་དབང་དུ་བསྡུས་
ནས་ཀྱང་། །ཆོས་ཀྱི་རྒྱལ་སྲིད་རབ་བརྟན་གྱུར་པ་སྟེ། །བཀྲ་ཤིས་དེས་ཀྱང་ཁྱོད་སྲིད་བརྟན་
གྱུར་ཅིག །ཞོ་ནི་ཀུན་གྱི་སྙིང་པོར་གྱུར་པས་ན། །སྙིང་པོ་རྣམ་དག་ཡེ་ཤེས་རྣམ་རྟོགས་ནས། །
ཡོན་ཏན་ཆོས་ཀྱི་དབྱིངས་སུ་གྱུར་པ་ཡི། །བཀྲ་ཤིས་དེས་ཀྱང་དུག་གསུམ་ཞི་བར་ཤོག །མེ་
ལོང་ཡེ་ཤེས་ཆེན་པོའི་རྒྱ་མཚོ་ཡིས། །ཡེ་ཤེས་རྒྱ་མཚོམཆོག་ཏུ་བདག་གྱུར་ཏེ། །རྣམ་དག་
ཆོས་ལ་ཐོགས་མེད་ལོངས་སྤྱོད་པའི། །བཀྲཤིས་དེས་ཀྱང་དེང་ཁྱོད་དགའ་གྱུར་ཅིག །དུང་ནི་
ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་ཤེས་རྒྱ་མཚོ་ཉིད་དུ་བདག་གྱུར་ཏེ། །ཆོས་རྣམས་
མ་ལུས་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་ལ་དབང་ཐོབ་ཤོག །ཅེས་བླངས་
ལ་སློབ་མ་ལ་སྦྱིན་ནོ། །
དེ་མ་འབྱོར་ན་དཀར་གསུམ་ཙམ་མམ་འབྲས་ཆན་ལ་བཀྲ་ཤིས་བརྗོད་ལ་སྦྱིན།
སློབ་མས་ཀྱང་འབྱོར་ཚད་ཀྱིས་མཆོད་སྦྱིན་བྱ། དེ་ནས་སླར་བུམ་པའི་ལྷ་དང་དཀྱིལ་
འཁོར་དང་བུམ་པའི་ལྷ་ལ་གང་ཡང་བདག་བློ་གཏི་མུག་ལ་སོགས་ཀྱིས་བཤགས། ཨོ་ཁྱེད་
ཀྱིས་སེམས་ཅན་དོན་ཀུན་མཛད། །ལ་སོགས་ཀྱིས་ཡེ་ཤེས་པ་གཤེགས་སུ་གསོལ་ལ།
དམ་ཚིག་པ་རྣམས་རང་ལ་བསྡུས་ལ་རང་བདུད་རྩི་འཁྱིལ་པར་བྱའོ། །དེ་ནས་ཆོས་ཐམས་
ཅད་ནི་གདོད་མ་ནས་དག་པའོ། །རང་བཞིན་གྱིས་ཞི་བའོ་ཞེས་བརྗོད་ཅིང་རྡུལ་ཚོན་ཕྱགས་
ལ་བུམ་པ་དང་། དམན་པ་རྣམས་ཆུ་བོའམ་གནས་མཐོན་པོར་བསྐྱལ་ལོ། །དམ་པ་རྣམས་ཀྱི་
གཞུང་བཟུང་ནས། །སྣ་ཚོགས་རྒྱུད་ལ་རབ་བརྟེན་ཏེ། །རྡོ་རྗེ་རྣམ་པར་འཇོམས་པ་ཡི། །
དཀྱིལ་འཁོར་ཆོ་ག་ལྡན་པ་ཡི། །ཁྲུས་ཀྱི་ཆོ་ག་བརྩམས་པ་ལས། །དྲི་མེད་དགེ་བ་གང་ཐོབ་
མ233



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེས། །འགྲོ་ཀུན་སྡུག་བསྔལ་ཞི་ནས་ཀྱང་། །ལམ་མཆོག་རྣམས་ལ་ཞུགས་གྱུར་ཅིག །
རིག་སྔགས་འཆང་གི་སློབ་དཔོན་རཏཱ་ཤཱི་ལས་མཛད་པའི་རྡོ་རྗེ་རྣམ་པར་འཇོམས་
པའི་ཁྲུས་ཀྱི་ཆོ་ག་གཞན་ལ་ཕནཔར་བྱེད་པ་ཞེས་བྱ་བ་རྫོགས་སོ།། །།རྒྱ་གར་གྱི་མཁན་པོ་
བཛྲ་བོ་དྷི་དང༌། ལོ་ཙཱ་བ་ཚུལ་དགེ་རིན་ཆེན་གྱིས་བསྒྱུར་བའོ། །
ལ234



༄༅། །རྡོ་རྗེ་རྣམ་པར་འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ།
སློབ་དཔོན་རྡོ་རྗེ་གོ་ཆ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་སྣ་ཏ་བི་དྷི་བྲྀཏྟི། བོད་སྐད་དུ། རྡོ་རྗེ་རྣམ་པར་
འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ། དཔལ་རྡོ་རྗེ་འཛིན་པ་ལ་ཕྱག་འཚལ་
ལོ། །རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་དག་དང་རྒྱལ་པོའི་བློན་པོ་དང་། རྗེའུ་
རིགས་དག་དང་དམངས་རིགས་དག་དང་། དགེ་སྦྱོང་དང་བྲམ་ཟེ་གང་དག་སྲིད་པའི་རྒྱ་
མཚོ་ལས་མ་བརྒལ་བ་དག་ལ། ནོད་དང་གནོད་པ་དང་། བྱད་ལ་སོགས་པ་གཞན་གྱི་
གནོད་པས་སྡུག་བསྔལ་བར་གྱུར་པ་དེ་དག་ལ། དཔལ་རྡོ་རྗེ་རྣམ་པར་འཇོམས་པའི་ཁྲུས་
ཀྱི་ཆོ་གས་གྲོལ་བར་འགྱུར་ཏེ། དེའི་ཕྱིར་དེ་དག་རྣམ་པར་དབྱེ་བའི་རིམ་པ་བརྩམ་པར་
བྱའོ། །
མདོ་སྡེ་འདིའི་དོན་གྱི་མཚན་རྡོ་རྗེ་རྣམ་པར་འཇོམས་པ་ཞེས་བྱ་བའི་མིང་གི་སྒོ་ནས་
ངེས་པར་བསྟན་ཏེ། ཇི་ལྟ་ཞེ་ན། རྡོ་རྗེ་ཞེས་པ་ནི་འཕགས་པ་རྣམས་ཀྱི་ཡང་དག་པའི་ཡེ་
ཤེས་ཀྱི་ཚིག་བླ་དྭགས་ཏེ། ཡེ་ཤེས་དེ་ནི་བསོད་ནམས་དང་ཡེ་ཤེས་ཚད་མེད་པ་རྣམས་ཀྱི་
ཚོགས་ཅན། རང་དང་གཞན་གྱི་དོན་ཕུན་སུམ་ཚོགས་པའི་ཡོན་ཏན་དང་ལྡན་པས། དེའི་
མ235ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱིར་ལག་ན་རྡོ་རྗེའི་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས་ཞེས་བྱ་བས། འབྱུང་
བ་ཆེན་པོ་བཞི་ལས་གྲུབ་པ་ལྟ་བུ་ནི་མ་ཡིན་གྱི་ཡེ་ཤེས་ཀྱི་ལུས་ཅན་དུ་བསྟན་པའོ། །
དེའི་ཕྱིར་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་པ་ཞེས་པ་ཡང་ཡེ་ཤེས་དེས་
ཆོས་ཀྱི་དེ་ཁོ་ན་ཉིད་ཤིན་ཏུ་རྟོགས་པའི་ངོ་བོ་རྡོ་རྗེ་ལྟར་ཐོགས་པ་མེད་པས་རྩེ་གཅིག་ཏུ་
མཉམ་པར་བཞག་པའི་གནས་སྐབས་ལ་བྱ་བར་མངོན་ནོ། །ཅིའི་ཕྱིར་ཡེ་ཤེས་འདི་ལས་རྡོ་
རྗེ་ཞེས་བྱ་ཞེ་ན། ཕྱི་རོལ་གྱི་རྡོ་རྗེ་རིན་པོ་ཆེ་དང་ཆོས་མཐུན་པ་རྣམ་པ་བདུན་ཡོད་པའི་ཕྱིར་
དཔེའི་སྒོ་ནས་ཉེ་བར་མཚོན་པ་ཡིན་ཏེ། དེ་དག་ཀྱང་འདི་ལྟ་སྟེ། མི་ཆོད་པ། མི་ཤིགས་པ།
བདེན་པ། སྲ་བ། བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པ་
ཞེས་བྱ་བ་རྣམས་ཏེ། དེ་ནི་ཡེ་ཤེས་དེ་ཉིད་ཀྱིས་རང་གི་ཡོན་ཏན་ཕུན་སུམ་ཚོགས་པ་ཡང་
བསྟན་ཏོ། །
དེ་གཞན་གྱི་དོན་བསྟན་པ་ནི། ཐབས་ལ་མཁས་པའི་བྱང་ཆུབ་སེམས་དཔའི་སྒོ་སྣ་
ཚོགས་ནས་སེམས་ཅན་གྱི་དོན་མཛད་པ་སྟེ། ཁམས་གསུམ་པ་འཇིགས་ཚོགས་ལ་ལྟ་བ།
ཕྱིན་ཅི་ལོག་གི་ལྟ་བ་ཅན། ཕྱི་དང་ནང་ནས་བགེགས་དང་ལོག་འདྲེན་རྣམ་པར་ལྡང་བའི་རྒྱུ།
ལས་ཀྱི་བག་ལ་ཉལ་བ་དང་། ཀུན་ནས་ལྡང་བ་དང་བཅས་པ་དེ་དག་འདུལ་བར་བྱ་བའི་
ཕྱིར་སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་ཐམས་ཅད་འཇིལ་བར་བྱེད་པ་
ཞེས་བྱ་བ་ནས། སེམས་ཅན་ཐམས་ཅད་བསྲུང་བ་ཞེས་བྱ་བ་དང་། སེམས་ཅན་ཐམས་ཅད་
རེངས་པར་བྱེད་པ། རྨུགས་པར་བྱེད་པ་ཞེས་བྱ་བའི་བར་དུ་ཆོ་གའི་དོན་རྣམ་པ་བཅོ་ལྔས་
བསྟན་ཏེ། དེ་དག་རྣམ་པ་བཞིའི་སྒོ་ནས་གཞན་གྱི་དོན་མཛད་པ་བསྟན་ཏེ། ཞི་དང་རྒྱས་དང་
དྲག་སྤྱོད་དང་། །དབང་སོགས་ལས་རྣམ་བཞི་པོ་དག །ཐབས་ཀྱིས་འདུལ་བའི་དོན་
མཛད་པ། ། ཅི་རིགས་པར་ནི་སྦྱར་བར་བྱའོ། །དེ་ལྟར་དེ་དག་གི་ཡེ་ཤེས་ཀྱི་རྡོ་རྗེ་དེས་
236



རྡོ་རྗེ་རྣམ་པར་འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ།
འདུལ་བར་མཛད། སེལ་བར་མཛད་འཇོམས་པར་མཛད་པའི་ཕྱིར། རྡོ་རྗེ་རྣམ་པར་
འཇོམས་པ་ཞེས་བྱའོ། །དེ་ནས་གསང་སྔགས་ཀྱི་ཚིག་གང་དག་གསུངས་པ་དེ་དག་ཀྱང་ཡེ་
ཤེས་ཀྱི་རྒྱུ་ལས་བྱུང་བའི་ཕྱིར། ཐོགས་པ་མེད་པའི་རྡོ་རྗེའི་ཚིག་ཏུ་རིག་པར་བྱའོ། །
དེ་ནས་དེ་དག་གི་ཆོ་ག་བཤད་པར་བྱ་སྟེ། ཆོ་གར་བྱ་བ་ཐམས་ཅད་ལ། གཙོར་སློབ་
དཔོན་ལ་བརྟེན་པར་བྱ་བ་ཡིན་པས་དེའི་ཕྱིར་སློབ་དཔོན་སློབ་མ་གཉིས་སྟ་གོན་ལ་གནས་
པའི་ཆོ་ག་བཤད་ཅིང་བསྟན་པར་བྱ་བ་ནི། དེས་ནི་རབ་ཁྲུས་གཙང་མ་ཡིན། །མདོ་སྡེ་དམ་
པར་མཉན་པར་བྱ། །གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་རབ་
བརྒྱན་ཏེ། །ཟབ་མོ་སངས་རྒྱས་སྤྱོད་ཡུལ་བ། །ཞེས་བྱ་བ་ལ། ཤིན་ཏུ་ཁྲུས་བྱ་བ་དང་། གོས་
གཙང་མ་བགོ་བ་ནི་ཕྱིའི་གཙང་སྦྲའོ། །སྒོ་གསུམ་ནས་སྡིག་པ་མི་བྱེད་པ་ནི་ཡིད་དགེ་བའོ། །
བྱང་ཆུབ་ཏུ་སྨོན་པ་ནི་སེམས་དང་བ་སྟེ། དེ་དག་ནི་ཕྱི་ནང་གི་གཙང་སྦྲའོ། །མདོ་སྡེ་དམ་པ་
མཉན་པར་བྱ། །ཞེས་པའི་དོན་ནོ། །རིག་སྔགས་དེ་རྣམས་ཡེ་ཤེས་ལས་བྱུང་བར་རིག་པར་
བྱའོ། །ཟབ་མོ་སངས་རྒྱས་སྤྱོད་ཡུལ་བ། །ཞེས་པ་ཡང་ཡེ་ཤེས་ཀྱི་རང་བཞིན་དུ་རྟོགས་པ་
ཉིད་དོ། །
དེ་ནས་སློབ་དཔོན་གྱི་ཆོ་གར་བྱ་བ་ནི་མདོ་སྡེ་འདི་ཉིད་ལས་དབང་བསྐུར་བའི་བུམ་
པ་ཡན་ལག་བསྟན་པ་ཙམ་དུ་ཟད་དེ། དཀྱིལ་འཁོར་ལ་སོགས་པའི་ཆོ་ག་གསུངས་པ་དེ་
ཉིད་གསུངས་པ་ལས་མི་མངོན་པར་འགྱུར་བའམ་ཡང་ན་སྤྱི་རྒྱུད་དག་ལས་གསལ་བའི་
ཕྱིར་རོ། །དེ་དག་དུ་མ་བསྟན་པ་དེ་གཉིས་ཀ་ལྟར་ན་ཡང་དེ་དག་དང་སྦྱར་བ་ཉིད་དོ། །དེ་
ལས་ནི། ཕྱུགས་ལྷས་ཤིང་གཅིག་ལྷ་ཡི་ཁང་པ་དང་། །ལམ་གྱི་བཞི་མདོ་ཁང་སྟོང་ནགས་
ཚལ་དུ། །དཀྱིལ་འཁོར་གྲུ་བཞི་ལྷམ་པ་ཁྲུ་བཞིའི་ཚད། །ཚོན་རྩི་རྣམ་པ་སྣ་ཚོགས་རྣམས་
ཀྱིས་བྲི། །ཕྱོགས་ཀྱི་ལྷ་རྣམས་གནས་ནི་ཡོངས་སུ་བསྲུང་། །སྒོ་བཞིའི་ས་ལ་ཀུ་ཤའི་རྩྭ་
237



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་དགྲམ། །ཞེས་གསུངས་པ་ལ་རིག་པར་བྱའོ།
དེ་ལྟར་དཀྱིལ་འཁོར་བྱ་བ་ཡང་སློབ་དཔོན་གྱིས་ས་དང་པོ་བརྟག་པ་དང་སྦྱོར་
སོགས་པའི་ཆོ་ག་ཚུལ་བཞིན་དུ་བྱ་སྟེ། འཐས་པར་བཅག་སྟེ་བའི་རྣམ་པ་ལྔ་དང་སྤོས་ཆུ་
གཙང་མས་བྱུགས་ཏེ་སྟེང་ཡང་བླ་རེ་བྲི་ཞིང་། དར་གྱི་ལྡ་ལྡི་དང་། མེ་ཏོག་གི་ཕྲེང་བ་དང་།
མེ་ལོང་དག་གིས་ཀྱང་བརྒྱན་པར་བྱའོ། །གཞན་ཡང་དབང་བསྐུར་བའི་ཆོ་ག་ལ་བཀྲ་ཤིས་
ཀྱི་བུམ་པ་ཚུལ་དང་མཐུན་པའི་ཡོན་ཏན་འགྲུབ་པའི་ཕྱིར་འདི་ཉིད་ལས་དེའི་རྒྱུ་བསྟན་པ་ནི།
གསེར་རམ་ཡང་ན་ནི། དངུལ་གྱི་བུམ་པ་དག་ཀྱང་རུང་། །ཞེས་བྱ་བས་སྟོན་ཏོ། །དེའི་ནང་དུ་
དགང་པ་ནི་ཆུ་ཡིས་ཞེས་པ་སྨོས་ཏེ། ཙནྡན་དང་གུར་ཀུམ་ལ་སོགས་པའི་སྤོས་ཆུས་བཀང་
སྟེ། དེའི་ལྷན་ཅིག་ལྡན་པའི་རིན་པོ་ཆེ་ནི་ཤེལ་དང་རྡོ་རྗེ་ཞེས་པ་ནི་དངོས་སུ་ཟད་ནོར་བུ་
ཞེས་བྱ་བ་སྤྱིའི་ཚིག་ཏུ་སྨོས་ཏེ། རྣམ་པར་མ་ཕྱེ་བའི་པདྨ་རཱ་ག་དང་། ཨིནྡྲ་ནཱི་ལ་ལ་སོགས་
པ་ནི་རིན་པོ་ཆེའི་རིགས་སུ་གཏོགས་པ་དང་མུ་ཏིག་དང་ས་ལེ་སྦྲམ་ལ་སོགས་པ་སྟེ། དེ་
དག་གས་ཆག་མེད་པ་རྒྱན་གྱི་བྱ་བ་བྱེད་ནུས་པ་སྟེ་རིན་ཆེན་རྨ་མེད་ཅེས་བྱའོ། །གཞན་
ཡང་དེའི་ཟླ་ལ་ཡུངས་ཀར་དང་། རྩྭ་དུར་བ་དང་། མེ་ཏོག་རྣམས་གཞུག་པར་བྱའོ། །ཚུལ་དེ་
བཞིན་དུ་སྤྱི་རྒྱུད་ལས་ཀྱང་། བུམ་པ་པདྨ་དམར་པོའི་མདོག་འདྲ་ཞིང་། །ནག་པོ་ར་རི་མེད་ཅིང་
རིན་ཆེན་བཅས། །སྨན་དང་འབྲུ་དང་སྤོས་ཆུས་བཀང་བ་དག །ཁ་རྒྱན་རས་ཀྱིས་མགུལ་པ་
དཀྲི་བར་བྱ། །ཞེས་བསྟན་ཏོ། །དེ་དག་གི་ལྟོ་བར་ཆུ་བྲེ་གང་ཤོང་བ་ལ་སོགས་པ་བསྟན་ཏོ། །
མཚན་ཉིད་གཞན་རྒྱུད་དག་ལས་རིག་པར་བྱའོ། །ཡང་གོང་མའི་འབྲུ་དང་སྨན་ཞེས་བྱ་བ་ལ།
བྱ་ཀྲི་སེང་ཀྲི་ལ་སོགས་པའི་སྨན་རྣམ་པ་ལྔ་དང་། ཏིལ་དང་སྲན་མ་ཤ་ཀ་ལ་སོགས་པའི་
འབྲུ་སྣ་ཚོགས་རྣམས་རྒྱུད་ལས་གྲགས་པ་བཞིན་ནོ། །མགུལ་ཆིངས་གཙང་མའི་གོས་ཞེས་
བྱ་བ་མ་སྤྱད་པ་མ་ཉམས་པའི་རས་དཀར་པོ་ཁ་ཚར་དང་བཅས་པའོ། །དཀྲི་ཞིང་དགང་བ་
238ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ།
ནི་གོང་དུ་བསྟན་པའི་རྫས་རྣམས་ཀྱི་མདོར་བསྡུས་ཏེ་བསྟན་པའོ། །བུམ་པ་དེ་ལྟར་བྱས་པ་
ཡང་རྟོག་པ་གཞན་ཆོ་ག་ལས་འབྱུང་བ་ཇི་བཞིན་དུ་གྲངས་བཞིའམ་ལྔའམ་གུ་གུལ་གྱི་དུད་
པ་ལ་སོགས་པས་བདུག་ལ་དབུས་དང་གྲྭ་བཞིར་བཞག་པའོ། །དེ་ནས་སློབ་དཔོན་བདག་
ཉིད་ལས་ཀྱི་ཁྲོ་བོར་བསྒྱུར་ནས། ལག་པས་རྡོ་རྗེ་དང་ཡུངས་ཀར་བླངས་ཏེ། བསྐྲད་ཅིང་
བསྲུང་བ་དང་། མཚམས་བཅད་པ་དག་བྱས་ནས། ཐིག་སྐུད་ལག་ཏུ་བླངས་ཏེ། ཕྱོགས་མ་
འཁྲུལ་བར་ས་བཅད་དེ། རིམ་པ་གསུམ་པར་ཐིག་གདབ་པར་བྱའོ། །
དེ་ནས་རི་མོ་བྲི་སྟེ། དཀྱིལ་འཁོར་གྱི་གཙོ་བོའི་ཕྱག་རྒྱ་རྡོ་རྗེ་རྒྱ་གྲམ་ལས་ཕྱོགས་
གཅིག་མེད་པ་པདྨའམ་སེང་གེའི་ཁྲིའི་སྟེང་དུ་བཞག་གོ། །དེའི་གྲྭ་བཞིར་འཁོར་རྣམས་ཀྱི་
ཕྱག་མཚན་བྱང་ཤར་མཚམས་ནས་བརྩམས་ཏེ། ཁྲོ་བོ་རྡོ་རྗེ་གདེངས་པ་དང་། རྡོ་རྗེ་རྩེ་
གཅིག་པ་དང་། བེ་ཅོན་རྡོ་རྗེས་མཚན་པ་དང་། རྡོ་རྗེ་ཐོ་བ་རྣམས་བྲིའོ། །དེ་ནས་རིམ་པ་
གཉིས་པར་དབང་ལྡན་ལ་སོགས་པ་ཕྱོགས་སྐྱོང་བཅུ་དང་། དེའི་བཀྲ་ཤིས་ཀྱི་ལྷ་མོ་བརྒྱད་
ཀྱི་ཕྱག་མཚན་ཡང་བྲིའོ། །རིམ་པ་གསུམ་པར་ནི་རིན་པོ་ཆེའི་ཆུན་འཕྱང་དང་མུ་ཏིག་གི་
ཕྲེང་བ་དག་དགོད་ཅིང་ཕྱོགས་བཞིར་སྒོ་ཁྱུད་དང་རྟ་བབས་ཀྱིས་མཛེས་པར་བྱའོ། །དེའི་
ཕྱི་རོལ་སྟེགས་བུའི་མཐའ་སྐོར་དུ་རྩྭ་ཀུ་ཤས་བསྐོར་ཅིང་། མེ་ཏོག་གི་སིལ་མ་དག་ཀྱང་
དགྲམ་མོ། །དེ་ནས་ཕྱི་རོལ་དུ་བྱུང་སྟེ། འབྱུང་པོ་ཐམས་ཅད་ལ་སྙིང་བརྩེ་བའི་ཕྱིར། བཟའ་
བ་ཤ་ཆང་ལ་ཕུག་ལ་སོགས་བཅས། །འབྲས་ཆན་འབྲས་བུ་མང་པོའི་གཏོར་མ་སྦྱིན། །ཞེས་བྱ་
བ་དག་ཁྱེར་ནས། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ཞེས་པ་ལ་སོགས་པའི་བསྟོད་པ་
དང་བཅས་པའོ། །བདེན་པ་བདར་བར་བྱས་ནས་ལག་པ་གཉིས་ཀྱིས་ཐལ་མོ་ཁོང་སྟོང་དུ་
སྦྱར་བ་ལས་ཁ་ཕྱེ་སྟེ། བཀན་ནས་བསྟན་པའི་ཚུལ་དུ་བྱ་བ་ནི་གཏོར་མ་སྦྱིན་པའི་ཕྱག་རྒྱ་
འབྱུང་པོ་དེ་དག་ལ་སོ་སོའི་རིག་སྔགས་དག་བརྗོད་ཅིང་ནམ་མཁའ་མཛོད་ཀྱི་རིག་
ལ239



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པས་བྱིན་གྱིས་བརླབས་ཏེ་བསྔོའོ། །
དེ་ནས་སླར་ཡང་ལོག་སྟེ་ལྷའི་གནས་སུ་སོང་ལ་ཚོན་གྱི་དཀྱིལ་འཁོར་དེ་དག་མདུན་
གྱི་བར་སྣང་ལ་གྱེན་དུ་སྤྲུག་ཅིང་རིན་པོ་ཆེའི་གཞལ་ཡས་ཁང་གདན་སེང་གེ་དང་པདྨར་
བཅས་པའི་གདན་ཁྲི་བསམས་ནས་དེར་རིག་སྔགས་ཀྱི་ལྷ་འཁོར་དང་བཅས་པ་སྤྱན་
དྲངས་པ་ནི་ཕོ་བྲང་ལྕང་ལོ་ཅན་གྱི་དཔལ་ཕྱག་ན་རྡོ་རྗེ་ཡེ་ཤེས་ཀྱི་སྣང་བའི་ཁྱད་པར་ལས་
བྱུང་བའི། དཔལ་རྡོ་རྗེ་རྣམ་པར་འཇོམས་པ་ཞེས་བྱ་བ་སྐུ་མདོག་ལྗང་སྔོན་ཞལ་གྱི་སྨིན་མ་
ཁྲོ་གཉེར་ཅན་ཕྱག་གཡས་རྡོ་རྗེ་རྩེ་ལྔ་པ་ཐུགས་ཀར་འཛིན་པ། ཕྱག་གཡོན་པ་དཀུར་
བརྟེན་ཅིང་འགྱིང་བག་ཅན། སྟོད་གཡོགས་དང་སྨད་གཡོགས་དར་ལྗང་གུའི་ཚིག་གུ་
གསོལ་བ། རྒྱན་ཐམས་ཅད་ཀྱིས་བརྒྱན་པ་འཁོར་ལོ་རིག་སྔགས་ཀྱི་ལྷ་དང་། ཁྲོ་བོ་ཕྱག་
བརྙན་གྲངས་མེད་པའི་ཚོགས་ཅན་བདག་ཉིད་ཀྱི་ཕྱག་རྒྱས་སྤྱན་དྲང་སྟེ། ལག་པ་གཉིས་
ཐལ་མོ་ཁོང་སྟོང་དུ་སྦྱར་ལ་སྲིན་ལག་གཉིས་ནང་དུ་བཅུགས་ལ་ཕན་ཚུན་བསྣོལ་བའི་རྩེ་
མོ་མཛུབ་མོའི་དྲུང་དུ་ཅུང་ཟད་བཀུག་པར་བྱས་ལ། གུང་མོ་གཉིས་གཞིབས་པའི་ཕྱི་རོལ་
ནས་མཛུབ་མོ་གཉིས་བཀུག་ལ། བར་ནས་གང་ཙམ་གྱིས་མ་རེག་པར་བྱས་ནས་མཐེ་བོང་
གཉིས་མཐེའུ་ཆུང་གཉིས་གཞིབས་ལ་དེའི་སྔགས་ནི། ཨོཾ་བཛྲ་ཛྭ་ལ་ནཱ་ཡ་སྭཱ་ཧཱ། ཞེས་བྱའོ། །
ཡང་ན་རྡོ་རྗེ་ལྕགས་ཀྱུ་མའི་སྔགས་དང་ཕྱག་རྒྱས་སྤྱན་དྲང་ངོ་། །
དེ་ནས་ཐོག་མར་དམ་ཚིག་གི་སྔགས་དང་ཕྱག་རྒྱ་བསྟན་པར་བྱ་སྟེ། ལག་པ་གཡས་
པའི་མཐེའུ་ཆུང་གི་སེན་མོ་མཐེ་བོས་མནན་ལ། ལྷག་མ་རྣམས་རྡོ་རྗེ་རྩེ་གསུམ་པའི་ཚུལ་དུ་
བྱས་ཏེ། དེའི་སྔགས་ནི་ཨོཾ་ཤཾ་ཀ་རེ་མ་ཧཱ་ས་མ་ཡེ་སྭཱ་ཧཱ། ཞེས་བརྗོད་དོ། །དེ་ནས་ཡང་དཀྱིལ་
འཁོར་ནང་གི་གྲྭ་བཞིར་ཁྲོ་བོ་བཞི་གཞག་སྟེ། བྱང་ཤར་མཚམས་ནས་བཟུང་སྟེ་ཁྲོ་བོའི་རྒྱལ་པོ་
རྡོ་རྗེ་གཏུམ་པོ་ཞེས་བྱ་བ་སྐུ་མདོག་སྨུག་ནག །བཞིན་ཁྲོ་གཉེར་ཅན་ཕྱག་གཡས་ན་རྡོ་རྗེ་རྩེ་
ལ240ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ།
ལྔ་གདེངས་པར་བྱས་པ་ཐོགས་པར་བསམས་ཏེ། དེའི་ཕྱག་རྒྱ་ནི་ལག་པ་གཡོན་པའི་
མཛུབ་མོ་སྙིང་གའི་ཕྱོགས་སུ་བཞག །གཡས་པའི་སོར་མོ་གསུམ་རྡོ་རྗེ་ལྟར་བྱ་སྟེ། དེ་ཉིད་
ཀྱི་སྔགས་ཀྱང་འདི་ཉིད་ལས། ཙྪིནྡ་ཙྪིནྡ་མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ། ཞེས་སྦྱར་བར་བྱའོ།
དེ་ནས་ཤར་ལྷོ་མཚམས་སུ་རྡོ་རྗེ་ཀཱི་ལཱ་ཡ་ཞེས་བྱ་བ། མདོག་ལྗང་ནག་དཔྲལ་བ་ཁྲོ་གཉེར་
ཅན་ཕྱག་གཡས་པ་རྡོ་རྗེ་རྩེ་གཅིག་པ་ཀ་ན་ཡའི་དབྱིབས་འདྲ་བ་ཐོགས་པར་བསམས་ཏེ། དེའི་
ཕྱག་རྒྱ་ནི་ལག་པ་གཉིས་ཁུ་ཚུར་ནང་དུ་བཅངས་ཏེ། ཅུང་ཟད་བསྣོལ་བའི་ཚུལ་དུ་བཅུག་
སྟེ་མཐེ་བོང་གཉིས་གྱེན་དུ་གཞིབས་ཏེ་བསྒྲེང་ལ། དེའི་སྔགས་ནི། བནྡྷ་བནྡྷ་ཀྲོ་དྷ་ཀྲོ་དྷ་ཀཱི་
ལི་ཀཱི་ལཱ་ཡ་སྭཱ་ཧཱ་ཞེས་བྱ་བར་སྦྱར་རོ། །དེ་ནས་ཡང་ལྷོ་ནུབ་མཚམས་སུ་རྡོ་རྗེ་བེ་ཅོན་ཞེས་
བྱ་བ་སྐུ་མདོག་མཐིང་ནག་སྨ་ར་སེར་པོ་གྱེན་དུ་འཁྱིལ་བ། གཡས་ན་བེ་ཅོན་གྱི་རྩེ་མོ་རྡོ་
རྗེས་མཚན་པ་བསམས་ཏེ། དེའི་ཕྱག་རྒྱ་ནི་ཕྱག་འཚལ་བ་ཐལ་མོ་སྦྱར་བ་ལས་མཐེ་བོང་
གཉིས་བསྒྲེང་ཏེ། ཚིགས་བཀུག་ནས་སྲིན་ལག་གི་དྲུང་དུ་གཟུགས་པར་བྱའོ། །དེའི་
སྔགས་ནི་ཙུ་རུ་ཙུ་རུ་ཙཎྜ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་སྦྱར་རོ། །དེ་ནས་ནུབ་བྱང་མཚམས་སུ་
རྡོ་རྗེ་ཁྲོ་བོ་ཞེས་བྱ་བ་མདོག་ནག་པོ་ཤིན་ཏུ་ཁྲོས་པ་མཆེ་བ་གཙིགས་པ་བསམས་ཏེ། དེའི་
ཕྱག་རྒྱ་ནི་ལག་པ་གཉིས་ཁུ་ཚུར་བཅངས་ཏེ་མཐེ་བོང་གཉིས་བསྒྲེང་སྟེ་མཐེའུ་ཆུང་གཉིས་
ནང་དུ་གཞུག་གོ། །དེའི་སྔགས་ནི་ཏྲཱ་ས་ཡ་ཏྲཱ་ས་ཡ་བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཞེས་བྱ་བར་
སྦྱར་བར་བྱའོ། །
དེ་ནས་དེའི་ཕྱི་རོལ་གྱི་དཀྱིལ་འཁོར་རིམ་པ་གསུམ་པར་དབང་ལྡན་ལ་སོགས་པ་
འཇིག་རྟེན་སྐྱོང་བ་བཅུ་དང་། རྣམ་རྒྱལ་ལ་སོགས་པ་བཀྲ་ཤིས་ཀྱི་ལྷ་བརྒྱད་ཀྱི་ཕྱག་མཚན་
རྣམས་དགོད་པར་བྱ་བའི་ཕྱིར། དེ་དག་སོ་སོའི་སྔགས་དང་ཕྱག་རྒྱ་བཅིངས་ལ་སྤྱན་དྲངས་
ཤིང་རང་རང་གནས་སུ་བཀོད་ནས་གཙོ་བོ་འཁོར་དང་བཅས་པ་རྣམས་ལ་གུས་པ་ཁྱད་
ལ241ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་ཅན་བྱས་ཏེ། མཆོད་ཡོན་དང་མེ་ཏོག་དང་བདུག་སྤོས་ལ་སོགས་པ་དང་ཞལ་ཟས་དང་
མར་མེའི་མཆོག་རྣམས་རིམ་བཞིན་དུ་དབུལ་ལོ། །དེ་ནས་ཕྱོགས་བཅུ་དག་ན་ཇི་ལྟར་སྲིད་
པའི་ལྷ་རྫས་དང་། ཀུན་ཏུ་བཟང་པོའི་མཆོད་པ་དག་གིས་ཀྱང་མཆོད་ལ། ནམ་མཁའ་
མཛོད་ཀྱི་རིག་པས་ཀྱང་བྱིན་གྱིས་བརླབས་ཏེ། འདི་ལྟར་ན་མསརྦ་ཏ་ཐཱ་ག་ཏེ་བྷོ། བི་ཤུ་
མུ་ཁེ་བྷུསབྦཏད་ཁཾ་ཨུངྒ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱ་ཧཱ། དེ་ནས་བསྟོད་པ་གང་ཡང་རུང་
བས་བསྟོད། དེ་ནས་རིག་སྔགས་གདོན་པ་ནི། ལན་གྲངས་ཉི་ཤུ་རྩ་གཅིག་གམ། །ཡང་ན་
ལན་གྲངས་བརྒྱ་རྩ་བརྒྱད། །ཅེས་བྱ་བས་གྲངས་ངེས་པར་གསུངས་པ་ལ། རྩ་བའི་རིག་
སྔགས་དང་མཇུག་ནས་ཡང་སྙིང་གི་སྔགས་རྣམས་དང་གཉིས་བསྐུལ་བ་དང་བཅས་པར་
ཟློ་ན་ནི་ལན་གྲངས་ཉི་ཤུ་རྩ་གཅིག་ཟློས་པར་འགྱུར་རོ། །ཡང་ན་དེ་རྣམ་པ་གཉིས་ཀ་ཟློས་
པར་མི་ནུས་ན་ན་མཿཙཎྜ་བཛྲ་ཞེས་པ་ནས་ཨ་མྲྀ་ཏེ་ཧཱུྃ་ཕཊ་ཅེས་པའི་བར་ནི་རིག་སྔགས་
འདིའི་ཡང་སྙིང་སྟེ་བསྐུལ་ཚིག་དང་བཅས་པ་ལན་གྲངས་བརྒྱ་རྩ་བརྒྱད་བཟླས་པར་བྱའོ། །
དེ་ལྟར་བཟླས་བརྗོད་ཟིན་ནས་ཡོན་བདག་དང་སློབ་མ་གཉིས་ཀ་ཡང་དཀོན་
མཆོག་ལ་སྐྱབས་སུ་འགྲོ་བར་བྱའོ། །དཀྱིལ་འཁོར་དབུས་སུ་ཁྲི་ལྟ་བུ་བཞག་པའི་སར་
ཡང་ན་རི་མོ་ཡིད་ཀྱིས་གདེག་པ་དང་། ཡང་ན་ཕྱག་རྒྱ་ཉི་ཚེ་བྱའོ། །དེ་ནས་དེར་བུམ་པ་
རྣམས་ཀྱི་ཆུས་བླུགས་ཤིང་དབང་བསྐུར་ཏེ། ཤུ་ཏི་དང་ཉེ་ཤིང་ལ་སོགས་པས་ཀྱང་བཀྲུ།
རོལ་མོ་དང་བཀྲ་ཤིས་ལ་སོགས་པ་ཡང་གདོན་ནོ། །ཁྲུས་ཟིན་ནས་སྒོར་འབྱུང་བའི་དུས་སུ་
ཞོ་དང་མར་དང་སྨན་དང་འབྲས་བུ་ལ་སོགས་པ་བཀྲ་ཤིས་ཀྱི་རྫས་རྣམས་ལ་ཆོ་གར་བསྟན་
པ་རྣམས་མཐོང་བ་དང་རེག་པ་དག་ནི་བཀག་པ་མེད་དོ། །དེ་ནས་རིག་སྔགས་ཀྱི་རྒྱལ་པོ་
འདིའི་ཆོ་གའི་ཕན་ཡོན་འབྱུང་བ་མདོར་བསྡུས་ན་གཉིས་སུ་འདུས་ཏེ། སྡུག་བསྔལ་སེལ་
བར་བྱེད་པ་དང་བདེ་བ་སྐྱེད་པར་བྱེད་པའོ། །དེ་ལ་སྡུག་བསྔལ་སེལ་བ་ནི། སེམས་ཅན་
242ལ



རྡོ་རྗེ་རྣམ་པར་འཇོམས་པ་ཞེས་བྱ་བའི་ཁྲུས་ཀྱི་ཆོ་གའི་འགྲེལ་པ།
དབང་པོ་ཉམས་པ་དང་། །ཚེ་ཟད་པ་དང་ཚེ་ཉམས་དང་། །ཞེས་བྱ་བ་ནས། དེ་དག་ཐམས་
ཅད་ཞི་བར་བལྟ། །ཞེས་བྱ་བ་དང་། སྡིག་པ་ཐམས་ཅད་བྱང་བྱས་ནས། །སྡུག་བསྔལ་
ཐམས་ཅད་མེད་པར་བྱེད། །ཅེས་བྱ་བ་ལ་སོགས་པ་ཚིགས་སུ་བཅད་པ་བཞིས་བསྟན་ཏོ། །
བདེ་བ་སྐྱེད་པར་བྱེད་པ་ནི། རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་
བརྒྱན། །ཞེས་བྱ་བ་ནས། ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་
པར་ཐར། །ཞེས་བྱ་བ་རྣམས་ཀྱིས་བསྟན་ཏེ། དེ་དག་གིས་ཕན་ཡོན་མདོར་བསྡུས་པ་ཙམ་
དུ་ཟད་ཀྱི། གཞན་ཡང་རྒྱལ་པོའི་ཆད་པས་འཇིགས་པ་དང་། ཆོམ་རྐུན་དང་། མེ་དང་། ཆུ་
དང༌། དུག་དང་མཚོན་ལ་སོགས་པའི་འཇིགས་པ་ཐམས་ཅད་ལས་སྒྲོལ་བར་རིག་པར་
བྱའོ། །རྡོ་རྗེ་རྣམ་པར་འཇོམས་པའི་ཁྲུས་ཀྱི་ཆོ་གའི་འགྲེལ་པ་སློབ་དཔོན་རྡོ་རྗེ་གོ་ཆས་
མཛད་པ་རྫོགས་སོ།། །།
243ལ



“ ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན་བཞུགས།
རྗེ་བཙུན་གྲགས་པ་རྒྱལ་མཚན།
ཨོཾ་སྭསྟི་སིདྡྷཾ། དོན་དམ་སྟོན་བྱེད་ནུས་པའི་ཚོགས་རྣམས་དང་། །རྡོ་རྗེ་འཛིན་ཅིང་
གདུག་པ་འདུལ་མཛད་པའི། །ཞབས་པད་དྲི་མེད་སྤྱི་བོས་བླངས་བྱས་ནས། །དྲི་མེད་རྒྱུད་
དོན་རབ་ཏུ་གསལ་བར་བྱ། །
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། ཟབ་མོའི་དོན་གྱི་མདོ་སྡེ། རྒྱུད་དོ་
ཅོག་གི་རྩ་བ་སྟེ། འདི་ལ་ཐོག་མར་བརྒྱུད་པའི་བྱུང་ཚུལ་བཤད་པར་བྱའོ། །ལོ་རྒྱུས་ཀྱི་
དབང་དུ་བྱས་ན་གཉིས་ཏེ། གཞུང་བསྒྱུར་བའི་ལོ་རྒྱུས་དང་། བཤད་པའི་ལོ་རྒྱུས་སོ། །
དང་པོ་བསྒྱུར་བའི་ལོ་རྒྱུས་ནི་རྒྱལ་པོ་སྲོང་བཙན་སྒམ་པོའི་སྐུ་ཚེའི་སྨད་ལ། རྡོ་རྗེ་རྣམ་པར་
འཇོམས་པ་འདི་བསྒྱུར་ཏེ། བོད་དུ་བསྒྱུར་བ་ལ་འདི་སྔ་བ་ཡིན་ནོ། །རྒྱལ་པོ་དེའི་སྲས་མང་
སྲོང་མང་བཙན། དེའི་སྲས་གུང་སྲོང་གུང་བཙན། དེའི་སྲས་འདུ་སྲོང་མང་པོ་རྗེ་འཕྲུལ་གྱི་
རྒྱལ་པོ། དེའི་སྲས་ཁྲི་ལྡེ་གཙུག་བརྟན་ནོ། །དེ་ཡན་ཆད་རྒྱལ་པོའི་གདུང་རབས་ལྔ་ལ། བོད་
ན་སྡོམ་པ་དང་ལྡན་པའི་རབ་ཏུ་བྱུང་བའམ། དབང་བསྐུར་བའི་སྔགས་པ་མེད་མོད་ཀྱི།
འོན་ཀྱང་འབྲི་ཀློག་སློབ་པའི་ཆོས་ཀྱི་གྲྭ་ཚུགས་པ་ཡིན་ཏེ། མདོ་འདི་ཀུན་ཐམས་ཅད་ཀྱང་
ལ244ལ



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
བྲི་བ་དང་། ཀློག་པ་དང་། ཁ་ཏོན་བྱེད་པ་ཡོད་པ་ཡིན་སྐད། དེའི་སྲས་ཁྲི་སྲོང་ལྡེ་བཙན་གྱི་
སྐུ་རིང་ལ། ལོ་ཙཱ་བ་སད་མི་མི་བདུན་བྱུང་སྟེ། རྒན་གསུམ། གཞོན་གསུམ། བར་པ་ནི་
བཙུན་པ་ཡེ་ཤེས་དབང་པོ་བྱ་བ་ཡིན་ཏེ། དེ་དང་བདུན་ནོ། །རྒན་གསུམ་ནི་དབས་མཉྫཤི་དང་།
གཙང་དེ་བེན་ཏྲ་དང་། བྲན་ཀ་མུ་ཀི་ཏའོ། །གཞོན་གསུམ་ནི། པ་གོར་བེ་རོ་ཙ་ན་དང་།
འཁོན་ཀླུའི་དབང་པོ་དང་། གཙང་དེ་བེནྡྲ་རཀྵི་ཏའོ། །དེ་རྣམས་ཀྱིས་རྣམ་དག་ཁྲིམས་ཁང་
གླིང་དུ། རྒྱ་གར་གྱི་མཁན་པོ་དཱ་ན་ཤཱི་ལ་སྤྱན་དྲངས་ཏེ། ཁྲིམས་བླངས་པས་རྣམ་དག་ཁྲིམས་
ཁང་གླིང་ཞེས་བྱའོ། །དེ་ནས་སྔགས་འཆང་དྷརྨ་ཀཱིརྟི་ཞེས་བྱ་བ་སྤྱན་དྲངས་ཏེ། བཙད་པོ་དེ་
ཉིད་ཐོག་མར་རྡོ་རྗེ་དབྱིངས་དང་། རྡོ་རྗེ་རྣམ་པར་འཇོམས་པའི་དཀྱིལ་འཁོར་དུ་དབང་
བསྐུར་བས། བདུད་འདུལ་སྔགས་པ་གླིང་ཞེས་བྱའོ། །དེ་ནས་མར་རབ་ཏུ་བྱུང་བ་ཐམས་
ཅད་ཀྱང་ཁྲིམས་དང་ལྡན་པར་བྱས་ལ་སྔགས་པ་རྣམས་ཀྱང་དབང་ཐོབ་པར་བྱས་སོ། །དེ་
ནས་རྒྱ་གར་གྱི་མཁན་པོ་བི་མ་ལ་མི་ཏྲ་སྤྱན་དྲངས་ནས། སད་མི་མི་བདུན་གྱིས་ལོ་ཙཱ་བ་
བྱས་ཏེ། རྣམ་སྣང་མངོན་བྱང་ལ་སོགས་པའི་རྒྱུད་སྡེ་མང་པོ་བསྒྱུར་བས། སྒྲ་བསྒྱུར་རྒྱ་
གར་གླིང་ཞེས་བྱའོ། །གཞན་ཡང་མི་གཡོ་བསམ་གཏན་གླིང་དུ་སྒོམ་བྱེད། དཀོར་མཛོད་
པེ་ཀར་གླིང་དུ་ནོར་འཇོག །བརྡ་སྦྱོར་ཚངས་པ་གླིང་དུ་བརྡ་སྦྱོར། དེའི་དུས་ན་བོད་ཀྱི་སོ་
སོའི་སྐྱེ་བོ་ཐམས་ཅད་ཐུན་མོང་གི་དགེ་སྦྱོར་གཟུངས་འདི་ལ་བྱེད་པ་པཎྜི་ཏས་གཟིགས་པ་
དང་། འཇིག་རྟེན་དང་འཇིག་རྟེན་ལས་འདས་པའི་དཀར་པོའི་ཕྱོགས་ཀྱི་ཁྲོ་བོ་དང་ཁྲོ་མོ་
ཐམས་ཅད་ཀྱི་སྔགས་འདོན་པ་ཡིན་པས། དབང་བསྐུར་དང་དམ་ཚིག་མ་ཐོབ་པ་རྣམས་ཀྱི་
ཐུན་མོང་དུ་ཁ་ཏོན་ལ་སོགས་པ་བྱས་པ་མ་ལེགས། ཆོས་ལ་བརྟེན་པའི་སྡིག་པ་འོང་
གསུངས་ནས། སྔར་བཏོན་པའི་བཤགས་པར་སྡིག་པ་སྦྱོང་བ་ལ་ཤིས་པ་འཕགས་པ་རྟོག་པ་
ཆེན་པོའི་མདོ་འགྱོད་ཚངས་ཀྱི་ལེའུའི་མདོ་ནས་བཏོན་ནས་འདོན་དུ་བཅུག །ཕྱིས་ཀྱི་ཐུན་མོང་
ལ245ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་དགེ་སྦྱོར། དམ་ཚིག་དང་དབང་བསྐུར་མ་ཐོབ་པ་དང་། ཐོབ་པ་རྣམས་ཀྱིས་འདོན་དུ་
རུང་བའི་མདོ། ཤེས་རབ་སྙིང་པོ་བསྒྱུར་ནས་འདོན་དུ་བཅུག །དེ་ཡང་དེའི་དོན་ཤེས་
དགོས་པས་ཤེར་སྙིང་རྒྱ་ཆེར་འགྲེལ་པ་ཡང་མཛད།བི་མ་ལ་མི་ཏྲས་མཛད་སྐད། དེ་གཞུང་
བསྒྱུར་བའི་ལོ་རྒྱུས་སོ། །
གཉིས་པ་བཤད་པའི་ལོ་རྒྱུས་ནི། སྔོན་རྒྱ་གར་གྱི་ཡུལ་ན་རྒྱལ་པོ་ལོག་པའི་སྙིང་པོ་
ཞེས་བྱ་བ་ཞིག་ཡོད་པ་ལས། དེའི་སྙིང་དུ་ལྷའི་བུའི་བདུད་ཞུགས་ནས་མི་དགེ་བའི་བཤེས་
གཉེན་ལ་བརྟེན་ནས་སངས་རྒྱས་ཀྱི་བསྟན་པ་བསྣུབས་ཏེ། ལྷ་ཁང་དང་པུསྟི་ཐམས་ཅད་
བསྲེགས། དགེ་སློང་ལ་སོགས་པ་ལ་ལ་བསད་སྐད། རྒྱལ་པོ་དེས་དེ་ལྟར་བྱས་པས་བསྟན་
པ་ལ་དགའ་བའི་སྲུང་མ་གཙང་རིས་ཀྱི་མགོན་པོ་རྣམས་ཁྲོས། མི་མ་ཡིན་པའི་གདོན་
ཐམས་ཅད་འཁྲུགས་ཏེ། ཡུལ་ཁམས་དེར་ཆར་མི་འབབ་པ་དང་། ཡམས་ནད་སྣ་ཚོགས་པ་
དང་། བཀྲ་མི་ཤིས་པ་སྣ་ཚོགས་བྱུང་། རྒྱལ་པོ་རང་ནད་ཤ་བཀྲས་ཟིན་ནས། སྡུག་བསྔལ་
དང་ལྡན་པར་གྱུར་ཏོ། །རྒྱལ་པོ་དེའི་དོན་དུ་རྒྱལ་པོ་སྡེ་བཞིས། བཅོམ་ལྡན་འདས་ཤཱཀྱ་
ཐུབ་པ་ཤིང་སཱ་ལའི་དྲུང་ན་ཆོས་ཀྱི་འཁོར་ལོ་བསྐོར་ཞིང་བཞུགས་པ་ལ། རྒྱལ་པོ་ལོག་པའི་
སྙིང་པོ་ནད་ཤ་བཀྲས་ཟིན་པ་ལས་ཐར་པའི་ཐབས་ཞུས་པས། རྒྱལ་པོ་ལོག་པའི་སྙིང་པོ་སྡེ་
འཁོར་དང་བཅས་པ་ཐམས་ཅད་དྲེགས་པ་ཅན་དུ་འདུག་པས་ངས་ཞི་བའི་སྐུས་མི་ཐུལ་ཏེ།
དྲག་པོའི་སྐུའི་གདུལ་བྱར་འདུག་གསུངས་ནས་མི་དམིགས་པའི་ཐུགས་རྗེ་ཆེན་པོས་ཕྱག་
ན་རྡོ་རྗེ་ལ་བསྐུལ་ལོ། །
དེ་ཡང་གཞུང་འདི་ཉིད་ལས། སངས་རྒྱས་ཀྱི་མཐུས་ཞེས་པས་ཤེས་སོ། །ཕྱག་ན་རྡོ་
རྗེས་ཀྱང་ཞི་བས་མི་ཐུལ་བར་གཟིགས་ནས། དུས་གསུམ་གྱི་སངས་རྒྱས་ཐམས་ཅད་ཀྱི་
ཐུགས་རྗེ་ཆེན་པོ་ལས་བྱུང་བའི་ཁྲོ་བོ་ཆེན་པོར་སྤྲུལ་ནས་བཤད་དོ། །དེ་ཡང་གཞུང་ལས་རྡོ་
246ལ



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
རྗེ་ཁྲོ་བོ་ལས་བྱུང་བ་ཞེས་པས་ཤེས་སོ། །བཤད་པ་ནི་མི་ཆོད་པ་ལ་སོགས་པ་ནར་མར་རོ། །
ཐུགས་རྒྱུད་ཡེ་ཤེས་སུ་སྣང་བའི་ཕྱག་ན་རྡོ་རྗེ་དེས་བཤད་ནས། སྡུད་པ་པོ་ཕྱག་ན་རྡོ་རྗེས་
གཞུང་བསྡུས་སོ། །དེས་རྒྱལ་པོ་བཞི་ལ་བཤད། དེས་ལོག་པའི་སྙིང་པོ་ལ་བཤད། རྒྱལ་པོ་སྡེ་
བཞི་དང་ལོག་པའི་སྙིང་པོ་འཁོར་དང་བཅས་པས་ཉམས་སུ་བླངས་པས། སྔར་གྱི་སྡུག་བསྔལ་
ཐམས་ཅད་ཞི་བར་གྱུར་ཏོ། །
དེ་ཡང་གཞུང་ལས། རྒྱལ་པོ་རྟག་ཏུ་ཁྲུས་གྱིས་ཤིག །ཅེས་པ་དང་། སྡུག་བསྔལ་
ཐམས་ཅད་མེད་པར་བྱེད། །ཅེས་པས་ཤེས་སོ། །འདི་ལ་བཤད་སྲོལ་མང་ཡང་ཇོ་བོ་རིན་
ཆེན་བཟང་པོས་བཤད་པ་སྟེ། བརྒྱུད་པའི་དབང་དུ་བྱས་ན། སངས་རྒྱས་ཉིད་ཀྱིས་ཕྱག་ན་
རྡོ་རྗེ་ལ། དེས་རྒྱལ་པོ་སྡེ་བཞི་ལ། དེས་ལོག་པའི་སྙིང་པོ་ལ། ལོག་པའི་སྙིང་པོས་གྲོང་
ཁྱེར་ཝཱ་རཱ་ཎ་སཱིར་ཨ་རོ་བ་བསམ་གཏན་བཅུ་གཉིས་པ་ལ་བཤད། ཡང་ཕྱག་ན་རྡོ་རྗེ་དེ་ཉིད་
ཀྱིས་ཨ་རོ་བ་བསམ་གཏན་བཅུ་གཉིས་པ་ལ་བཤད། དེས་རྡོ་རྗེ་གོ་ཆ་ལ། དེས་ཡུལ་དབུས་ཀྱི་
ཛ་ཡ་སེ་ན་ལ། དེས་ནོར་བུ་གླིང་པ་བདེ་བའི་རྡོ་རྗེ་ལ།དེས་དཔའ་བོ་རྡོ་རྗེ་ལ། དེས་ཐདྡྷ་ཀ་ར་
ཝརྨ་ལ། དེས་རིན་ཆེན་བཟང་པོ་ལ། དེས་མངའ་རིས་ཀྱི་ཤུད་པུ་ཡོན་ལེགས་ལ། དེས་
གཉལ་པ་ཉི་མ་ཤེས་རབ་ལ། དེས་གནུར་ཉི་མ་འོད་ཟེར་ལ། དེས་བླ་མ་ས་སྐྱ་པ་ལ།
བརྒྱུད་པའི་ལོ་རྒྱུས་སོ། །
དེ་ལྟར་བརྒྱུད་པའི་མདོ་འདི། ཆོས་ཐམས་ཅད་བཀའ་དང་བསྟན་བཅོས་གཉིས་སུ་
འདུས་པ་ལས་བཀའ་ཡིན་ནོ། །དེ་གཉིས་སུ་འདུས་པར་ཅིས་ཤེས་ན། འཕགས་པ་
དགོངས་པ་ངེས་པར་འགྲེལ་བའི་མདོ་ལས། ཆོས་རྣམས་ཐམས་ཅད་བཀའ་དང་བསྟན་
བཅོས་གཉིས་སུ་འདུས། །ལེགས་པར་གསུངས་དང་དེ་ཡི་དགོངས་འགྲེལ་དང་། །དེ་ཡི་
དབང་གིས་ཤཱཀྱའི་བསྟན་པ་ནི། །འཇིག་རྟེན་ཁམས་འདིར་ཡུན་རིང་གནས་པར་འགྱུར། །
247



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་པས་ཤེས་སོ། །
བཀའ་ལ་ཡང་གསུམ་སྟེ། བྱིན་གྱིས་བརླབས་པའི་བཀའ་དང་། རྗེས་སུ་གནང་བའི་
བཀའ་དང་། ཞལ་ནས་གསུངས་པའི་བཀའ་འོ། །དེ་ལ་བྱིན་གྱིས་བརླབས་པའི་བཀའ་ནི་
སྟོན་པ་ཞལ་བཞུགས་ཙ་ན། དེའི་བྱིན་རླབས་ཀྱིས་སྟོན་པ་དང་། ཉན་པ་པོའམ་བེམས་
པོའམ། དུད་འགྲོ་ལ་སོགས་པས་ཀྱང་ཆོས་ཀྱི་སྒྲ་སྒྲོགས་ཤེས་པ་ལ་སོགས་པའོ། །དེའང་སྡུད་
པ་ལས། རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང་། །ཞེས་པ་ནས། སྐྱེས་བུའི་མཐུའི་
བར་དུའོ། །རྗེས་སུ་གནང་བའི་བཀའ་ནི་སྟོན་པ་མྱ་ངན་ལས་འདས་ཙམ་ན། གོང་དུ་འདི་
སྐད་བདག་གིས་ཐོས་པའི་དུས་གཅིག་ན་ཞེས་པ་དང༌། བར་དུ་དེ་ནས་ཞེས་པ་དང་།
བཅོམ་ལྡན་འདས་ཀྱིས་བཀའ་སྩལ་པ་ཞེས་པ་དང༌། མཐར་བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ། །ཞེས་པ་ལ་སོགས་པ་ཆུག་ཅིག །ཅེས་གསུངས་པ་ནི་རྗེས་སུ་
གནང་བའི་བཀའ་འོ། །བཅོམ་ལྡན་འདས་ཉིད་ཀྱིས་ཉིད་ཀྱིས་ཞལ་ནས་གསུངས་པ་ནི།
དངོས་སུ་གནང་བའི་བཀའོ། །
གཟུངས་འདི་ལ་གསུམ་ཀ་ཡོད་དེ། འདི་སྐད་བདག་གིས་ཐོས་པ་ནས་སྙོམས་པར་
ཞུགས་སོའི་བར། རྗེས་སུ་གནང་བའི་བཀའོ། །དེ་ནས་ལག་ན་རྡོ་རྗེ་ཞེས་པ་ནས། རྡོ་རྗེ་ཁྲོ་
བོ་ལས་བྱུང་བའི་བར་ནི་བྱིན་གྱིས་བརླབས་པའི་བཀའོ། །མི་ཆོད་པ་མན་ཆད་ནི་ཞལ་ནས་
གསུངས་པའི་བཀའོ། །ཡང་ཆོས་ཐམས་ཅད་བསླབ་པ་རིན་པོ་ཆེ་གསུམ་དུ་འདུ་སྟེ། ལྷག་
པ་ཚུལ་ཁྲིམས་ཀྱི་བསླབ་པ་དང་། ཤེས་རབ་དང་། ཏིང་ངེ་འཛིན་གྱི་བསླབ་པ་གསུམ་ལས།
མདོ་འདི་ཏིང་ངེ་འཛིན་གྱི་བསླབ་པར་འདུས་ཏེ། འདི་ཉིད་ལས།རྡོ་རྗེ་ཏིང་ངེ་འཛིན་གྱི་ལ་
སྙོམས་པར་ཞུགས་ཏེ་ཞེས་གསུངས་སོ། །ཡང་ཆོས་ཐམས་ཅད་སྡེ་སྣོད་རིན་པོ་ཆེ་གསུམ་
དུའང་འདུས་ཏེ། མདོ་སྡེའི་སྡེ་སྣོད་དང་། འདུལ་བའི་དང་། མངོན་པ་གསུམ་ལས། མདོ་སྡེའི་
ལ248



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
སྡེ་སྣོད་དུ་འདུས་ཏེ། འདི་ཉིད་ལས། མདོ་སྡེ་འདི་ནི་མཉན་བྱེད་ན། །ཞེས་སོ། །
ཡང་གསང་སྔགས་རྒྱུད་སྡེ་བཞིའི་དབང་དུ་བྱས་ན། འདི་གང་དུའང་མ་ལྷུང་བར་
ཐམས་ཅད་དུ་འགྲོ་སྟེ། འདི་ཉིད་ལས། རྒྱུད་དོ་ཅོག་གི་རྩ་བ་སྟེ། །ཞེས་གསུངས་པས་སོ། །
དེ་ལྟ་བུའི་བརྗོད་བྱའི་དོན་ཅི་ཡིན་ཞེ་ན། ཡང་དག་པར་རྫོགས་པའི་སངས་རྒྱས་ཀྱི་ཐུགས་
རྣམ་པར་མི་རྟོག་པའི་ཡེ་ཤེས་རྟོགས་པར་དཀའ་བ། སངས་རྒྱས་ཉག་གཅིག་གི་སྤྱོད་ཡུལ་
ཡིན་ཏེ། འདི་ཉིད་ལས། ཟབ་མོ་སངས་རྒྱས་སྤྱོད་ཡུལ་བ། །ཞེས་འབྱུང་བས་སོ། །
དེ་ལྟ་བུའི་མདོ་སྡེ་དེ་ལ་རྒྱ་སྐད་བོད་སྐད་དུ་སྦྱར་ནས། མཚན་བསྟན་པ་ནི། རྒྱལ་
པོའི་བཀའ་རྟགས་ཀྱི་ཕྱག་རྒྱས་བཏབ་པ་དང་། དམ་པའི་ཆོས་ཁུངས་བཙུན་པ་དང༌།
བཙལ་སླ་བ་དང་། སཾ་སྐྲྀ་ཏའི་སྐད་ལ་བག་ཆགས་བཞག་པ་དང་། བྱས་པ་ཤེས་ཤིང་དྲིན་དུ་
གཟོ་བ་དང་། མཚན་བཀླགས་པས་བར་ཆད་སེལ་བ་དང་། སྒྲ་ཐད་ཀློག་ལ་མཁྲིས་པར་
འགྱུར་བའི་དགོས་པ་ཡོད་དོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །ཞེས་པ་ནི་སངས་རྒྱས་ནི་རྟོགས་པའི་ཡེ་ཤེས་མཐར་ཐུག །བྱང་ཆུབ་
སེམས་དཔའ་ནི་ས་བཅུ་གཅིག་མན་ཆད་རྟོགས་པའི་ཁྱད་པར་ལ་གནས་པ་རྣམས་ལ་ལོ་ཙཱ་
བས་ཕྱག་འཚལ་བའོ། །
འདི་སྐད་ཅེས་པ་ལ་སོགས་པས་གླེང་གཞི་བསྟན་ཏེ། འདི་སྐད་ཅེས་པ་ཆོས་ཕུན་
སུམ་ཚོགས་པ་དང་། བདག་གིས་ཐོས་པ་འཁོར་ཕུན་སུམ་ཚོགས་པ་དང་། དུས་གཅིག་ན་
ཞེས་པ་དུས་ཕུན་སུམ་ཚོགས་པ་དང་། བཅོམ་ལྡན་འདས་ལས་ཐོས་ཞེས་པ་སྟོན་པ་ཕུན་
སུམ་ཚོགས་པ་དང་། རྡོ་རྗེ་ལ་བཞུགས་པ་ལས་ཐོས་ཞེས་གནས་ཕུན་སུམ་ཚོགས་པའོ། །
ཐོས་པ་ཀུན་ལ་སྦྱར་ཏེ། དེ་ཡང་འདི་སྐད་ཅེས་བྱ་བ་འོག་ནས་འཆད་པའི་གཞུང་ཐམས་
ཅད་དོ། །དེ་སྟོན་པ་རྡོ་རྗེའི་ཚིག་འདི་སྐད་དང་དེའི་དོན་འདི་སྐད་ཅེས། འདི་ཁོ་ན་སྐད་ཐོས་
ལ249ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། །
ཀྱི་ཕྲི་བ་དང་བསྣན་པ་མེད་དོ་ཞེས་པའི་དོན་ཏོ། །བདག་གིས་ཐོས་ཞེས་པ་ནི་བདག་ཉིད་ཡིན་
པར་སྟོན་ཏེ། འདི་གཞན་ལས་བརྒྱུད་པ་མེད་པ་དངོས་སུ་ཐོས་པ་བསྟན་ཏེ། ཐོས་ཞེས་བྱ་བ་རྣ་
བའི་དབང་པོ་སྐྱོན་མེད་པ་མ་ཡེངས་པར་མཉམ་པར་བཞག་ནས་ཤེས་པ་མ་འཁྲུལ་བར་ཐོས་
པའོ། །
ཡང་ཐོས་པའི་ཤེས་རབ་ཀྱིས་ཐོས་ཀྱི་རྟོགས་པས་ནི་མ་ཡིན་ནོ། །དུས་གཅིག་ན་ཐོས་
ཞེས་བྱ་བ་ནི། དུས་གཅིག་གི་ཚེ་འདི་ཐོས་ཀྱི། དུས་གཞན་དུ་གཞན་ཡང་ཐོས་ཞེས་པས་
ཐོས་པ་མང་བར་བསྟན་ནས། ཡང་དུས་གཅིག་ཉིད་ལ་འདི་ཐོས་ཤིང་ཁོང་དུ་ཆུད་པས་ཤེས་
རབ་ཆེ་ཞིང་། ཚད་མའི་སྐྱེས་བུར་སྟོན་པའོ། །ཡང་རྒྱུད་འདི་ལན་ཅིག་ལས་མ་གསུངས་པས་
འབྱུང་བར་དཀའ་ཞིང་ཟབ་པར་ཡང་བསྟན་ཏོ། །
བཅོམ་ལྡན་འདས་ཞེས་པས་ཉོན་མོངས་པ་དང་། ལྷའི་བུ་དང་། ཕུང་པོའི་དང་། འཆི་
བདག་གི་བདུད་དང་བཞི་བཅོམ་པས་ན་བཅོམ་ལྡན་འདས་ཏེ། རྡོ་རྗེ་རྩེ་མོ་ལས། ཉོན་མོངས་
ལས་དང་དེ་བཞིན་སྐྱེ། །དེ་བཞིན་ཉོན་མོངས་ཤེས་བྱའི་སྒྲིབ། །མི་མཐུན་ཕྱོགས་ཀྱི་ཆོས་
་རྣམས་གང་། །དེ་བཅོམ་པས་ན་བཅོམ་ལྡན་བརྗོད། །ཅེས་གསུངས་སོ། །དེ་ལྟ་བུ་དེ་རང་
སུ་ཡིན་ན་སྟོན་པ་ཕྱག་ན་རྡོ་རྗེའོ། །ཕྱག་ན་རྡོ་རྗེ་ལ་གསུམ་དུ་བཞེད་དེ། ཐུགས་རྒྱུད་ཡེ་
ཤེས་སུ་སྣང་བའི་ཕྱག་ན་རྡོ་རྗེ་དང་། ལམ་རྒྱུད་འཕགས་པར་སྣང་བ་དང་། འགྲོ་རྒྱུད་
སེམས་ཅན་དུ་སྣང་བའོ། །དང་པོ་ནི་སངས་རྒྱས་ཐམས་ཅད་མི་དམིགས་པའི་ཐུགས་རྗེ་
ཆེན་པོ་ལས་བྱུང་བ། ས་བཅུ་གཅིག་པའི་རྟོགས་པ་མཐར་ཕྱིན་པ། གདུལ་བྱ་གདུག་པ་ཅན་
འདུལ་བ་ལ་ཁྲོ་བོར་སྣང་བའོ། །གཉིས་པ་ནི་ས་བཅུ་ལ་གནས་པའི་བྱང་ཆུབ་སེམས་དཔའ་
ཕྱག་ན་རྡོ་རྗེའོ། །གསུམ་པ་ནི་གང་ཟག་གི་བློས་ཕྱག་ན་རྡོ་རྗེར་བསྒོམས་ན་རང་ལ་དམིགས་
པ་གསལ་ཡང་གཞན་གྱིས་ཕྱག་ན་རྡོ་རྗེར་མི་མངོན་ཏེ། སེམས་ཅན་དུ་སྣང་ངོ་། །དོན་ལ་
ལ250ལ



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
བདག་སེམས་ཅན་ཡིན་ཡང་ཕྱག་ན་རྡོ་རྗེའི་ང་རྒྱལ་བརྟན་པོ་དང་ལྡན་པའོ། །
གསུམ་པོ་དེའི་ནང་ནས་རྒྱུད་འདིའི་སྟོན་པ་ནི་ཐུགས་རྒྱུད་ཡེ་ཤེས་སུ་སྣང་བའི་ཕྱག་
ན་རྡོ་རྗེ་སྟེ། རྡོ་རྗེ་ལ་བཞུགས་ཏེ་ཞེས་པས་གནས་སྟོན་པའི་ཚིག་སྟེ། ཕྱིའི་གནས་རི་རབ་ཀྱི་
ཟོམ་མམ། རྡོ་རྗེའི་གདན་ཡིན་ལ་ནང་གི་གནས་ནི་རྡོ་རྗེ་ས་བཅུ་གཅིག་པས་བསྡུས་པའི་
ཆོས་ཀྱི་དབྱིངས་སྟོང་པར་རྟོགས་པའོ། །དེ་ལ་ཅིའི་ཕྱིར་རྡོ་རྗེ་ཞེས་བྱ་ཞེ་ན་རྡོ་རྗེ་རྩེ་མོ་ལས།
སྲ་ཞིང་སྙིང་པོ་ཁོང་སྟོང་མེད། །གཅད་དང་གཞིག་པར་བྱ་བ་མེད། །བསྲེག་པར་བྱར་མེད་
འཇིག་མེད་པ། །སྟོང་ཉིད་རྡོ་རྗེར་བརྗོད་པར་བྱ། །འགྲོ་དྲུག་འཁོར་ལོ་གཡོ་བྱེད་ཅིང་། །སྡིག་
པ་གྲོལ་བར་བྱེད་པའི་མཆོག །ཅེས་པ་ལ་སོགས་པ་གསུངས་པས་གླེང་གཞིའི་བཤད་
པའོ།། །།
གཞུང་ལས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ། །ཞེས་པས་སྔོན་བྱུང་སྟོན་
པ་ཏིང་ངེ་འཛིན་ལ་ཞུགས་པ་དང་། རྗེས་འཇུག་དམིགས་པ་ལྷ་ལ་གཏད་པ་དང་། གཏོར་
མ་ལ་གཏད་པ་བསྟན་ཏོ། །སེམས་ཅན་ཐམས་ཅད་སྲུང་བ། ཞི་བ་ལ་སོགས་པས་སྦྱིན་
སྲེག་བསྟན། ནོར་བུ་ཡུངས་དཀར་དུར་བ་ལ་སོགས་པས་བུམ་པ་ལ་གཏད་པ་བསྟན་ཏོ། །
སྔགས་ཀྱི་མགོར་ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། འབྱུང་བའི་རྒྱུ་མཚན་ནི།
དཔུང་བཟང་ལེའུ་བཅུ་པ་ལས། སྲིད་གསུམ་ནང་ན་རྒྱལ་བ་དཀོན་མཆོག་སྟེ། །དེ་ཡི་འོག་ཏུ་དེ་
ལས་བྱུང་བའི་ཆོས། །དེ་བཞིན་དགེ་འདུན་སྐྱེས་ཆེན་བརྒྱད་པོ་སྟེ། །སྲིད་པ་གསུམ་ན་
དཀོན་མཆོག་གསུམ་པོ་གཙོ། །འདི་གསུམ་བསོད་ནམས་རྣམ་པར་འཕེལ་རྒྱུ་ཡིན། །
དངོས་གྲུབ་འདོད་པས་གསང་སྔགས་མགོ་ལ་འདོན། །ཞེས་གསུངས་སོ། །གཞུང་གི་
བཤད་པ་གཞན་རྣམས་ནི་གཞུང་ཉིད་དུ་རྟོགས་པར་བྱའོ།། །།
ད་ནི་མངོན་རྟོགས་ཕྱོགས་གཅིག་ཏུ་བསྟན་པར་བྱ་སྟེ། དེ་ལ་བཞི། དམིགས་པ་ཡི་
ལ251ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དམ་གྱི་ལྷ་ལ་གཏད་པ་དང་། བུམ་པ་ལ་གཏད་པ་དང་། གཏོར་མ་ལ་གཏད་པ་དང་། སྦྱིན་
སྲེག་ལ་གཏད་པའོ། །དེ་ཡང་གཞུང་ནས། ན་མོ་རཏྣ་ཏྲ་ཡཱ་ཡ། ཞེས་གསུངས་པས་དེ་ནི།
སྐད་སོར་བཞག་པ་ཡིན་ཏེ། དེ་བསྒྱུར་བས་དཀོན་མཆོག་གསུམ་ལ་ཕྱག་འཚལ་ལོ། །ཞེས་
པ་ཡིན་པས། སྐྱབས་འཛིན་ལ། གང་དག་ཡིད་དགེ་སེམས་དང་ཞིང་། །ཞེས་པས་བྱང་ཆུབ་
ཀྱི་སེམས་དང་། ཚད་མེད་བཞི་འཛིན། རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ། །
ཞེས་པས་དེའི་རྗེས་ལ་སྟོང་པ་ཉིད་བསྒོམ་པ་བསྟན།
དེ་ནས་ཕྱག་ན་རྡོ་རྗེ་ཞེས་བྱ་བ་ལ་སོགས་པ་དང་། རྡོ་རྗེ་ཁྲོ་བོ་ལས་བྱུང་བ་ལ་སོགས་
པས་སྐུ་ཕྱག་རྒྱ་ཆེན་པོ་གསལ་གདབ་པ་བསྟན། དེ་དག་གི་མངོན་པར་རྟོགས་པ་ནི་འདི་ཡིན་
ཏེ། རང་གཞན་གྱི་བར་ཆད་བསལ་བ་དང་། བདེ་བ་བསྒྲུབ་པའི་ཆེད་དུ། རྡོ་རྗེ་རྣམ་པར་
འཇོམས་པ་བསྒོམ་པར་འདོད་པའི་རྣལ་འབྱོར་པས། སྟན་བདེ་བ་ལ་འདུག་ནས། མངོན་པར་
རྟོགས་པ་ཉམས་སུ་བླང་བ་ལ་དོན་བཅོ་ལྔ་སྟེ། སྐྱབས་སུ་འགྲོ་བ་དང་། བྱང་ཆུབ་ཀྱི་སེམས་
བསྒོམ་པ་དང་། ཚད་མེད་པ་བཞི་བསྒོམ་པ་དང་། སྟོང་པ་ཉིད་བསྒོམ་པ་དང་། བདག་ལྷར་
བསྐྱེད་པ་དང་། མདུན་དུ་ལྷ་བསྒོམ་པ་དང་། དེ་དག་གི་ཐུགས་ཀར་སྔགས་དགོད་པ་དང་།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲང་བ་དང་། དེ་དག་གི་ཐུགས་ཀར་
སྔགས་དགོད་པ་དང་། སྔགས་བཟླས་པ་དང་། ཆོས་ཀྱི་སྦྱིན་པ་བྱ་བ་དང་། བརྟན་པར་བྱ་བ་
དང་། གཤེགས་སུ་གསོལ་བ་དང་། མདུན་གྱི་དེ་ལྷ་རང་ལ་བསྡུ་བ་དང་། བསྲུང་བ་བྱས་ལ་
ཅི་བདེར་སྤྱད་པའོ། །དང་པོ་ནི། བདག་དང་སེམས་ཅན་ཐམས་ཅད་དུས་འདི་ནས་བཟུང་
སྟེ་སྙིང་པོ་བྱང་ཆུབ་ལ་མཆིས་ཀྱི་བར་དུ་སངས་རྒྱས་དཀོན་མཆོག་ལ་སྐྱབས་སུ་མཆིའོ།
ཆོས་དཀོན་མཆོག་ལ་སྐྱབས་སུ་མཆིའོ། །དགེ་འདུན་དཀོན་མཆོག་ལ་སྐྱབས་སུ་མཆིའོ། །
ཞེས་མོས་པ་བྱའོ། །
ལ252ལ



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
དེ་ནས་གཉིས་པ་བྱང་ཆུབ་ཀྱི་སེམས་བསྐྱེད་པ་ནི། བདག་དང་སེམས་ཅན་ཐམས་
ཅད་རྡོ་རྗེ་རྣམ་པར་འཇོམས་པའི་སྒོ་ནས་སྡུག་བསྔལ་ཐམས་ཅད་བསལ་ནས་སངས་རྒྱས་
ཐོབ་པར་བྱའོ་སྙམ་དུ་མོས་པ་བྱའོ། །གསུམ་པ་ཚད་མེད་པ་བཞི་བསྒོམ་པའི་དང་པོ་བྱམས་
པ་བསྒོམ་པ་ནི། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ཕྲད་པར་འདོད་པའོ། །
གཉིས་པ་སྙིང་རྗེ་ནི། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་
བར་འདོད་པའོ། །
གསུམ་པ་དགའ་བ་ནི་སེམས་ཅན་ཐམས་ཅད་སྡུག་བསྔལ་དང་བྲལ་ཞིང་བདེ་བ་
དང་ཕྲད་པར་གྱུར་ན་དགའབའོ། །བཞི་པ་བཏང་སྙོམས་ནི། སེམས་ཅན་ཐམས་ཅད་ལ་
ཆགས་སྡང་གཉིས་དང་བྲལ་ནས་མཉམ་པར་མོས་པའོ། །
བཞི་པ་སྣོད་བཅུད་ཀྱི་སེམས་ཅན་ཐམས་ཅད་སྟོང་པ་ཉིད་ནམ་མཁའ་ལྟ་བུ་ལ།
སེམས་རྩེ་གཅིག་ཏུ་མི་རྟོག་པ་བསྒོམ་པའོ། །
ལྔ་པ་བདག་ལྷར་བསྒོམ་པ་ནི། སྟོང་པའི་ངང་ལས་ཧཱུྃ་ཞེས་བརྗོད་པ་ཙམ་གྱིས་ཕྱག་
ན་རྡོ་རྗེ་སྐུ་མདོག་ལྗང་སྔོན་ནམ། ལྗང་སེར་ཕྱག་གཡས་རྡོ་རྗེ་ཐུགས་ཀར་འཛིན་པ།
གཡོན་དྲིལ་བུ་རྐེད་པའི་ཕྱོགས་སུ་འཛིན་པ། པདྨ་དང་ཟླ་བའི་གདན་ལ་སེམས་དཔའི་
སྐྱིལ་མོ་ཀྲུང་གིས་བཞུགས་པ། ཞལ་གཅིག་པ། སྤྱན་གསུམ་པ། མཆེ་བ་ཅུང་ཟད་
གཙིགས་པ། སྨིན་མཚམས་སུ་ཁྲོ་གཉེར་ཅན། སྟག་གི་ལྤགས་པའི་ཤམ་ཐབས་ཅན།
བོའི་རྒྱན་ཐམས་ཅད་ཀྱིས་བརྒྱན་པར་བདག་ཉིད་བསྒོམ་མོ། །
དྲུག་པ་མདུན་དུ་ལྷ་བསྐྱེད་པ་ནི། ངག་ཏུ་ཧཱུྃ་ཞེས་བརྗོད་པས་ཕྱག་ན་རྡོ་རྗེ་རང་འདྲ་
བ་ཞིག་མདུན་དུ་བསྒོམ་མོ། །
བདུན་པ་སྔགས་དགོད་པ་ནི་རང་དང་མདུན་གྱི་ཐུགས་ཀར་ཟླ་བའི་དཀྱིལ་འཁོར།
253



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེའི་དབུས་སུ་ཕྱག་ན་རྡོ་རྗེའི་མིང་གི་ཡི་གེ་དང་པོའམ་ཧཱུྃ་བསམས་ལ་དེའི་རྗེས་ལ་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་པ་ནས་བརྩམས་ཏེ་
རབ་ཏུ་སྨྲས་སོ་ཡན་ཆད་བརྗོད་པ་སྔོན་དུ་སོང་བས། བདག་དང་མདུན་གྱི་ལྷ་གསལ་
གདབ། དེ་ནས་ན་མོ་རཏྣ་ཏྲ་ཡཱ་ཡ་ནས། ཨ་མྲྀ་ཏེ་ཧཱུཾ་ཕཊ་ཀྱི་བར་ལན་གཅིག་བརྗོད་པས།
རང་དང་མདུན་གྱི་ལྷའི་ཐུགས་ཀའི་ཟླ་བའི་དཀྱིལ་འཁོར་གྱི་མཐའ་སྐོར་དུ་རྩ་སྔགས། དེའི་
ནང་དུ་ཁྲོ་བོ་བཅུའི་སྔགས། དེའི་ནང་དུ་ཡང་སྙིང་བདུད་རྩི་འཁྱིལ་བའི་སྔགས་བཀོད་དེ། དེ་
ཐམས་ཅད་ཁ་དོག་དཀར་པོའི་རྣམ་པ་མགོ་ཕྱིར་བསྟན་པའམ། གྱེན་དུ་ལངས་པ་སྐྱེས་པ་
ལྟ་བུ་འོད་འཕྲོ་བ་བསམ་མོ། །
བརྒྱད་པ་སྤྱན་དྲང་བ་ནི། སྔགས་གཉིས་པ་བརྗོད་པས། ཧེ་ཕུལླའི་སྒྲས་རང་དང་
མདུན་གྱི་ཐུགས་ཀའི་ཡི་གེ་ལས་འོད་འཕྲོས་པས། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ཏེ། ཁྲོ་བོ་མ་ཡིན་པ་རྣམས་ཀྱང་ཁྲོ་
བོར་བསྒྱུར་ནས། རང་གི་ཕྱོགས་མཚམས་ཐམས་ཅད་དུ་ལྷགས་པར་བསམ་མོ། །
དགུ་པ་དེ་དག་གི་ཐུགས་ཀར་སྔགས་དགོད་པ་ནི། སྔགས་གསུམ་པ་བརྗོད་པས་
སྤྱན་དྲངས་པ་དེ་དག་གི་ཐུགས་ཀར་ཟླ་བའི་དཀྱིལ་འཁོར་གྱི་དབུས་སུ་ཧཱུྃ་བསམས་ལ། དེ་
ལ་སྔགས་བདག་དང་མདུན་གྱི་ལྷ་ལ་སུམ་རིམ་གྱིས་བཀོད་པ་བཞིན་དུ་དགོད་དོ། །
བཅུ་པ་སྔགས་བཟླས་པ་ནི། བཟླས་པའི་དུས་སུ་གསུམ་ཀ་ཚང་བར་བཟླས་པའམ།
རྩ་སྔགས་སྙིང་པོ་ཉེ་སྙིང་གསུམ་གང་རུང་བཟླས་པའོ། །
དེ་ཡང་གྲངས་ནི། ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་
བརྒྱད། །ཅེས་འབྱུང་བས་ཚང་བར་ཟློས་ན་ཉེར་གཅིག །སྙིང་པོའམ་ཡང་སྙིང་ཟློས་ན་བརྒྱ་
རྩ་བརྒྱད། དེ་ཡངསྔགས་གསུམ་ཀ་ཚང་བར་ཟློས་ན་ཧེ་ཕུལླེའི་སྒྲས་བསྐུལ་ནས་ཐུགས་ཀ་
༤254



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
ནས་འོད་ཟེར་སྤྲོའོ། །སྙིང་པོ་དང་ཉེ་སྙིང་ཟློས་པ་ལ། སྔགས་དེ་ཉིད་བརྗོད་པའི་སྒྲས་
བསྐུལ་ནས་འོད་ཟེར་སྤྲོའོ། །འོད་ཟེར་ཕར་འཕྲོས་པས་འཕགས་པ་མཆོད། སེམས་ཅན་གྱི་
དོན་བྱས་ཚུར་འདུས་ཐུགས་ཀའི་ཡི་གེ་ལ་ཐིམ་པས་ཡི་གེ་ཐམས་ཅད་བཀྲག་དང་གཟི་
མདངས་དང་ལྡན་པར་བྱས་ནས་བཟླས་པ་མ་ཟིན་གྱི་བར་དུ་འོད་ཟེར་གྱི་སྤྲོ་བསྡུ་དུ་མ་བྱས་
ཏེ། ལན་གཅིག་བྱེད་པ་ལྟ་བུ་ནི་མ་ཡིན་ནོ། །
ཡང་འོད་འཕྲོས་པས་འཕགས་པ་མཆོད། སེམས་ཅན་གྱི་དོན་བྱ་བ་ལ་གཉིས་ཏེ།
ཕན་འདོགས་པ་དང་། ཚར་གཅོད་པའོ། །དང་པོ་ཕན་འདོགས་ན། འོད་དེས་སེམས་ཅན་
ལ་ཕོག་པས་སེམས་ཅན་ནད་དང་གདོན་གྱིས་ཉེན་པའི་སྡུག་བསྔལ་ཐམས་ཅད་བསལ་ཏེ་
བདེ་བ་ལ་དགོད་པའོ། །ཚར་གཅོད་ན་འོད་འཕྲོས་པས་བསྒྲུབ་བྱ་གདུག་པ་ཅན་དགྲ་
བགེགས་དམིགས་པའི་ཡུལ་དུ་བྱས་ལ། འོད་ཕོག་པས་བྱ་སྒྲོ་མེས་བསྲེགས་པ་ལྟར་ཚིག་
པར་བསམ། ཚུར་འདུས་ཐུགས་ཀའི་ཡི་གེ་ལ་ཕོག །ཡི་གེ་ཐམས་ཅད་བཀྲག་དང་གཟི་
མདངས་དང་ལྡན་པར་བསམ་མོ། །འོད་ཟེར་ཕྱོགས་བཅུར་ཕར་འཕྲོས། ཚུར་འདུས་དུ་མ་
བྱའོ། །ལག་ལེན་ལ་རང་གིས་སྔགས་བརྗོད་པས་བསྒོམ་པ་ལ་སྔར་གྱི་སྤྱན་དྲངས་པའི་
ཕྱག་ན་རྡོ་རྗེ་དཔག་ཏུ་མེད་པ་རྣམས་དང་། མདུན་དུ་བསྒོམས་པ་ཐམས་ཅད་ངང་ངུར་མཚོ་
ཁར་ལྷགས་པ་ལྟ་བུའམ། ཀུན་དགའ་ར་བར་མི་མང་པོས་ཀློག་འདོན་བྱེད་པ་བཞིན། དི་
རི་རི་བརྗོད་པར་བསམ་མོ། །
བཅུ་གཅིག་པ་ཆོས་ཀྱི་སྦྱིན་པ་ནི། བཟླས་པ་ཟིན་པ་དང་། སྡིག་པ་ཐམས་ཅད་བྱང་
བྱས་ནས། །ཞེས་པ་ནས། སྡིག་པ་ཀུན་ལས་རྣམ་པར་ཐར། །ཞེས་པའི་བར་བརྗོད་དོ། །
བཅུ་གཉིས་པ་བརྟན་པར་བྱ་བ་ནི། ཐུན་མཚམས་སུ་ཡི་གེ་བརྒྱ་པ་ལན་གསུམ་
བརྗོད་པས་བརྟན་པར་བྱའོ། །
ལ255



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཅུ་གསུམ་པ་གཤེགས་སུ་གསོལ་བ་ནི། ཨོཾ་ཨཱཧཱུྃ་མུ ཞེས་བརྗོད་པས་སྤྱན་དྲངས་པ་
རྣམས་གཤེགས་སུ་གསོལ། བཅུ་བཞི་པ་ཨོཾ་ཨཱ༔ཧཱུྃ་ཞེས་བརྗོད་པས་མདུན་གྱི་དེ་རང་གི་སྙིང་
གར་བསྡུའོ། །བཅོ་ལྔ་པ་བསྲུང་བ་བྱ་བ་ནི་བདུད་རྩི་འཁྱིལ་བའི་སྔགས་རིང་ལན་གསུམ་མམ།
བདུན་ནམ་ཉི་ཤུ་རྩ་གཅིག་བརྗོད་ལ་བདུད་རྩི་འཁྱིལ་བའི་ཕྱག་རྒྱ་སྨིན་མཚམས་སུ་རེག་
པར་བྱས་ལ། བསྲུང་བར་བྱའོ། །དེ་ལྟར་བྱས་པས་རང་དོན་མི་ཆོད་པ་ལ་སོགས་པ་དང་།
གཞན་དོན་སེམས་ཅན་ཐམས་ཅད་སྐྲག་པར་བྱེད་པ་ལ་སོགས་པ་འགྲུབ་པའོ། །དམིགས་
པ་ལྷ་ལ་གཏད་པའོ། །
གཉིས་པ་དམིགས་པ་གཏོར་མ་ལ་གཏད་པ་ནི། གཏོར་མ་བཤམས་ལ། སྐྱབས་
འགྲོ་སེམས་བསྐྱེད་དང་། ཚད་མེད་པ་དང་། སྟོང་པ་ཉིད་དང་། བདག་བསྐྱེད་དང་། མདུན་
བསྐྱེད་གཉིས་ཀའི་ཐུགས་ཀར་སྔགས་བཀོད། སྔགས་ཀྱི་འོད་ཟེར་གྱིས་སངས་རྒྱས་དང་
བྱང་ཆུབ་སེམས་དཔའ་སྤྱན་དྲངས། དེའི་ཐུགས་ཀར་སྔགས་བཀོད། དེ་ནས་བཟླས་པ་
གང་རུང་ཟློས་ཤིང་། འོད་ཟེར་སྤྲོ་བསྡུ་དང་བཅས་པ་བྱེད་པ་སྔར་དང་ཁྱད་པར་མེད། ཁྱད་
པར་དུ་སྔགས་ཀྱི་འོད་ཟེར་གཏོར་མ་ལྷུང་བས་གཏོར་མ་དེ་སྣོད་རིན་པོ་ཆེ་སྣ་ཚོགས་ལས་
གྲུབ་པའི་གཞལ་ཡང་ཁང་ཆེན་པོ་ཞིག་ཏུ་བསམ། གཏོར་མའི་རྫས་བདུད་རྩིར་བསམས་
ཟེའུའི་ནང་དུ་འོ་མ་ལུད་པ་ལྟར་དཀར་མེར་གྱིས་སོང་བས། གཟུགས་སྡུག་པ། སྒྲ་སྙན་པ། དྲི་
ཞིམ་པ། རེག་བྱ་འཇམ་པ། རིན་པོ་ཆེ་སྣ་བདུན་དང་། གདུགས་དང་། རྒྱལ་མཚན་ལ་
སོགས་པའི་མཆོད་པའི་ཡོ་བྱད་ཇི་སྙེད་ཡོད་པ་ཐམས་ཅད་ནམ་མཁའི་མཐའ་ཀླས་པར་
བསམ་ཞིང་། སྔགས་བཟླས་པའི་འོད་ཟེར་ཕར་འཕྲོས་གཏོར་མ་ལ་ཕོག་པས་འོ་མ་ལུད་པ་
ལྟར་བསམ། འོད་དེ་ལས་མཆོད་པ་སྣ་ཚོགས་བྱུང་
། མདུན་གྱི་ནམ་མཁའ་ལ་བཞུག་པའི་
ཕྱག་ན་རྡོ་རྗེ་ལ་སོགས་པའི་འཕགས་པ་རྣམས་མཆོད། ཚུར་འདུས་ཐུགས་ཀའི་ཡི་གེ་ལ་
256ལ



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
ཐིམ། ཡི་གེ་ཐམས་ཅད་བཀྲག་དང་གཟི་མདངས་དང་ལྡན་པར་བསམ་བཟླས་པ་བྱ། དེ་
ལྟར་འདས་པ་རྣམས་མཆོད་ནས། འཇིག་རྟེན་པ་རྣམས་མཆོད་པ་ནི། འབྱུང་པོ་གང་དག་རི་
རབ་སྟེང་གནས་དང་། ཤར་ཕྱོགས་རྡོ་རྗེ་ཅན་གྱི་ལྷ་ཚོགས་ལ་སོགས་པས་བསྔོ། ཕྱོགས་
སྐྱོང་སོ་སོའི་སྙིང་པོ་བརྗོད། སྔགས་ཀྱིས་བསྔོ། དབང་པོ་སོགས་ཀྱིས་བསྟོད་པ་བྱས་ལ་
ཕྲིན་ལས་གཞོལ་ལོ། །
སྡིག་པ་ཐམས་ཅད་བྱང་བྱས་ནས། །ཞེས་པ་ལ་སོགས་པ་བརྗོད། ཡི་གེ་བརྒྱ་པས་
བརྟན་པར་བྱ། སྤྱན་དྲངས་པ་གཤེགས་སུ་གསོལ་མདུན་གྱི་དེ་ལྷ་རང་ལ་བསྡུའོ། །བདུད་
རྩི་འཁྱིལ་བའི་སྔགས་ཀྱིས་བསྲུང་ངོ་། །གསུམ་པ་དམིགས་པ་བུམ་པ་ལ་གཏད་པ་ནི།
གསེར་དངུལ་ལམ་ཟངས་ལས་བྱས་པའི་བུམ་པ་ཆུ་བྲེ་གང་ཤོང་བ་ཡན་ཆད་གཙང་བ་མི་
གནག་པ་ལ་སོགས་པ་མཚན་ཉིད་གཞན་དང་འདྲ་བའི་ནང་དུ་ཙནྡན་གྱིས་སྦྱར་བའི་ཆུ་
སྲོག་ཆགས་མེད་པས་བཀང་། རིན་པོ་ཆེ་ལྔ། སྨན་ལྔ། འབྲུ་ལྔ། སྙིང་པོ་ལྔ་རྣམས་གཞུག །
དཀྱིལ་འཁོར་ཆོ་ག་གཞན་ནས་བཤད་པ་ཡོད་ཀྱང་བཟང་ལ། གཞུང་འདི་ལྟར་བྱས་ན་མི་
དགོས། མེ་ཏོག་སྔོན་པོ་དང་ཡུངས་དཀར་བཅུག རས་གཙང་མས་མགུལ་པ་བཅིངས། རྩ་
ངུར་བས་ཁ་བརྒྱན། སྟེང་དུ་རྡོ་རྗེ་ལ་གཟུངས་ཐག་བཏགས་ལ་བཞག །དེ་གདན་མཎྜལ་ལ་
སོགས་པ་གཙང་མའི་སྟེང་དུ་བཞག་ལ། བདག་གིས་སྐྱབས་འགྲོ་ནས་བཟུང་ནས་བཟླས་པའི་
བར་སྔ་མ་གཉིས་དང་འདྲ་བར་བྱ། ཁྱད་པར་དུ་གཟུངས་ཐག་ནས་བཟུང་ནས་སྔགས་གསུམ་
ཀ་ཚང་བའི་རྩ་སྔགས་ཟློས་ན་ཉེར་གཅིག་སྙིང་པོའམ་ཉེ་སྙིང་ཟློས་ན་བརྒྱ་རྩ་བརྒྱད་
བཟླས་སོ། །
སྔགས་བཟླས་པའི་དུས་སུ་རང་དང་། མདུན་དུ་སྤྱན་དྲངས་པའི་ཐུགས་ཀའི་འོད་ཟེར་
ཕར་འཕྲོས། ཚུར་འདུས་པས་བུམ་པའི་ནང་དུ་སོང་སྟེ། བུམ་པ་རིན་པོ་ཆེ་སྣ་ཚོགས་ལས་གྲུབ་
ལ257



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་སྣོད་དུ་གྱུར། ཆུ་ལ་སོགས་པའི་རྫས་རྣམས་འོ་མ་བླུགས་པ་ལྟར་དཀར་མེ་རེ་རེ་ཁེངས་ཏེ་
གཉིས་སུ་མེད་པའི་ཡེ་ཤེས་ཀྱི་ཆུ་བདུད་རྩིའི་རང་བཞིན་ཅན་དུ་གྱུར་ནས། རྣམ་པ་རྡོ་རྗེའི་རྡུལ་
ཕྲ་རབ་ལས་གྲུབ་པའི་རྡོ་རྗེའི་ཆུ་ཁ་དོག་དཀར་པོར་བསམ་ཞིང་། འོད་ཀྱི་འཕྲོ་འདུས་
འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས། བུམ་པའི་ནང་དུ་སོང་། རང་གི་
ཐུགས་ཀར་ཞུགས་པས། ཡི་གེ་ཐམས་ཅད་བཀྲག་དང་གཟིམ་མདངས་དང་ལྡན་པར་
བསམ་ཞིང་བཟློས་ལ། སྡིག་པ་ཐམས་ཅད་བྱང་བྱས་ན། །ཞེས་པ་ལ་སོགས་པ་བརྗོད་ནས་
བདུད་རྩི་འཁྱིལ་བའི་སྔགས་ཀྱིས་བསྲུང་བའི་བར་སྔ་མ་བཞིན་བྱའོ། །དམིགས་པ་བུམ་པ་
ལ་གཏད་པའོ། །
བཞི་པ་དམིགས་པ་སྦྱིན་སྲེག་ལ་གཏད་པ་ནི། ཞི་བ་ལ་སོགས་པའི་ཐབ་ཁུང་གཞན་
ནས་འབྱུང་བ་བཞིན་བྱས་ལ། མཆོད་པ་ལྔ་བཤམས། བསྲེག་རྫས་ཡུངས་དཀར་ལ་
སོགས་པ་འབྲུ་སྣ་སྣ་ཚོགས་བཤམ། བདག་ཉིད་དམིགས་པ་ལྷ་ལ་གཏད་པ་བཞིན། རང་
དང་ཐབ་ཏུ་བསྐྱེད་ལ། གཟུངས་ལན་བདུན་བཟླས། དེ་ནས་མེ་ལྷ་མདུན་བསྐྱེད་ཐབ་ཏུ་
བསམས་པ་ལ་ཡང་སྙིང་ལན་གསུམ་བཟླས་ཏེ། མར་གྱི་དགང་བླུགས་ལན་གསུམ་དབུལ།
དེ་ནས་བསྲེག་རྫས་རྣམས་ནད་དང་གདོན་ལ་སོགས་པར་བསམ་ལ། ཉེ་སྙིང་ལན་བདུན་
བཟླས་ཏེ། ནད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དེ་བཞིན་དུ་གདོན་དང་། རིམས་དང་། རྨི་
ལམ་ངན་པ་དང་།མཚན་མ་ངན་པ་དང་།མཚན་མ་ངན་པ་དང༌། ལྟས་ངན་པ་དང་། སེམས་
ཀྱི་གཡེང་བ་ལ་སོགས་ལོག་འདྲེན་དང་དུས་མ་ཡིན་པར་འཆི་བ་གཟའ་དང་རྒྱུ་སྐར་གྱི་ཉེས་
པ། བཀྲ་མི་ཤིས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་པ་གདགས་སོ། །
དེ་བཞིན་དུ་ཉེ་བའི་སྙིང་པོ་ལན་གསུམ་འབུམ་བཟླས་ཏེ། ནད་དང་གདོན་ལ་
སོགས་པ་ཨ་པ་ན་ཡེ་སྭཱ་ཧཱ། དེ་བཞིན་དུ་ནད་དང་གདོན་ལ་སོགས་པ་ལས་རཀྵ་རཀྵ་སྭཱ་ཧཱ།
~258



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
བཏགས་ལ་ཐམས་ཅད་ལ་བསྲེག་རྫས་ལན་གསུམ་གསུམ་དབུལ་ལོ། །བསམ་པ་ནི་ཐབ་ཀྱི་
ལྷ་ལས་འོད་བྱུང་ནས་བསྒྲུབ་བྱའི་ལུས་ལ་ཕོག་པས་ནད་ལ་སོགས་པ་ཞི་བར་བསམ་མོ། །དེ་
ནས་བཛྲ་མུཞེས་པས་སྤྱན་དྲངས་པ་གཤེགས་སུ་གསོལ། ཛཧཱུྃ་བཾ་ཧོས་ཐབ་ཀྱི་དམ་ཚིག་
པ་རང་ལ་བསྡུའོ། །
བླ་མ་སྤྱི་བོར་བསྒོམ། བདུད་རྩི་འཁྱིལ་བས་བསྲུང་བ་བྱ། ཐབ་ཁུང་མི་དམིགས་པར་
བྱས་ལ། ལས་ཀྱི་རྗེས་མི་མངོན་པར་བྱའོ། །དམིགས་པ་སྦྱིན་སྲེག་ལ་གཏད་པའོ། །རྒྱལ་པོ་
རྟག་ཏུ་ཁྲུས་གྱིས་ཤིག ། ཅེས་བྱ་བ་ལས་འཕྲོས་ནས་ཁྲུས་བྱ་བ་ཡིན་ནོ། ཁྲུས་ལ་གསུམ།
བསྡུས་པ་དང་། འབྲིང་པོ་དང་། རྒྱས་པའོ། །
དང་པོ་བསྡུས་པ་ནི། ཁྲུས་བྱེད་པའི་སྐྱེས་བུ་སྔོན་ལ་ངན་ཁྲུས་བྱས་ལ། དེ་ནས་ཡང་
སྙིང་ཟློས་ཤིང་། བུམ་ཆུས་ཁྲུས་བྱའོ། །འབྲིང་པོ་ནི་ངན་ཁྲུས་ཀྱི་རྗེས་ལ། ཡང་སྙིང་ཟློས་
ཤིང་གུ་གུལ་གྱིས་བདུག ཡུངས་དཀར་གྱིས་བྲབ། དེ་ནས་ཡང་སྙིང་ཟློས་ཤིང་། ཞི་བ་དང་།
བྱབས་པ་དང་། བསྲུང་བ་གསུམ་འོག་ཏུ་བྱེད་པ་བཞིན་བྱའོ། །རྒྱས་པར་བྱེད་ན་བུམ་པའི་
བཟླས་པ་ཟིན་ནས་ཉམས་སུ་བླང་བ་ལ་དོན་བཅུ་གསུམ་སྟེ། ཁྲུས་ཀྱིས་སྐྱེས་བུ་ངན་ཁྲུས་
བྱ་བ་དང་། ཁྲུས་སའི་སྟེགས་བུར་བཞག་པ་དང༌། ཁྲོ་བོ་ལ་གསོལ་བ་གདབ་པ་དང་།
བདུད་རྩི་ཐབ་སྦྱོར་གྱི་སྔགས་དང་ཕྱག་རྒྱས་བགེགས་བསྐྲད་པ་དང་། ཁུ་ཚུར་གྱིས་བྱུར་
བསལ་བ་དང་། པྲ་ཙ་ཏས་གཏོར་བ་དང་། ཞི་བར་བྱ་བ་དང་། བྱབས་པས་བསལ་བ་དང་།
བསྲུང་བ་དང་། རྡོ་རྗེའི་གོ་ཆས་བསྲུང་བ་དང་། སྲུང་བ་ཆེན་པོས་བསྲུང་བ་དང་། བིཤུ་
བཛྲས་བསྲུང་བ་དང་། བདེན་པའི་སྟོབས་དང་ཤིས་པ་བརྗོད་དེ་ཁྲུས་ས་ནས་དབྱུང་བའི་ཆོ་
གའོ། །དེ་ལ་དང་པོ་བུམ་པའི་བཟླས་པ་སྔོན་དུ་སོང་ནས་སྔ་དྲོའི་དུས་སུ་སྤོས་ཆུའི་ཆུ་གཙང་
མས་ངན་ཁྲུས་བྱེད་དུ་གཞུག་གོ། །
ལ259ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ནི་ཁྲུས་སའམ་སྟེགས་བུ་གཙང་མའམ། སྟན་གཙང་མ་ལ་ཁ་ཤར་དུ་
བསྟན་ལ་བཞག་གོ། །གསུམ་པ་ནི་རྡོ་རྗེ་དྲིལ་བུ་གསིལ་ཞིང་། སྔོན་ཚེ་བདེ་གཤེགས་ཕོ་
བྲང་སྤྱན་སྔ་རུ། །གདུག་པ་འདུལ་ཕྱིར་རྡོ་རྗེ་ཅན་གྱིས་ནི། །རྗེས་མཐུན་ཕྲིན་ལས་ཁྱད་པར་
གང་བསྒོ་བ། །དམ་བཅས་ཕྲིན་ལས་དེ་ཡི་རྗེས་དགོངས་ལ། །དེ་ཕྱིར་བགེགས་དང་ལོག་
འདྲེན་ཚར་གཅོད་ཅིང་། །འགྲོ་བ་འདི་དག་རྗེས་སུ་གཟུང་བའི་ཕྱིར། །སྡུག་བསྔལ་ངེས་
བསེལ་བདེ་མཆོག་སྦྱོར་བའོ། ཁྲོ་རྒྱལ་ཁྱོད་ཀྱིས་དེང་འདིར་བྱིན་རླབས་མཛོད། །ཅེས་
གསོལ་བ་གདབ་བོ། །
བཞི་པ་བདུད་རྩི་ཐབ་སྦྱོར་གྱི་སྔགས་དང་ཕྱག་རྒྱས་བགེགས་བསྐྲད་པ་ནི། ན་མོ་
རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡ་ཀྵ་སེ་ན་པ་ཏ་ཡེ། ན་མོ་བཛྲ་ཀྲོ་དྷཱ་ཡ། མ་ཧཱ་
དོཊོཏྟ་ཊ་བྷེ་ར་ཝཱ་ཡ། ཨ་སི་མུ་ས་ལ་དྷ་རཱ་ཡ། པ་ར་ཤུ་པཱ་ཤོ་ཧཡཱ་ཡ། ཏདྱ་ཐཱ། ཨོཾ་བཛྲ་ཨ་མྲྀ་
ཏ་ཀུཎྜ་ལི། ཁ་ཁ། ཁཱ་ཧི་ཁཱ་ཧི། ཧུ་ལུ་ཧུ་ལུ་ཏིཥྛ་ཏིཥྛ། བནྡྷ་བནྡྷ། གྲོ་གྲི། ད་ཧ་ད་ཧ།
གརྫ་གརྫ། བི་སྤོ་ཊ་ཡ་བི་སྤོ་ཊ་ཡ། སརྦ་བིགྷན། བི་ནཱ་ཡ་ཀ་ནཱན། མ་ཧཱ་ག་ཎ་པ་ཏི། ཛཱི་ཤྲཱི་
ཏ་ཨནྟ་ཀ་རཱ་ཡ་སྭཱ་ཧཱ། ཕྱག་རྒྱ་ནི་མཐེ་ཆུང་བསྣོལ་བའི་སྟེང་དུ་སྲིན་ལག་གིས་མནན་ལ།
དེའི་རྩེ་མོ་མཐེ་བོས་མནན། གུང་མོ་གཉིས་རྩེ་སྤྲད་པའི་རྒྱབ་ནས་མཛུབ་མོ་གཉིས་ཀྱིས་རྡོ་
རྗེའི་རྭ་ལྟར་བྱས་པའོ། །སྔགས་ལན་གསུམ་མམ་བདུན་བཟླས་པས་བགེགས་བསྐྲད་པར་
བྱའོ། །ལྔ་པ་ཁུ་ཚུར་གྱིས་བྱུར་བསལ་བ་ནི་གུ་གུལ་གྱི་དུད་པས་བདུག་ཅིང་
། ཨོཾ་བཛྲ་དྷ་མ་
དྷ་མ་ཧཱུྃ། སྤོ་ཊ་ཡ་བྷསྨི་ཀུ་རུ་ཧཱུྃ་ཕཊ་སྭཱ་ཧཱ། ཞེས་བཟླས་སོ། །
དྲུག་པ་པྲ་ཙ་ཏས་གཏོར་བ་ནི། ཡུངས་དཀར་གྱིས་བྲབ་ཅིང་། ༀ་པྲ་ཙ་ཏ་ཀུ་པི་ཙ་ཏ་
པ་ཏི་ཨུ་ལླི་པ་ལ་དྷ་ར་དྷ་ར་ཎི། བྷ་ར་བྷ་ར་ཧཱུཾ་ཧཱུཾ་ཕཊ་ཕཊ། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་
བཛྲ་ཀྲོ་དྷཱ་ཡ། མ་ཧཱ་བིད་སྱ། མ་ཧཱ་བིད་རཱ་ཛཱ་སྱ། ཏདྱ་ཐཱ། དྷ་ར་དྷ་ར། མ་ཧཱ་ཀྲོ་དྷཱ། མུ་རུ་མུ་
260ལ



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།།
རུ། སརྦ་བིགྷཱན་བི་ནཱ་ཡ་ཀ མ་ཐ་མ་ཐ། པྲ་ཧཱ་ར་པྲ་ཧཱ་ར། སརྦ་དུཥྛན་ཡནྡྷ་ཀ་པ་ཏ་ན་བི་ནཱ་
ཤ་ཡ་བྷསྨི་ཀུ་རུ། ད་ཧ་ད་ཧ། ཧཱུཾ་ཧཱུཾ་ཕཊ་ཕཊ། ནིརྨ་ཐཱ་ནིརྨ་ཐཱ། མ་ཧཱ་ཀྲོ་དྷ་ཛ་ཡ་ཛ་ཡ། སརྦ་
དུཏྟཱན་པ་ཏི་ཀ་ཛཱ་ལ་ཛྭ་ལ་སྭཱ་ཧཱ། ཞེས་ལན་བདུན་ནམ་གསུམ་དུ་བཟླས་སོ། །བདུན་པ་ཞི་
བར་བྱ་བ། ལག་པ་གཉིས་མཐེའུ་ཆུང་མཐེ་བོས་མནན། སོར་མོ་གསུམ་རྡོ་རྗེ་རྩེ་གསུམ་
པའི་ཚུལ་དུ་བྱས་པས་གཡས་པས་རྡོ་རྗེ། གཡོན་པས་རྨ་བྱའི་སྒྲོ་འཛིན་པས་ཡང་སྙིང་གི་
གཤམ་དུ་གཞན་བཏགས་ལ་བཟླས་ཏེ། ན་མ་ཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ།
བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། སརྦ་བིགྷཱན་ཤཱནྟིཾ་ཀུ་རུ་སྭཱ་ཧཱ། དེ་བཞིན་དུ་ཀུན་ལ་
སྦྱར་ཏེ། མགོ་རུ་ཡང་སྙིང་། བར་དུ་ནད་ལ་སོགས་པའི་མིང་། མཇུག་ཏུ་སྒྲུབ་བྱའི་མིང་།
མཇུག་ཏུ་ཆེ་གེ་མོའི་ནད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་པ་བཏགས་ལ་ཞི་བར་བྱའོ། །དེ་
ཡང་ནད་ལ་སོགས་པའི་མིང་ནི། སརྦ་བིགྷཱན། སརྦ་བྱཱ་དྷི་སརྦ་ཨུ་པ་དྲ་བེ་ སརྦ་ཨ་
ཀཱ་ལ་མྲྀ་ཏུ་ སརྦ་གྲ་ཧེ་པཿ སརྦ་ཛཱ་རེ་བྷུ སརྦ་ཏཱ་ལ་པ་ནེ་ སརྦ་དུར་སོབ་ཏི་
སརྦ་དུརྨིཏྟེ་སརྦ་ཙིཏྟ་ཀུ་ལེ་བྷྱ༔ དེ་རྣམས་བོད་སྐད་དུ་བྱས་ཀྱང་བཏུབ་སྟེ། ནད་ཐམས་
ཅད་ཤཱནྟིཾ་ཀུ་རུ་སྭཱ་ཧཱ། ཞེས་བྱ་བ་ལྟ་བུའོ། །
བརྒྱད་པ་བྱབས་ལ་བསལ་བ་ནི། སྔར་གྱི་རྡོ་རྗེ་དང་རྨ་བྱའི་སྒྲོས་ནད་ལ་སོགས་པ་
ཐམས་ཅད་བསལ་བར་བསམ། ཡང་སྙིང་གི་མཇུག་ཏུ། ནད་ལ་སོགས་པའི་མིང་གི་རྗེས་ལ།
སརྦ་ཨ་པ་ན་ཡེ་སྭཱ་ཧཱ། ཞེས་བཏགས་ལ་བཟླས་ཏེ། དེ་ཡང་ན་མ་ཤྩཎྜ་བཛྲ་ཀྲོ་དྷཱ་ཡ། ཧུ་ལུ་
ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། ནད་ཐམས་ཅད་ཨ་པ་ན་ཡེ་སྭཱ་
ཧཱ། ཞེས་པ་ལ་སོགས་པ་བཟླས་སོ། །
དགུ་པ་བསྲུང་བར་བྱ་བ་ནི། རྡོ་རྗེ་སྤྱི་བོར་བཞག་ལ། ཡང་སྙིང་གི་རྗེས་སུ་གཞན་
བཏགས་ལ་བཟླས། དེ་ཡང་ན་མ་ཤྩཎྜ་བཛྲ་ཀྲོདྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་
261ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་ཧ་ན། ཨ་མྲྀ་ཏེ་ཧཱུྃ་ཕཊ། ནད་ཐམས་ཅད་ལས་རཀྵ་རཀྵ་སྭཱ་ཧཱ། ཞེས་པ་ལ་སོགས་པ་
བརྗོད་ཅིང་། སྔར་གྱི་གདོན་ལ་སོགས་པ་ལས་བསྲུང་བར་བྱའོ། །
བཅུ་པ་རྡོ་རྗེ་གོ་ཆས་བསྲུང་བ་ནི། རྡོ་རྗེ་གོ་ཆའི་ཕྱག་རྒྱས་རིམ་པ་བཞིན་དུ། སྙིང་ག
མགྲིན་པ། སྨིན་མཚམས། དཔུང་པ་གཉིས། སྤྱི་བོ་དང་ལྔར་གཏུགས་ལ་སྔགས་བཟླས་སོ། །
ཕྱག་རྒྱ་ནི་ཐལ་མོ་སྦྱར་ཏེ། མཛུབ་མོ་གཉིས་གུང་མོའི་རྒྱབ་ཏུ་སྦྱར་ཏེ། མཐེ་བོང་གཉིས་
གུང་མོ་ལ་སྦྱར་བས། ན་མསྶ་མནྟ་བཛཱ་ནཾ། བཛྲ་ཀ་བ་ཙེ་ཧཱུྃ། ཞེས་པས་བསྲུང་། བཅུ་གཅིག་པ་
བསྲུང་བ་ཆེན་པོའི་སྔགས་དང་ཕྱག་རྒྱས་བསྲུང་སྟེ། ཕྱག་རྒྱ་ནི་ཐལ་མོ་སྦྱར་ཏེ། མཛུབ་མོ་
གཉིས་ནང་དུ་བཀུག་ལ། གུང་མོ་གཉིས་རྩེ་སྤྲད། སྲིན་ལག་བརྐྱང་། མཐེའུ་ཆུང་གཉིས་
ཅུང་ཟད་བཀུག་ལ། མཐེ་བོང་གཉིས་ལ་ཙ་བསམ། གུང་མོ་གཉིས་ལ་བ་བསམ། སྲིན་ལག་
གཉིས་ལ་པ་བསམ། མཐེའུ་ཆུང་གཉིས་ལ་ཀླུ་བསམ། ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་
བྷསརྦ་ཐཱ་ཁཾ། རཀྟ་མ་ཧཱ་བ་ལེ་སརྦ་ཏ་ཐཱ་ག་ཏེ་ཕུ་ས་ནིརྫ་ཏེ་ཧཱུཾ་ཧཱུཾ། ཏྲ་ཐ་ཏྲ་ཐ། ཨ་པྲ་ཏི་ཧ་ཏེ་སྭཱ་
ཧཱ། ལན་གསུམ་མམ་བདུན་བརྗོད་ཅིང་། ལག་པའི་ཡི་གེ་ལས་འོད་འཕྲོས་པས་བགེགས་
དང་ལོག་འདྲེན་བྱེར་ནས། བསྒྲུབ་བྱ་ལ་སྲུང་བ་ཆེན་པོ་བྱས་པར་བསྒོམ་མོ། །
བཅུ་གཉིས་པ་སྔར་བརྗོད་པའི་གནས་ལྔར་རྡོ་རྗེ་རྒྱ་གྲམ་དེ་བཞག་ཅིང་། ཨོ་བི་ཤྭ་
བཛྲ་ཧཱུྃ། ཞེས་བརྗོད་དོ། །བཅུ་གསུམ་པ་བདེན་པའི་སྟོབས་དང་ཤིས་པ་བརྗོད་དེ། ཁྲུས་ས་
ནས་དབྱུང་བ་ནི། བདེན་པའི་སྟོབས་མ་བྱས་ཀྱང་བཏུབ། བྱེད་པར་སྤྲོ་ན་འདིར་བྱ་སྟེ། མཆོད་
གནས་དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱི་བཀའ་བདེན་པ་
དང་། སྡུག་བསྔལ་དང་། ཀུན་འབྱུང་བ་དང་། འགོག་པ་དང་། ལམ་ལ་སོགས་པའི་བདེན་
པ་དང་། གསང་སྔགས་དང་། རིགས་སྔགས་དང་། ཕྱག་རྒྱ་ལ་སོགས་པའི་བཀའ་བདེན་པ་
དང༌། བདེན་པར་སྨྲ་བ་རྣམས་ཀྱི་བདེན་པ་དང་། རྟེན་ཅིང་འབྲེལ་བར་འབྱུང་བ་རྒྱུ་དང་
ལ262



རྣམ་འཇོམས་རྒྱུད་ཀྱི་གསལ་བྱེད་འོད་ཟེར་ཅན།
འབྲས་བུ་མི་སླུ་བའི་བདེན་པ་དང་། རིག་པའི་རྒྱལ་པོ་བཅོམ་ལྡན་འདས་རྡོ་རྗེ་རྣམ་པར་
འཇོམས་པ་འཁོར་དང་བཅས་པའི་མཐུ་དང་བྱིན་བརླབས་ཀྱིས་ཆེ་མོ་ཞེས་བྱ་བའི་ནད་ཀྱི་
རིགས་སུ་གྱུར་པ། རླུང་ལས་གྱུར་པ་དང་། འཁྲིས་པ་ལས་གྱུར་པ་དང་། བད་ཀན་ལས་
གྱུར་པ་དང་། འདུས་པ་ལས་གྱུར་པ་ལ་སོགས་པ་ནད་ཀྱི་རིགས་སུ་གྱུར་པ་ཅི་མཆིས་པ་
ཐམས་ཅད་བྱང་བར་གྱུར་ཅིག གདོན་གྱི་རིགས་སུ་གྱུར་པ་ལྷའི་གདོན་དང་
། ཀླུའི་གདོན་དང་།
ལྷ་མ་ཡིན་གྱི་གདོན་དང་། རླུང་ལྷའི་གདོན་དང་། མིའམ་ཅིའི་གདོན་ལ་སོགས་པ་ཐམས་ཅད་
ལས་ཐར་པར་གྱུར་ཅིག གཞན་ཡང་རྨི་ལམ་ངན་པ་དང་། དུས་མ་ཡིན་པར་འཆི་བ་ལ་སོགས་
པ་མི་མཐུན་པའི་ཕྱོགས་ཐམས་ཅད་ཞི་བར་གྱུར་ཅིག གཞན་ཡང་ནད་མེད་པ་དང་། དབང་
ཕྱུག་དང་། འབྱོར་པ་དང་། དཔལ་དང་། གཟི་བརྗིད་འཕེལ་བ་ལ་སོགས་པ་དགེ་བའི་ཕྱོགས་
ཐམས་ཅད་ཟླ་བ་ཡར་གྱི་ངོ་ལྟར་འཕེལ་ཞིང་རྒྱས་པར་གྱུར་ཅིག །དགེ་བ་འདི་དག་ལ་བརྟེན་
ནས་མཐར་བླ་ན་མེད་པའི་བྱང་ཆུབ་ཐོབ་པར་གྱུར་ཅིག །ཅེས་བརྗོད་པར་བྱའོ། །
དེ་ནས་དྲིལ་བུ་གསིལ་ཞིང་། ཁྲོ་རྒྱལ་འཁོར་དང་བཅས་པའི་བྱིན་རླབས་དང་། །
གསང་སྔགས་རིག་སྔགས་རྣམས་ཀྱི་མཐུ་སྟོབས་ཀྱིས། །འགྲོ་བ་འདི་ལ་ང་ཡིས་བསྲུངས་ཟིན་
གྱིས། །འདི་ལ་སུས་ཀྱང་གནོད་པ་མ་བྱེད་ཅིག །ལོ་བརྒྱ་ཐུབ་ཅིང་སྟོན་བརྒྱ་མཐོང་བ་དང་།
ཚེ་རིང་བ་དང་ནད་མེད་ཕུན་སུམ་ཚོགས། །ཐེག་པ་མཆོག་གིས་ངེས་པར་འབྱུང་བ་སྟེ། །དེ་
ཀུན་ཁྱེད་ལ་དེང་འདིར་འགྲུབ་པར་ཤོག །ཅེས་བརྗོད།
དེ་ནས་ཁྲུས་ཀྱི་སྐྱེས་བུ་ཐལ་མོ་སྦྱར་བའི་བར་དུ་རྡོ་རྗེ་འཛིན་དུ་བཅུག་ལ། སྡིག་པ་
ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད། །ཅེས་པ་ནས། སྡིག་པ་
ཀུན་ལས་རྣམ་པར་ཐར། །ཞེས་པའི་བར་བརྗོད་དོ། །རྡོ་རྗེ་ཁྲུས་ཀྱིས་སྐྱེས་བུ་ཁྲུས་ས་ནས་
ཕྱུང་ལ། ཡོན་བདག་གིས་ཡོན་ཕུལ་ནས། ཇི་ལྟར་བདེ་བར་གནས་པར་བྱའོ། །བུམ་པ་དང་
ལ263ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབྲེལ་བའི་ཁྲུས་ཀྱི་ཆོ་གའོ། །དཔལ་ལྡན་རྒྱུད་ཀུན་རྩ་བའི་གསལ་བྱེད་འདི། །བླ་མས་
མཛད་ལ་ཁོ་བོས་གཞན་གྱི་ཕྱིར། །ལག་ཏུ་བླང་བའི་རིམ་པ་མི་ཤེས་བཞིན་དུ་སྤེལ་ནས་
གསལ་བགྱིས་པའི། །དགེ་དེས་འགྲོ་ཀུན་སངས་རྒྱས་ཉིད་ཐོབ་ཤོག །
རྡོ་རྗེ་རྣམ་པར་འཇོམས་པའི་རྒྱུད་ཀྱི་གསལ་བྱེད་འོད་ཟེར་ཅན་ཞེས་བྱ་བ། ཐེག་པ་
མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་སྦྱར་བ་རྫོགས་སོ།། །།
༤264ལ



༄༅། །རྣམ་འཇོམས་ས་བཅད།
རྗེ་བཙུན་གྲགས་པ་རྒྱལ་མཚན།
དཔལ་རྡོ་རྗེ་རྣམ་པར་འཇོམས་པ་ལ་ཕྱག་འཚལ་ལོ། །མདོ་འདི་ལ་དོན་གཉིས་ཏེ།
གླེང་གཞི་ཕུན་སུམ་ཚོགས་པ་དང་། རྒྱུད་དངོས་སོ། །དང་པོ་ལ་ལྔ་སྟེ། ཆོས་ཕུན་སུམ་
ཚོགས་པ་དང་། སྡུད་པ་པོ། དུས། སྟོན་པ། གནས་སོ། །རྒྱུད་དངོས་ལ་ལྔ་སྟེ། ཡོན་ཏན་
འབྱུང་བའི་གཞི། ཏིང་ངེ་འཛིན་གྱི་ཁྱད་པར་དང་ལྡན་པ་དང་། ཡོན་ཏན་ཀུན་གྱི་གཞི་
དངོས་དང་། ཡོན་ཏན་གྱི་འབྲས་བུ་ཕན་ཡོན་དང་བཅས་ཏེ་བསྟན་པ་དང་། སྡུག་བསྔལ་
སེལ་བར་བྱེད་པའི་ཐབས་འབྲས་བུ་དང་བཅས་པ་བསྟན་པ་དང་། བུམ་པའི་ཆོ་ག་བསྟན་
པའོ། །ཡོན་ཏན་གྱི་གཞི་དངོས་ལ་བཞི་སྟེ། ཡོན་ཏན་རྣམས་མཐུ་དང་བྱིན་རླབས་ལས་
འབྱུང་བ་བསྟན་པ་དང་། ཡོན་ཏན་གྱི་མཚན་རང་དོན་གྱི་མཚན་ཁྱད་པར་ཅན་བསྟན་པ་
དང་། མཚན་གྱི་སྒོ་ནས་འཇོམས་པར་བྱེད་པའི་མཚན་ཉིད་དང་། ཡོན་ཏན་གྱི་གཞི་དངོས་
སོ། །དེ་ལ་གསུམ་སྟེ་རྩ་སྔགས་དང་། སྙིང་པོ་དང་། ཡང་སྙིང་ངོ༌། །
ཕན་ཡོན་འབྲས་བུ་དང་བཅས་པ་ལ་གཉིས་ཏེ། སྡུག་བསྔལ་སེལ་བར་བྱེད་པ་དང་།
བདེ་བ་སྐྱེད་པར་བྱེད་པའོ། །སྡུག་བསྔལ་སེལ་བར་བྱེད་པའི་ཐབས་འབྲས་བུ་དང་བཅས་
-265ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ལ་བཞི་སྟེ། སྡུག་བསྔལ་གྱི་རྣམ་གྲངས་དང༌། སྡུག་བསྔལ་གྱི་རྟགས་དང་། དེ་སེལ་བར་
བྱེད་པའི་ཐབས་མདོ་ཉན་པ་དང་དེ་རྣམས་ཀྱི་ཕན་ཡོན་བསྟན་པའོ། །རྫོགས་སོ། །འདིས་
བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག ། །།
ལ266



བ༄༅། །རྡོ་རྗེ་རྣམ་པར་འཇོམས་པའི་གཟུངས་བིར་ལུགས་
ཀྱི་མཆན་དང་བཅས་པ་བཞུགས་སོ། །
ཆོས་རྗེ་ས་སྐྱ་པཎ་ཆེན།
རྒྱ་གར་སྐད་དུ། བཛྲ་བི་དཱ་ར་ནཱ་མ་དྷཱ་ར་ཎི། བོད་སྐད་དུ། རྡོ་རྗེ་རྣམ་པར་འཇོམས་
པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །འདི་སྐད། ཨེ་ཤེས་རབ་ཀྱི་སྲུང་བ། བོ་ཐབས་ཀྱི་སྲུང་བ། བདག་གིས་ཐོས་པའི་དུས་
གཅིག་ན། བཅོམ་ལྡན་འདས་རྡོ་རྗེ་སྟོང་པའི་ངང་ལས་པད་མ་དང་ཉི་མའི་སྟེང་དུ་བདུད་བཞིའི་གདན་ལ་
བཞུགས་ཏེ། སྲུང་བའི་འཁོར་ལོ་བསྒོམས་ལ། སྲུང་འཁོར་གྱི་ནང་དུ་པད་ཉིའི་སྟེང་ན་རྡོ་རྗེ་ཧཱུྃ་གིས་མཚན་པ་བསྒོམ་པ་
བསྟན། སངས་རྒྱས་ཀྱི་མཐུས་ལག་ན་རྡོ་རྗེས་ལུས་ཐམས་ཅད་རྡོ་རྗེར་བྱིན་གྱིས་བརླབས་རྡོ་རྗེ་
ཕར་འཕྲོས་སེམས་ཅན་ཐམས་ཅད་ཀྱི་དོན་བྱས་ནས་རྡོ་རྗེའི་ཏིང་ངེ་འཛིན་ཚུར་འདུས་ནས་རྡོ་རྗེ་རྣམ་འཇོམས་སུ་
བསྒོམ་ལ་སྙོམས་པར་ཞུགས་སོ། །
དེ་ནས་ལག་གཡས་རྡོ་རྗེ་གཡོན་དྲིལ་བུ་འཛིན་པས་ན་རྡོ་རྗེས་སངས་རྒྱས་ཐམས་ཅད་དེ་ལྟར་དམ་
ཚིག་པ་བསྐྱེད་ནས་ཡེ་ཤེས་པ་གཞུག་པ་ཀྱི་མཐུ་དང་བདུད་བཞིའི་བར་ཆད་འཇོམས་པ། སྟོང་པ་ཉིད་ཀྱི་ཡེ་ཤེས་མངོན་དུ་
བྱེད་པས་སངས་རྒྱས་ཐམས་ཅད་ཀྱི་བྱིན་གྱིས་བརླབས་དང་། དེ་ལ་དབང་བསྐུར་བ་བསྟན། བྱང་ཆུབ་ཀྱི་
མ267



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་རྒྱུད་ལ་སྐྱེས་པས་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་ཀྱིས་སྐྱེ་མཆེད་
བྱིན་གྱིས་བརླབ་པ་བསྟན། རྡོ་རྗེ་ཁྲོ་བོ་ལས་བྱུང་བ་ཐུགས་ཀའི་ཧཱུྃ་ཏིང་ངེ་འཛིན་སེམས་དཔའི་ངོ་བོ་ཡིན་པས། དེ་ལས་
ངག་ཏུ་ཧཱུྃ་བརྗོད་ཅིང་ཁྲོ་བོ་བཅུ་འབྱིན་པས་རྡོ་རྗེ་སྙིང་པོས་རབ་ཏུ་སྨྲས་ཏེ། མི་ཆོད་པ། ཀ་གཤིན་རྗེ་མཐར་བྱེད།
མི་ཤིགས་པ་། ཁ་ཤེས་རབ་མཐར་བྱེད། བདེན་པ།ག་པདྨ་མཐར་བྱེད། སྲ་བ། ང་བགེགས་མཐར་བྱེད། བརྟན་
པ་ཐམས་ཅད་དུ་ཐོགས་པ་མེད་པ། ཅ་མི་གཡོ་བ། ཆ་འདོད་པའི་རྒྱལ་པོ། ཐམས་ཅད་དུ་ མོ་ཕམ་པ།
ཇ་དབྱུག་སྔོན་ཅན། སེམས་ཅན་ཐམས་ཅད་སྐྲག་པར་བྱེད་པ། ཉ་སྟོབས་པོ་ཆེ། སེམས་ཅན་ ཐམས་
ཅད་འཇིལ་བར་བྱེད་པ། ཏ་གཙུག་ཏོར་འཁོར་ལོས་སྒྱུར་བ། རིགས་སྔགས་ཐམས་ཅད་གཅོད་པར་
བྱེད་པ། ཐ་གནོད་མཛེས། དེ་དག་གི་ཕྲིན་ལས། རིགས་སྔགས་ཐམས་ཅད་གནོན་པར་བྱེད་པ། རང་
གི་ལས་ངན་པ། ལས་ཐམས་ཅད་འཇོམས་པར་བྱེད་པ། གཞན་གྱིས་ལས་ངན་པ་ཐམས་ཅད་
འཇིག་པར་བྱེད་པ། གདོན་ཆེན་པོ་བཅོ་བརྒྱད་ལ་སོགས་པ། གདོན་ཐམས་ཅད་བརླག་པར་བྱེད་པ།
གདོན་ཐམས་ཅད་ལས་གཟའ་ཆེན་པོ་བརྒྱད། ཐར་བར་བྱེད་པ། འབྱུང་པོའི་རིགས་ཐམས་ཅད་
འགུགས་པར་བྱེད་པ། དབང་དང་མངོན་སྤྱོད་ལ་སོགས་པའི། རིག་སྔགས་ཀྱི་ལས་ཐམས་ཅད་དབྱུག་
སྔོན་སྟོབས་ཆེན་གཉིས་འདིས་གཟིར་བྱེད་དུ་འཇུག་པ། ལས་སྔར་མ་གྲུབ་པ་རྣམས་གྲུབ་པར་བྱེད་པ།
གྲུབ་པ་སྔར་ཟིན། རྣམས་ཆུད་མི་ཟ་བ། བདག་དང་གཞན་ལ་ཅི་དང་
ཅི། འདོད་པ་ཐུན་མོང་གི་ལས་ཐམས་
ཅད་རབ་ཏུ་སྦྱིན་པ། སྤྱིའི་ལས་སེམས་ཅན་ཐམས་ཅད་སྲུང་བར་བྱེད་པ། རྩ་བའི་ལས་བཞི། སྡིག་པ་ལ་
སོགས་པ་ཞི་བ། ཚེ་སོགས་རྒྱས་པ། མངོན་སྤྱོད་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་རེངས་
པར་བྱེད་པ། དབང་རྨུགས་པར་བྱེད་པའི་གསང་སྔགས་ཀྱི་མཐུ་ཆེན་པོ་འདི་སངས་རྒྱས་ཀྱི་
མཐུས་དམ་ཚིག་སེམས་དཔའ་ལག་ན་རྡོ་རྗེས་རབ་ཏུ་སྨྲས་སོ། །རྩ་བའི་སྔགས་སྟོན།
ན་མོ་རཏྣ་ཏྲ་ཡཱ་ཡ། དཀོན་མཆོག་གསུམ་ལ་ཕྱག་འཚལ་ལོ། །ན་མཿཙཎྜ་གཏུམ་པོ་ཕྱག་ན་རྡོ་རྗེ་ལ་
ཕྱག་འཚལ་ལོ། །བཛྲ་པཱ་ཎ་ཡེ། མ་ཧཱ་ཡཀྵ་གནོད་སྦྱིན་གྱི་སྡེ་དཔོན་ཆེན་པོ་ལ་སེ་ན་པ་ཏ་ཡེ། ཏདྱ་ཐཱ། འདི་
ལ268ལ



རྡོ་རྗེ་རྣམ་པར་འཇོམས་པའི་གཟུངས་བིར་ལུགས་ཀྱི་མཆན་དང་བཅས་པ།
ལྟ་སྟེ། ཨོཾ་ཏྲ་ཊ་༡ཏྲ་ཊ། ཏྲོ་ཊ་ཡ་༢ཁྲོ་ཊ་ཡ། སྤུ་ཊ་༢སྤུ་ཊ། སྤོ་ཊ་ཡ་༤སྤོ་ཊ་ཡ། གྷཱཎ་གྱུརྞ། གྷཱཎཱ་
པ་ཡ“གྷཎྞཱ་པ་ཡ། སེམས་ཅན་ཅེས་པ་སྔགས་ཀྱི་ཕྲད། སརྦ་༧སཏྭ་ནི། བོ་དྷ་བོ་དྷ། སཾ་བོ་དྷ་ཡ་༩སཾ་བོ་
དྷ་ཡ། བླ་མ་༡བྷཱབ་མ། སཾ་བྷུ་མ་ཡ་༡༡སཾ་བྷ་མ་ཡ། སརྦ་བྷུ་ཏ་ནི། འབྱུང་པོ་ཐམས་ཅད་པ་སྟེ་ཕྲད། ཀུ་
ཊ༡༢ཀུ་ཊ། སཾ་ཀུ་ཊ་ཡ་༡༣སཾ་ཀུ་ཊ་ཡ། དགྲ་བོ་ཐམས་ཅད་ཕྲད། སརྦ་ཤ་༡~ཏུཾ་ནཾ། གྷ་ཊ་༡༥གྷ་ཊ།
སཾ་གྷ་ཊ་ཡ༡༦སཾ་གྷ་ཊ་ཡ། སརྦ་བིདྱ་༡༧བཛྲ་བཛྲ། སྤོ་ཊ་༡༨བཛྲ་བཛྲ། ཀ་ཊ་༡༩བཛྲ་བཛྲ། མ་
ཊ་༢༠བཛྲ་བཛྲ། མ་ཐ་༢༡བཛྲ་བཛྲ། ཨཊྚ་ཧ་ས་༢༩ནཱི་ལ་བཛྲ། སུ་བཛྲ་ཡ་༢༣སྭཱ་ཧཱ། ཧེ་ཕུ་
༢༤ལུ། ནི་རུ་ཕུ་༢༥ལུ། མི་ལི་༢༦ཙུ་ལུ། གྲིཉྩ་ཀུ་ལུ༢༧། ཀུ་རུ་ཀུ་ལུ༢༨། བཛྲ་བི་ཛ་ཡཱ་ཡ་༢༩ས་
ཧཱ། ཀཱི་ལི་ཀཱི་ལཱ་ཡ་༣༠སྭཱ་ཧཱ། ཀ་ཊ་༣༡ཀ་ཊ། མ་ཊ་༣༢མ་ཊ། ར་ཊ༣༣ར་ཊ། མོ་ཊ་ན་༣༤པྲ་
མོ་ཊ་ནཱ་ཡ་སྭཱ་ཧཱ། ཙ་ར་ནི་༣༥ཙ་ར། ཧ་ར་༢༦་ཧ་ར། ས་ར་༣༧ས་ར། མཱ་ར་ཡ་༣༨མཱ་ར་ཡ།
བཛྲ་བི་དཱ་རཱ་༢༩ཡ་སྭཱ་ཧཱ། ཚིནྡྷ་བྷཱཚིནྡྷ། བིནྡྷ་༡བིནྡ། མ་ཧཱ་༤༢ཀཱི་ལི་ཀཱི་ལཱ་ཡ་སྭཱ་ཧཱ། བྷནྡྷ་
༤༣བྷནྡྷ། ཀྲོ་དྷ་ཀཱི་ལི་ཀཱི་ལཱ་ཡ༤༤སྭཱ་ཧཱ། ཙུ་རུ་༤༥ཙུ་རུ། ཙཎྜ་༤༦ཀཱི་ལི་ཀཱི་ལཱ་ཡ་སྭཱ་ཧཱ། ཏྲ་ས་ཡ་
༤༧ཏཱ་ས་ཡ། བཛྲ་ཀཱི་ལི་ཀཱི་ལཱ་ཡ་༤༨སྭཱ་ཧཱ། ཧ་ར་ཧ་ར་༩བཛྲ་དྷ་རཱ་ཡ་སྭཱ་ཧཱ། པྲ་ཧ་ར་(པྲ་ཧ་ར།
བཛྲ་པྲ་༥༡བྷཉྫནཱ་ཡ་སྭཱ་ཧཱ། མ་ཏིསྦི་རལ་བཛྲ། སུ་ཏིལླི་ར་༥༣བཛྲ། པྲ་ཏིལླི་ར་བཛྲ། མ་ཧཱ་
པ་༥བཛྲ། ཨ་པྲ་ཏི་ཧ་ཏ་
(༦བཛྲ། ཨ་མོ་གྷ་༥༧བཛྲ། ཨེ་ཧེ་ཧི་(༨བཛྲ། ཤྲཱི་གྷཾ་བ་ཡ་༥༩སྭཱ་ཧཱ། དྷ་
ར་དྷ་ར། ངྷི་རི“༡དྷི་རི། དྷུ་རུ་“༢དྷུ་རུ། རིགས་ཐམས་ཅད་དེ་ཕྲད། སརྦ་ཀུ་༦༣ལཾ། ཨཱ་བརྟ་ཡ་
༦༤སྭཱ་ཧཱ། ཆེ་གེ་མོ་སོད་ཅིག་པ་སྟེ་ཕྲད། ཨ་མུ་ཀཾ་མཱ་ར་ཡ་ཕཊ། ན་མས་མནྟ་བཛཱ་ཎཱན། སརྦ་བཛྲ་
ཀུ་ལཾ་ཨཱ་བརྟ་ཡ། མ་ཧཱ་བཛྲ་༡། གཤིན་རྗེ་མཐར་བྱེད། མ་ཧཱ་བ་༢ལེ། ཤེས་རབ་མཐར་བྱེད། ཀ་
ཏ༣པེ། པདྨ་མཐར་བྱེད། ཏ་ཏ༤་ལེ། བདུད་རྩི་འཁྱིལ་བ། ཨ་ཙ་ལེ། མི་གཡོ་བ། མཎྜ་ལ་༦མ་ཡེ། འདོད་
པའི་རྒྱལ་པོ། ཨ་ཏི་༧བཛྲ། དབྱུག་སྔོན་ཅན། མ་ཧཱ་བ་ལེ། སྟོབས་པོ་ཆེ། བེ་ག་རར་ཎ་༩ར་ཎ། གཙུག་
གཏོར་འཁོར་ལོས་སྒྱུར་བ། ཨ་༡༠ཛི་ཏེ། གནོད་མཛེས། ཛཱ་༡ལ། དེ་རྣམས་སྐུལ་བའི་ཕྲིན་ལས་བཅུ། ཛྭ་ལ། ཏི་
269ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཊི་༣ཏི་ཊི། ཏིང་ཟག་ལེ། ད་ཧ་ད་ཧ། ཏེ་ཙ་པ་ཏི། ཏི་ལི་༧ཏི་ལི། བནྡྷ་བནྡྷ། མ་ཧཱ་༩བ་ལེ།
བཛྲ་ཨཾ་ཀུ་༡༠ཤ་ཛྭ་ལཱ་ཡ་སྭཱ་ཧཱ། ན་མོ་རཏྣ་ཏྲ་ཡཱ་ཡ། སྙིང་པོ་སྟེ་ཁྲོ་བོ་བཅུའི་སྔགས། ན་མཿཙཎྜ་བཛྲ་
པཱ་ཎ་ཡེ། མ་ཧཱ་ཡཀྵ་སེ་ན་པ་ཏ་ཡེ། ཏདྱ་ཐཱ། ཨོཾ་ཧ་ར་༡ཧ་ར་བཛྲ། མ་ཐ་མ་ཐ་བཛྲ། དྷུ་ན་
དྷུ་༣ན་བཛྲ། ད་ཧ་ད་༤ཧ་བཛྲ། པ་ཙ་༥པ་ཙ་བཛྲ། དྷ་ར་༦དྷ་ར་བཛྲ། དྷ་ར་ཡ་དྷ་ར་༧ཡ་བཛྲ།
དཱ་རུ་ཎི་དཱ་རུ་ཎ་བཛྲ། ཚིནྡྷ་ཚིནྡྷ་བཛྲ། བྷིནྡྷ་བྷིནྡྷ་༡༠བཛྲ་ཧཱུཾ་ཕཊ། ཡང་སྙིང་ན་མཙཎྜ་བཛྲ་
ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། དེ་ལྟར་བཟླས་པས་
ལུས་ངག་ཡིད་གསུམ་གྱི།
སྡིག་པ་ཐམས་ཅད་བྱང་བྱས་ནས། །དེའི་འབྲས་བུ། སྡུག་བསྔལ་ཐམས་ཅད་མེད་པར་
བྱེད། །རྒྱུད་སྡེ་བཞི་པོ། རྒྱུད་དོ་ཅོག་གི་རྩ་བ་སྟེ། །གནས་སྐབས་ཀྱི་དཔལ་ཚེ་དང་བསོད་ནམས་ལ་སོགས་པ།
མཐར་ཐུག་གི་དཔལ་གཉིས་སུ་མེད་པའི་ཡེ་ཤེས། དཔལ་ཀུན་གྱིས་ནི་ལེགས་པར་བརྒྱན། །སེམས་ཅན་
དབང་པོ་མིག་ལ་སོགས་པ་ཉམས་པ་དང་། །ལས་ཀྱི་སྟོབས་ཀྱིས་བགེགས་ལ་སོགས་པས། ཚེ་ཟད་པ་དང་ཚེ་
ཉམས་དང༌། །མི་མཐུན་པའི་ཕྱོགས་ཕུན་སུམ་ཚོགས་མིན་གང་ཆགས་དང་། །ལྷན་ཅིག་སྐྱེས་པའི་
ལྷའམ་སྲུང་བའི་ལྷ་གཞན། ལྷ་རྣམས་རྒྱབ་ཀྱིས་ཕྱོགས་པ་དང་། །མཛའ་དུས་ཡོད་པའི་སྡུག་སྐྱེ་བོ་
སྡང་བར་འགྱུར་བ་དང༌། །བྲམ་ཟེའམ་དགེ་སྦྱོང་ལ་སོགས་དམོད་པ་གྲུབ་པས་གཙེས་པ་དང་། །ཕན་ཚུན་
འཁོན་གྲིབ་བམ་འཐབ་རྩོད་ཀྱིས་མཐུན་པ་མ་ཡིན་དང་། །ནོར་མེད་པའི་སྟོབས་ཀྱིས་ལོངས་ཏེ་ལྷའམ་མི་དག་གི་ཟིལ་
གྱིས་མནོན་ཅིང་། འགྲིབས་པས་ནི་གནོད་པ་དང་། །མྱ་ངན་གྱི་གནོད་པ་བཞི་མངལ་ལས་བདག་པོ་མེད་པའི་
སྦྲུམ་མ། གནོད་པ་དང་། །དགྲ་བགེགས་ཀྱི། འཇིགས་པ་དང་ནི་ཕོངས་པའི་སྟོབས་ཀྱིས་བཀྲེས་པ་དང་། །
གཟའ་བརྒྱད་ཀྱི་དང་རྒྱུ་སྐར་སྐར་མདའ་ལྟུང་བ་བྱད་སྟེམས་ཀྱིས་བཏབ་པ་དང་། །གདོན་ཆེན་པོ་བཅོ་བརྒྱད་
ལ་སོགས་པ། མི་བཟད་གདོན་གྱིས་ཉེན་པ་དང་། །མྱ་ངན་བྱེད་དུས་སུ་མངལ་ཆགས་པ་ལས་
ལས་བྱུང་བ་
མུ་གེའི་གནོད་པ་ཡི། །རྨི་ལམ་དུ་ལུས་འདམ་གྱིས་གོས་པའམ་དངོས་སུ་དྲི་ང་བ་ལ་སོགས་པའི་སྡིག་པ་མཐོང་ན་
ལ270ལ



རྡོ་རྗེ་རྣམ་པར་འཇོམས་པའི་གཟུངས་བིར་ལུགས་ཀྱི་མཆན་དང་བཅས་པ།
ཡང་། །གང་ཟག་དེས་ནི་རབ་བཀྲུས་གཙང་སྦྲ་དང་ལྡན་པ་གཙང་མ་ཡིས། །བསླབ་པ་གསུམ་དང་ཏིང་ངེ་
འཛིན་གཙོ་བོར་སྟོན་པའི་མདོ་སྡེ་དམ་པ་མཉན་པར་བྱ། །སྒྲུབ་པ་པོ། གང་དག་བྱང་སེམས་ཀྱིས་ཟིན་པས།
ཡིད་དགེ་སེམས་མི་དམིགས་པའི་རྒྱས་བཏབ་པས་དང་ཞིང་། །དྲི་ཞིམ་པོས་བསྒོས་པ་ལ་སོགས་པའི་གོས་གྱོན་ཏེ།
གཙང་མའི་གོས་ཀྱིས་རབ་བརྒྱན་ཏེ། །གཏིང་དཔག་དཀའ་བས། ཟབ་མོ་སངས་རྒྱས་སྤྱོད་ཡུལ་
བ་རྒྱ་ཆེ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་
དག་ནི་ཐམས་ཅད་ཀྱི། །མི་བཟད་པ་ཡི་ནད་མཛེ་ལ་སོགས་པ་དང་དང་གི་སྒྲས་དེ་མ་ཡིན་པའི་གནོད་པ་
གཞན་ཡང་བསྡུ། རྣམས་དང་། །སྔར་བསྟན་པའི་མི་དགེ་བ། དེ་དག་ཐམས་ཅད་ཞི་བར་བལྟ། གནས་སྐབས་
ཀྱི་འབྲས་བུ། ཚེ་དང་བསོད་ནམས་འཕེལ་བར་འགྱུར། །མཐར་ཐུག་གི་འབྲས་བུ། སྡིག་པ་ཀུན་ལས་
རྣམ་པར་ཐར། །བུམ་རྫས། ནོར་བུ་ཉུངས་ཀར་ངུར་བ་དང་། །རིན་ཆེན་སྨན་ལྔ་འབྲུ་ལྔ་རིན་པོ་ཆེ་ལྔ་
ལ་སོགས་པའི་བཅུད་རྨ་མེད་ཙན་དན་བཅས། །ཤེལ་དང་རྡོ་རྗེ་མེ་ཏོག་དང་། །བུམ་པའི་སྟེང་དུ་བཞག་ལ།
ལུ་མ་ལ་སོགས་པའི་ཆུ་ཡིས་བུམ་པའི་རྒྱུ་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །
ཀྱང་གི་སྒྲས་རྫས་ལ་སོགས་པའང་བསྡུ། གཙང་མའི་གོས་ཀྱིས་མགུལ་ཆིངས་དཀྲིས་ཤིང་བུམ་པ་དགང་། །
བཟླས་པའི་གྲངས་རྩ་སྔགས་ལན་གྲངས་ཉི་ཤུ་རྩ་གཅིག་གམ། །ཡང་ན་སྙིང་པོ་ཉེ་སྙིང་ལན་གྲངས་
བརྒྱ་རྩ་བརྒྱད། །རྡོ་རྗེ་རྣམ་འཇོམས་ཆོ་ག་བཞིན་དུ་བསྒོམ་ཞིང་། བར་གྱི་ཚིག་མི་མངོན་པ་སྟེ་འདིས་མཚོན་
ནས་གཏོར་མ་དང་སྦྱིན་སྲེག་ལ་སོགས་པ་གཞན་ཡང་གྱིས་ཤིག་བར་བསྡུའོ། །བཟླས་ནས་ནི། །སྔོན་བྱུང་གི་དབང་དུ་
བྱས་པ། རྒྱལ་པོ་ཞེས་བོས་ནས་རྟག་ཏུ་ཁྲུས་གྱིས་ཤིག །རྡོ་རྗེ་རྣམ་པར་འཇོམས་པ་ཞེས་བྱ་བའི་
གཟུངས་རྫོགས་སོ། །
རྒྱ་གར་གྱི་མཁན་པོ་ཛི་ན་མི་ཏྲ་དང་། དཱ་ན་ཤཱི་ལ་དང་། ཞུ་ཆེན་གྱི་ལོ་ཙྪ་བ་བན་དེ་ཡེ་
ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པའོ།།
རྡོ་རྗེ་རྣམ་འཇོམས་གཏིང་མཐའ་མེད་གཞུང་ལ། །བློ་ཞན་ཁོ་བོས་དཔག་པར་མི་ནུས་
~271



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱང་། །གྲགས་པ་རྒྱལ་མཚན་གསུང་གིས་ཕྱེ་བ་ཡི། །རྗེས་སུ་ཞུགས་ཏེ་འདི་ཡང་སྤེལ་བ་
ལགས། །རྣམ་འབྱོར་གྱི་དབང་ཕྱུག་བིར་ཝ་པའི་མན་ངག་དཔལ་ས་སྐྱ་པའི་གསུང་བཞིན།
སྐད་གཉིས་སྨྲ་བ་ཀུན་དགའ་རྒྱལ་མཚན་དཔལ་བཟང་པོས་མཚན་དུ་བཏབ་པའོ།། །།
272ལ



༄༅། །རྡོ་རྗེ་རྣམ་པར་འཇོམས་པའི་རྣམ་པར་བཤད་
པ་བདུད་རྩི་སྤེལ་བ་ཞེས་བྱ་བ།
ཆོས་རྗེ་ས་སྐྱ་པཎ་ཆེན།
བླ་མ་དམ་པའི་ཞབས་ལ་ཕྱག་འཚལ་ལོ། །བཅུ་ཕྲག་རྡོ་རྗེ་ཕོ་ཉ་མོ་དྲུག་ཅུ་རྩ་བཞི་ཁྲོ་བོ་
བཅུ་གཅིག་བདུན་དང་ལྔ་ཕྲག་གཅིག །དཔལ་ལྡན་དཀྱིལ་འཁོར་གཉིས་ཁྲོ་བོ་དང་ཁྲོ་མོའི་
རིམ་པ་བྲལ་བསྒྲུབ་པར། །བཏུད་དེ་རྣམས་གང་ཟག་དབང་པོ་རྣོ་རྟུལ་བཞི་བཟུང་བའི་ཕྱིར།
བརྒྱད་ཕྲག་རྒྱུད་སྡེ་བཞི་ཕྱེད་ཀྱི་བླ་མ་དབྱེ། འདིར་རྣལ་འབྱོར་གྱི་དབང་ཕྱུག་ཆེན་པོ་བིརྱ་
པའི་གསུང་གི་གདམས་པ་དཔལ་ས་སྐྱ་པ་ཆེན་པོ་ལས་རིམ་པར་བརྒྱུད་པའི་རྡོ་རྗེ་རྣམ་པར་
འཇོམས་པའི་རྒྱུད་ཀྱི་བཤད་པ་རྒྱུད་སྡེ་བཞི་དང་འབྲེལ་བའི་མན་ངག་གཅིག་ནས་གཅིག་
ཏུ་བྱིན་རླབས་ཀྱི་རྒྱུན་མ་ཆད་པ་ངོ་མཚར་དང་བཅས་པ་འདི་བྲི་བ་ལ་སྐྱོན་མེད་དོ།
དེའང་རྒྱུད་ལས། རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །
ཞེས་འབྱུང་བས་གང་ཟག་སྦྱང་པ་ཆེ་འབྲིང་བཞིའི་བྱེ་བྲག་གིས་རྒྱུད་སྡེ་བཞི་དང་སྒོ་བསྟུན་
ནས་མངོན་པར་རྟོགས་པ་གཅིག་ཉིད་ལ་བྱེ་བྲག་མི་འདྲ་བ་བཞི་འབྱུང་བ་ཡིན་ཏེ། དེ་ལྟར་
མདུན་དུ་བསྐྱེད་ན་བྱ་བའི་རྒྱུད། བདག་དང་མདུན་གཉིས་ཀར་བསྐྱེད་ན་སྤྱོད་པའི་རྒྱུད།
ཀ273ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདག་འབའ་ཞིག་ཏུ་བསྐྱེད་ལ་ཡེ་ཤེས་སེམས་དཔའ་གཤེགས་སུ་གསོལ་ན་རྣལ་འབྱོར་གྱི་
རྒྱུད་སྒྲུབ་པ་ཡིན་ནོ། །
དེ་ལྟ་བུའི་ཚུལ་དེ་དག་བསྒོམ་ན་གསུམ་སྟེ། ཐབས་ཀྱི་བསྲུང་བ་དང་། ཤེས་རབ་ཀྱི་
བསྲུང་བ་དང་། གཉིས་སུ་མེད་པའི་བསྲུང་བའོ། །དང་པོ་ནི། དཀོན་མཆོག་གསུམ་ལ་
སྐྱབས་སུ་སོང་བའི་རྗེས་ལ་སེམས་ཅན་ཐམས་ཅད་ཀྱི་དོན་དུ་བདག་གིས་སངས་རྒྱས་ཐོབ་
པར་བྱ། དེའི་དོན་དུ་རྡོ་རྗེ་རྣམ་པར་འཇོམས་པ་བསྒོམ་སྙམ་པའོ། །གཉིས་པ་ནི། ཨོཾ་ཤུན་ཏཱ་
ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉྩ་ཧཾ། ཞེས་བརྗོད་པས་དངོས་པོ་མཐའ་དག་ནམ་མཁའ་ལྟར་
ཡུལ་སྣང་བ་མི་དམིགས་པར་སྟོང་པར་བསྒོམ་པའོ། །
གསུམ་པ་ནི། སྟོང་པའི་ངང་ལས་པཾ་ལས་པདྨ་རཾ་ལས་ཉི་མའི་སྟེང་དུ་ཧཱུྃ་ལས་རྡོ་རྗེ་
ཧཱུྃ་གིས་མཚན་པ། དེ་ལས་འོད་འཕྲོས་པས་རྡོ་རྗེའི་ར་བ་གུར་བླ་རེ་མེ་རི་འབར་བ། དེའི་
ནང་དུ་སྲུང་བའི་འཁོར་ལོ་རྩིབས་བཅུ་པ། དེའི་ནང་དུ་པཾ་ལས་པདྨ་རཾ་ལས་ཉི་མའི་སྟེང་དུ་
བདུད་བཞིའི་གདན་ནོ། །དེའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་སྤྲོས་བསྡུས་གཅིག་ཏུ་
གྱུར་པ་ལས་རྡོ་རྗེ་རྣམ་པར་འཇོམས་པ་མ་ར་ཀ་ཏ་ལྟར་ལྗང་བ། ཅུང་ཟད་ཁྲོ་བ། ཡིད་ཙམ་
འཛུམ་པ། གཡས་སྣ་ཚོགས་རྡོ་རྗེ་ཐུགས་ཀར་འཛིན་པ། གཡོན་པ་དྲིལ་བུ་དཀུར་འཆང་བ།
ཞབས་ཕྱེད་ཀྲུང་རྒྱན་ཐམས་ཅད་ཀྱིས་བརྒྱན་པའོ། །དེའི་ཐུགས་ཀར་པཾ་ལས་པདྨ་དང་རཾ་
ལས་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་འབྱིན་པའི་ཚུལ་དུ་ཧཱུྃ་ཞེས་བརྗོད། ཁྲོ་
བོ་བཅུ་རྡོ་རྗེ་གུར་ལས་འབྱུང་བ་བཞིན་ཕྱོགས་བཅུར་སྤྲོས། ཕྱི་རོལ་གྱི་འཕར་མ་ལ་རྡོ་རྗེ་
ཕོ་ཉ་མོ་དྲུག་ཅུ་རྩ་བཞི་ཕྱོགས་མཚམས་རྣམས་སུ་བརྒྱད་བརྒྱད་སྤྲོས་ཏེ། དེའང་ཤར་གྱི་
རྣམས་དཀར་པོ། ལྷོའི་རྣམས་སེར་པོ། ནུབ་ཀྱི་རྣམས་དམར་པོ། བྱང་གི་རྣམས་ལྗང་གུ།
མཚམས་ཀྱི་རྣམས་ཕྱེད་གཟུགས་སོ། །ཐམས་ཅད་ཀྱང་ཞལ་གཅིག་ཕྱག་གཉིས་མ། ཤར་
~274ལ



རྡོ་རྗེ་རྣམ་པར་འཇོམས་པའི་རྣམ་པར་བཤད་པ་བདུད་རྩི་སྤེལ་བ་ཞེས་བྱ་བ།
གྱི་རྣམས་ཀྱི་གཡས་པས་འཁོར་ལོ། །ལྷོའི་རིན་ཆེན། ནུབ་ཀྱི་པདྨ། བྱང་གི་རལ་གྲི། བྱང་
ཤར་གྱིས་མིག་གིས་སྤུས་པའི་འཁོར་ལོ། ཤར་ལྷོའི་རྡོ་རྗེ། ལྷོ་ནུབ་ཀྱི་པདྨ། ནུབ་བྱང་གི་
ཨུཏྤལ། གཡོན་པ་ཐམས་ཅད་སྡིགས་མཛུབ། ཡང་ན་ཐམས་ཅད་ལ་རྡོ་རྗེ་དང་དྲིལ་བུ་
འཛིན་པར་བསྒོམས་ཀྱང་རུང་གསུངས་སོ། །དེ་ནས་སྐུ་གསུང་ཐུགས་བྱིན་གྱིས་བརླབ།
དབང་བསྐུར་རིགས་ཀྱི་བདག་པོས་རྒྱས་བཏབ་སྟེ། གཤིན་རྗེ་མཐར་བྱེད་ལ་རྣམ་པར་སྣང་
མཛད། པདྨ་མཐར་བྱེད་ལ་འོད་དཔག་མེད། གཙོ་བོ་ལ་སོགས་པ་གཞན་མི་བསྐྱོད་པའོ། །
རྡོ་རྗེ་ཕོ་ཉ་མོ་རྣམས་ཤར་ལ་སོགས་པ་རིམ་པ་ལྟར་རྣམ་སྣང་དང་། རིན་འབྱུང་དང་། འོད་
དཔག་མེད་དང་། དོན་ཡོད་གྲུབ་པའོ། །བྱང་ཤར་གྱི་རྣམ་སྣང་། ཤར་ལྷོའི་མི་བསྐྱོད་པ། ལྷོ་
ནུབ་ཀྱི་འོད་དཔག་མེད། ནུབ་བྱང་གི་དོན་ཡོད་གྲུབ་པས་དབུ་བརྒྱན་པའོ། །མངོན་པར་
རྟོགས་པ་བསྒོམ་པའི་རིམ་པའོ། །
དེ་ནས་སྔགས་ཀྱི་བཟླས་པ་ལ་གཉིས་ཏེ། བསྙེན་པ་དང་ལས་ལ་སྦྱར་བའོ། །དང་
པོ་ནི། ཉེ་སྙིང་གཙོ་བོ་འབའ་ཞིག་གིའོ། །སྙིང་པོ་ཁྲོ་བོ་བཅུ་དང་ཐུན་མོང་བའོ། །རྩ་སྔགས་
རྡོ་རྗེ་ཕོ་ཉ་མོ་རྣམས་དང་ཐུན་མོང་བའོ། །དེ་ལྟར་གསང་སྔགས་དེ་དག་མཚན་མ་མཐོང་
བའམ། འབུམ་ཕྲག་བཞི་ལ་སོགས་པ་བསྙེན་པར་བྱའོ། །ལས་སྦྱོར་ནི་གང་ཟག་རབ་
བསམ་གཏན་ལ་བརྟེན་པ་ཙམ་གྱིས་གྲུབ་བོ། །འབྲིང་སྔགས་དང་བསམ་གཏན་གཉིས་
ཀྱིས་འགྲུབ་བོ། །ཐ་མས་དེ་དག་གི་སྟེང་དུ་འཁོར་ལོ་ལ་བརྟེན་ཏེ་འགྲུབ་བོ། །ཤིན་ཏུ་ཐ་
མས་དེ་དག་གི་སྟེང་དུ་སྦྱིན་སྲེག་གི་ལས་ཀྱིས་འགྲུབ་བོ། །དང་པོ་ནི། ཞི་རྒྱས་ལ་སོགས་པ་
མངོན་པར་རྟོགས་པ་བསྒོམ་ཞིང་སྡིག་པ་ཞི་བ་དང་ཚེ་རྒྱས་པ་ལ་སོགས་པ་ཇི་ལྟར་བསམ་པ་དེ་
དང་དེ་ཐོགས་པ་མེད་པར་འགྲུབ་བོ། །གཉིས་པ་ནི། ཡིད་ཀྱིས་སྔ་མ་བཞིན་བསམས་ལ་
ངག་གིས་སྔགས་བཟླས་པ་ཙམ་གྱིས་འགྲུབ་བོ། །
ལ275



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ་ནི། བྲི་བའི་གཞི་གྲོ་གའམ། རས་སམ་ཤིང་ཤུན་ལའོ། །སྣག་ཚ་ནི་ཙནྡན་
དཀར་པོ་དང༌། སྲིན་ལག་གི་རྒྱུན་ནམ། རྒྱ་སྐྱེགས་དང་གུར་ཀུམ་མམ། འགི་ཝང་དང་།
དུག་དང་། ཁྲག་དང་། སྐྱེ་ཚེ་དང་། ཡུངས་ཀར་རྣམས་རིམ་པ་བཞིན་ཞི་བ་དང་རྒྱས་པ་དང་
དབང་དང་མངོན་སྤྱོད་རྣམས་ལའོ། །འཁོར་ལོའི་དབྱིབས་ནི་རྩིབས་བཅུ་པ། ལྟེ་བ་དང་མུ་
ཁྱུད་དུ་བཅས་པའི་དབུས་སུ་ཉེ་སྙིང་སྤེལ་ཚིག་དང་བཅས་པ། རྩིབས་བཅུ་ལ་སྙིང་པོ་སྤེལ་
ཚིག་དང་བཅས་པ། མུ་ཁྱུད་ལ་རྩ་སྔགས་སྤེལ་ཚིགས་དང་བཅས་པ་བྲིའོ། །དེ་ལ་རབ་ཏུ་
གནས་པ་ལེགས་པར་བྱས། བདག་གཞན་བསྲུང་བའམ་ཞི་བ་ལ་དེ་དང་དེ་ལ་གདགས་སོ། །
རྒྱས་པ་ནི། གཙུག་ལག་ཁང་དུ་མཆོད་པར་བྱའོ། །དབང་ལ་ནི་མར་དང་སྦྲང་རྩིའི་ནང་དུའོ། །
མངོན་སྤྱོད་ལ་ནི་མཆོད་རྟེན་ལ་སོགས་པའི་འོག་ཏུའོ། །
བཞི་པ་ནི། ཤིན་ཏུ་ཐ་མས་སྦྱིན་སྲེག་ལ་བརྟེན་པ་ནི་ཐབ་ཀྱི་དབྱིབས་དང་ཚད་ལ་
སོགས་པ་ལས་བཞིའི་བྱེ་བྲག་གིས་ཐ་དད་པར་བྱའོ། །དངོས་གཞི་ལ་ལོ་ཀའི་མེ་ལྷ་མཆོད་
པའི་རྗེས་ལ་ལྷ་རྣམས་བསྐྱེད་ལ་སྦྱིན་སྲེག་བྱའོ། །བསྲེག་རྫས་ནི་ཏིལ་དང་། ཞོ་དང་། ཨུཏྤལ་
དང་། ཚེར་མ་རྣམས་ཞི་བ་ལ་སོགས་ལ་རིམ་པས་བསྲེག །ཡང་ལྷག་མས་ལོ་ཀ་པའི་མེ་ལྷ་
མཆོད་པ་ལ་སོགས་པ་ཐམས་ཅད་གཞན་དང་ཐུན་མོང་བའོ། །མངོན་པར་རྟོགས་པ་ལག་
ཏུ་བླང་བའི་རིམ་པ་མཐའ་དག་བསྟན་ཟིན་ཏོ། །གལ་ཏེ་རང་ངམ་གཞན་གྱི་དོན་དུ་བུམ་པ་
ལ་བརྟེན་ཏེ་ཁྲུས་ཀྱི་ཆོ་གས་ལས་བཞི་སྒྲུབ་པར་འདོད་ན། བུམ་པ་མཚན་ཉིད་དང་ལྡན་པ་
ལ་མགུལ་ཆིངས་དང་ཁ་རྒྱན་དང་བཅུད་བཅུག་སྟེ། སྐད་ཅིག་གིས་ཨོཾ་སྭ་བྷཱ་བ་ཤུདྡྷ་སརྦ་
དྷམཱཋསྭ་བྷཱ་ཝ་ཤུད་དྷོཉཧཾ་ཞེས་བརྗོད་པས་སྟོང་པར་བསམ། སྟོང་པའི་ངང་ལས་ཧཱུཾ་ལས་
རིན་པོ་ཆེའི་བུམ་པ་ལྟོ་བ་ཡངས་པ་མཚན་ཉིད་དང་ལྡན་པ་བསྐྱེད་པ་དེའི་ནང་དུ་སྔར་
བཤད་པའི་བཅོམ་ལྡན་འདས་འཁོར་དང་བཅས་པ་ཆོ་ག་བཞིན་བསྐྱེད་ནས་ཡན་ལག་བཞི་
༤276



རྡོ་རྗེ་རྣམ་པར་འཇོམས་པའི་རྣམ་པར་བཤད་པ་བདུད་རྩི་སྤེལ་བ་ཞེས་བྱ་བ།
རྫོགས་སུ་བྱ་སྟེ། བུམ་པའི་སྟེང་གི་རྡོ་རྗེ་ལ་གཟུངས་ཐག་བཏགས་ནས་རྒྱུད་རིལ་པོ་རྫོགས་
པར་ལན་གཅིག ། གཞན་རྩ་སྔགས་དང་སྙིང་པོ་ཉེ་སྙིང་རྣམས་ལན་གསུམ་མམ། ཉི་ཤུ་རྩ་
གཅིག་གམ། བརྒྱ་རྩ་བརྒྱད་དུ་བཟླས་ཤིང་། རང་གི་སྙིང་གའི་ཧཱུྃ་ལས་འོད་འཕྲོས་པས་ལྷ་
རྣམས་དམར་པོར་གྱུར་པར་བསམས་པས་བདག་གི་དབང་དུ་འདུས་ཏེ་དེ་རྣམས་ལས་འོད་
བྱུང་བས་བདག་ལ་ཕོག་པས་བྱིན་གྱིས་བརླབས་པར་བསམ་ཞིང་བཟླའོ། །དེའི་མཐར་ལྷ་
རྣམས་འོད་དུ་ཞུ་བའི་ཆུར་བསམས་ལ། རང་ངམ་གཞན་ལ་བླུད་པ་དང་གཏོར་བ་ལ་
སོགས་པ་བྱའོ། །དེའང་ཞི་བ་ལ་སོགས་པ་ལ་ཁ་དོག་གི་དབྱེ་བ་སྔ་མ་བཞིན་བྱའོ། །རྒྱུད་སྡེ་
བཞི་དང་རྗེས་སུ་བསྟུན་ན་བྱ་བ་དང་སྤྱོད་པའི་རྒྱུད་ལ་བུམ་པའི་སྟེང་དུ་ལྷ་བསམས་པ་དེ་
ལས་བདུད་རྩིའི་རྒྱུན་བུམ་པར་བབས་པར་བསམ་ཞིང་ཟློས་ལ། རྣལ་འབྱོར་དང་རྣལ་
འབྱོར་ཆེན་པོར་བྱེད་ན་བུམ་པའི་ནང་དུ་ལྷ་བསམ་མོ། །
ད་ནི་གཞུང་གི་ཆ་ཅུང་ཟད་དགྲོལ་བར་བྱ་སྟེ། དེ་ལ་བསྙེན་པ་དང་ལས་ལ་སྦྱར་བ་སྟོན་
པར་བྱེད་པའི་གཞུང་གཉིས་ལས། དང་པོ་ནི། འདི་སྐད་བདག་གིས་ཐོས་པ་ཞེས་བྱ་བ་ནས་
རྡོ་རྗེ་སྙིང་པོས་རབ་ཏུ་སྨྲས་ཏེ་ཞེས་བྱ་བའི་བར་གྱིས་གཙོ་བོ་བསྐྱེད་པའོ། །མི་ཆོད་པ་ཞེས་
བྱ་བ་ནས་རིག་སྔགས་ཐམས་ཅད་གཅོད་པར་བྱེད་པ་ཞེས་བྱ་བའི་བར་ནི་ཁྲོ་བོ་བཅུ་བསྐྱེད་
པའོ། །
གཉིས་པ་ལས་ལ་སྦྱར་བ་ལ་གཉིས་ལས། སེམས་ཅན་ཐམས་ཅད་བསྲུང་བ་ཞེས་བྱ་
བ་ཡན་ཆད་ཡན་ལག་གི་བྱ་བ་ཡིན་ལ། ལག་ན་རྡོ་རྗེས་རབ་ཏུ་སྨྲས་ཏེ་ཞེས་བྱ་བ་ཡན་ཆད་
རྩ་བའི་ལས་ཡིན་ནོ། །རྒྱས་པར་གཞུང་གི་ཆ་ཉིད་དུ་ཤེས་པར་བྱའོ། །མདོར་བསྡུས་པའི་
ཚུལ་གྱིས་མངོན་པར་རྟོགས་པ་ཟབ་བའི་རིམ་པ་མཐའ་དག་བསྟན་ཟིན་ཏོ། །
མཐུ་སྟོབས་དབང་ཕྱུག་དྲི་མེད་གདམས་པའི་རྒྱུན། །མ་འདྲེས་མཐའ་དག་གང་གིས་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྙེས་གྱུར་པ། །བླ་མའི་གསུང་རབ་གུས་པས་འདོད་པ་ལ། །ཇི་ལྟར་རྟོགས་བཞིན་རྗེས་
སུ་བསྟན་པ་ཡིན། །
རྡོ་རྗེ་རྣམ་པར་འཇོམས་པའི་རྣམ་པར་བཤད་པ་བདུད་རྩི་སྤེལ་བ་ཞེས་བྱ་བ་གསང་
སྔགས་འཛིན་པ་ཀུན་དགའ་རྒྱལ་མཚན་གྱིས་གཞན་གྱི་དོན་དང་རང་གི་བརྗེད་བྱང་དུ་
དཔལ་ས་སྐྱའི་གཙུག་ལག་ཁང་དུ་སྦྱར་བ་རྫོགས་སོ།། །།
ལ278



༄༅། །རྡོ་རྗེ་རྣམ་འཇོམས་ཀྱི་ཊི་ཀ་བཞུགས་སོ། །
དམར་སྟོན་ཆོས་ཀྱི་རྒྱལ་པོ།
རྡོ་རྗེ་འཆང་དང་མཚུངས་པ་ཡི། །བླ་མ་རྣམས་ལ་ཕྱག་འཚལ་ཏེ། །མི་བརྗེད་
གཟུངས་ནི་མ་ཐོབ་པས། །ཞལ་ནས་རྙེད་པའི་ངག་སྒྲོས་བྲི། །
རྒྱུད་འདི་འཆད་ན་དོན་ལྔར་ཤེས་པར་བྱ་སྟེ། རྒྱུད་འདི་གང་ཡིན་བྱ་བ་དང་གཅིག །
གསུངས་ལུགས་ཇི་ལྟར་གསུངས་བྱ་བ་དང་གཉིས། གཞུང་དུམ་བུ་དུར་གནས་བྱ་བ་དང་
གསུམ། མཚན་གྱི་དོན་གང་གིས་བྱ་བ་དང་བཞི། རྒྱུད་འདི་རང་ལ་དོན་རྣམ་པ་དུས་བསྟན་
ཞེས་བྱ་བ་དང་ལྔའོ། །དང་པོ་ལྟར་ན། སྔོན་ཆོས་ཐམས་ཅད་བསྡུ་ན་འཁོར་བ་དང་མྱ་ངན་
ལས་འདས་པ་གཉིས་སུ་འདུས་ཞེས་པའམ། ཡང་བཀའ་དང་བསྟན་ཆོས་གཉིས་སུ་འདུས་
ཞེས་པར་ཀྱང་གསུང་སྐད། ཕྱིས་ནི་ཆོས་ཐམས་ཅད་བསྡུ་ན་འདུས་བྱས་དང་འདུས་མ་བྱས་
གཉིས་སུ་འདུས་གསུངས་ཏེ་དེ་ཁྱབ་ཆེ། འདི་ལྟར་ན་འདུས་མ་བྱས་ལ་མིང་གིས་ཕྱེ་པས་
དོན་ལ་དབྱེ་བ་མེད། འདུས་བྱས་ཀྱི་དབང་དུ་བྱས་ན་འཁོར་བའི་རྒྱུ་འབྲས་དང་མྱ་ངན་
ལས་འདས་པའི་རྒྱུ་འབྲས་གཉིས་སུ་འདུས། དང་པོ་འཁོར་བའི་རྒྱུ་འབྲས་ནི་ཀུན་འབྱུང་
དང་སྡུག་བསྔལ་སྟེ་བདེན་པ་གཉིས། གཉིས་པ་མྱ་ངན་འདས་ནི་ལམ་དང་འགོག་པའི་བདེན་
279



འགན་དེ་རྔ་བོ་ཆེ་ལ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་སྟེ་བདེན་པ་གཉིས་སུ་འདུས། དེས་ན་བདེན་པ་བཞིར་འདུས་སོ། །བདེན་པ་བཞི་པོ་ཡང་སྔ་
མ་གཉིས་ནི་སྤང་བྱ་ཡིན་ལ། ཕྱི་མ་གཉིས་ནི་ཐོབ་བྱའོ། །སྤང་བྱ་སྤང་ཞིང་ཐོབ་བྱ་ཐོབ་པའི་
ཐབས་སུ་བཀའ་དང་བསྟན་ཆོས་གཉིས་གསུངས་སོ། །དེ་ལ་བཀའི་གོ་བ་ནི་སངས་རྒྱས་
དང་པོ་བྱང་ཆུབ་མཆོག་ཏུ་སེམས་བསྐྱེད་དཀའ་བ་མང་པོ་སྤྱད་ཐ་མ་རྡོ་རྗེ་གདན་གྱི་སྤོ་ལ་
མངོན་པར་རྫོགས་པར་སངས་རྒྱས་གདུལ་བྱ་སེམས་ཅན་རྣམས་ཀྱི་དོན་དུ་ཞལ་ནས་
གསུངས་པ་དང་མ་གསུངས་ཀྱང་བྱིན་གྱིས་བརླབས་ཀྱིས་ཤིང་བུ་དང་ལྡེའུ་དང་དུང་དང་
་སོགས་པ་རྣམས་ལས་ཆོས་ཀྱི་སྒྲ་བྱུང་ཚད་ཐམས་ཅད་ལ་བཀའ་ཞེས་
བྱའོ། །
དེ་ཡང་གྲོང་ཁྱེར་རྩྭ་མཆོག་ཏུ་དགུང་ལོ་བརྒྱད་བཅུ་རྩ་གཉིས་སམ་བརྒྱད་བཅུའ་ལ་
མྱ་ངན་ལས་འདས་པའི་ཚུལ་མ་བསྟན་པའི་བར་རྣམས་སུ་ཆོས་བྱུང་ཚད་ལ་བཀའ་ཞེས་
བྱའོ། །འོ་ན་སངས་རྒྱས་ལ་མྱ་ངན་ལས་འདའ་བ་ཡོད་དམ་ཞེ་ན། དོན་ལ་མེད་དེ། མདོའ་
ལས། སངས་རྒྱས་མྱ་ངན་ཡོང་མི་འདའ། །ཆོས་ཀྱང་ནུབ་པར་མི་འགྱུར་རོ། །ཞེས་གསུངས་
སོ། །འོ་ན་འདས་ཚུལ་བསྟན་པ་ལ་དགོས་པ་ཅི་ཡོད་ཞེ་ན། དགོས་པ་ནི་གཉིས་ཏེ། དངོས་
པོར་འཛིན་པ་ཆེ་བའི་གང་ཟག་འདུལ་བ་དང་། ལེ་ལོ་ཅན་གྱི་གང་ཟག་གཉིས་འདུལ་བར་
བྱ་བའི་ཕྱིར་རོ། །འོན་ན་སངས་རྒྱས་ཀྱི་བཀའ་རང་ཇི་ཙམ་གསུངས་ཞེ་ན། སྤྱིར་ཚད་
གཟུང་དུ་མེད་ན་ཡང་གདུལ་བྱའི་སྤང་བྱ་ལྟོས་ཏེ་ཆོས་ཀྱི་སྒོ་མོ་བརྒྱ་ཁྲི་བཞི་སྟོང་ཙམ་དུ་
བསྡུར་བཏུབ། དེ་ཡང་གདུལ་བྱ་སེམས་ཅན་རྣམས་ལ་འདོད་ཆགས་ལས་གྱུར་པ་ཉི་ཁྲི་
ཅིག་སྟོང་ཞེ་སྡང་དང་། གཏིའི་མུག་དང་། དུག་གསུམ་ཆ་མཉམ་པ་ལས་གྱུར་པ་ཉི་ཁྲི་ཅིག་
སྟོང་ཡོད་པས། སྤང་བྱ་བརྒྱའ་ཁྲི་བཞི་སྟོང་གི་གཉེན་པོར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་
གསུངས་སོ། །དེ་རྣམས་ཀྱང་བརྗོད་བྱ་གཙོར་སྟོན་པ་ལ་ལྟོས་ཏེ་འདུལ་བ་མདོ་སྡེ་མངོན་པ་
ལ280~



རྡོ་རྗེ་རྣམ་འཇོམས་ཀྱི་ཊི་ཀ
སྟེ་སྡེ་སྣོད་རིན་པོ་ཆེ་རྣམ་པ་གསུམ་དུ་འདུས་སོ། །
གང་ཟག་ལ་ལྟོས་ཏེ་ཉན་ཐོས་རང་རྒྱལ་བྱང་ཆུབ་སེམས་དཔའི་ཐེག་པ་གསུམ་དུ་
ཡང་བསྡུར་བཏུབ་གསུང་། སྙིང་རྗེ་དང་ཤེས་རབ་ལ་ལྟོས་ཏེ་ཐེག་པ་ཆེན་པོ་དང་ཆུང་དུ་
གཉིས་སུ་བསྡུར་བཏུབ་གསུངས། དེ་ཡང་ཐེག་པ་ཆེ་ཆུང་གི་ཁྱད་དང་། ཐེག་པའི་དབྱེའ་བ་
དང་ངོ་བོ་དང་ངེས་ཚིག་རྣམས་གཞན་དུ་ཤེས་པར་བྱའོ། །དེ་ལྟར་བཀའ་ནི་དེ་ཙམ་དུ་
གསུངས་ལ། དེ་ཙམ་དུ་བསྡུར་བཏུབ་བོ། །
འོ་ན་བསྟན་ཆོས་བྱ་བ་ཅི་ལ་ཟེར་ན། བསྟན་ཆོས་ནི་སངས་རྒྱས་སྐུ་མྱ་ངན་ལས་
འདས་ཚུལ་བསྟན་ནས་ལོ་བཞིའ་བརྒྱའ་ལོན་ཙམ་ན་སངས་རྒྱས་ཀྱི་དགོངས་པ་ཟབ་ལ་རྒྱ་
ཆེ་བ་དེ་སློབ་དཔོན་ཀླུ་གྲུབ་ལ་སོགས་པ་སངས་རྒྱས་ཀྱི་གདམས་པ་རྒྱུན་མ་ཆད་པ་ལ་བརྟེན་
ནས་བཀའི་དོན་འགྲེལ་བར་བྱེད་པ་དེ་ལ་བསྟན་ཆོས་ཞེས་བྱའོ། །དེ་ལྟར་བཀའ་དང་བསྟན་
ཆོས་གཉིས་ལས་འདི་བཀའོ། །བཀའ་ལ་མང་དུ་ཕྱེ་ཉུང་དུ་བསྡུས་པས་ཐེག་པ་ཆེ་ཆུང་གཉིས་
སོ། །དེ་ལ་འདི་ཐེག་པ་ཆེན་པོའོ། །
འོ་ན་ཐེག་པ་ཆེན་པོ་དུ་ཡོད་ཅེ་ན། གཉིས་ཏེ། ཕ་རོལ་ཕྱིན་པ་དང་། སྔགས་སོ། །དེ་
ལ་ཕ་རོལ་དུ་ཕྱིན་པའི་གོ་ནི། ཉན་ཐོས་རང་རྒྱལ་གཉིས་ལས་ཕ་རོལ་དུ་ཕྱིན་ཏེ་བཟང་པོར་
གྱུར་པས་ནའམ། ཐེག་པ་ནི་ཕ་རོལ་དུ་ཕྱིན་པ་དྲུག་གམ་ལམ་དུ་ཁྱེར་བས་ནའོ། །དེ་ཉིད་
ལ་རྒྱུ་ལམ་དུ་ཁྱེར་བས་རྒྱུའི་ཐེག་པ་ཞེས་ཀྱང་བྱ། རྒྱུ་འབྲས་གཉིས་འབྱེད་པས་མཚན་ཉིད་
ཀྱི་ཐེག་པ་ཞེས་ཀྱང་བྱའོ། །ཡང་ཐེག་པ་དེ་ལ་བར་ཆད་དང་བཅས་པའི་ལམ་ཞེས་ཀྱང་བྱ་
སྟེ་འདོད་ཡོན་ཐམས་ཅད་སྤོང་བའི་ཕྱིར། དཔེར་ན་ལག་ཆ་མེད་པས་ནགས་ལ་བཀོར་
ནས་འགྲོ་བ་བཞིན་ནོ། །དེ་ཡང་ཕ་རོལ་དང་སྔགས་ལ་དོན་ལ་ཁྱད་མེད། ཐོབས་ལ་མང་
ཉུང་ངམ་ཆེ་ཆུང་ངམ་དཀའ་སླ་ཡོད་དོ། །ཕ་རོལ་ནི་ལག་རྡུམ་ནགས་འགེལ་བ་སེལ་མི་
~281ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤེས་སོ། །སྔགས་ནི་ལག་པ་ཅན་ཤིང་སེལ་བ་དང་འདྲའོ། །
གཉིས་པ་སྔགས་ཀྱི་ཐེག་པའི་གོ་བ་ནི་སྔགས་ལམ་དུ་ཁྱེར་བས་ན་སྔགས་ཀྱི་ཐེག་པ་
པའོ། །སྔགས་ལའང་གཉིས་ཏེ་དོན་གྱི་སྔགས་དང་བརྡའི་སྔགས་སོ། །དོན་གྱི་སྔགས་ནི་ཡེ་
ཤེས་ལྔའོ། །དེ་ད་ལྟ་རྒྱུད་ལ་མེད་ཀྱང་དེ་མཚོན་པར་བྱེད་པའི་བརྡའི་སྔགས་ལྷ་བསྒོམ་
དང་རྫོགས་རིམ་དང་སྙིང་པོ་བཟློས་པ་ལ་སོགས་པ་བྱེད་པ་ནི་བརྡའི་སྔགས་ལམ་དུ་ཁྱེར་
བའོ། །དེས་ན་སྔགས་ཀྱི་ཐེག་པའོ། །དེ་ཉིད་ཀྱིས་ནི་འབྲས་བུའི་རྣམ་པ་ལམ་དུ་ཁྱེར་བས་
འབྲས་བུའི་ཐེག་པ་ཞེས་ཀྱང་བྱའོ། །ཡང་ལམ་དེ་ཉིད་རྒྱུ་འབྲས་གཉིས་རྣམ་པ་མཚུངས་ཏེ་
མི་ཕྱེད་པས་ན་རྡོ་རྗེའི་ཐེག་པ་ཞེས་ཀྱང་བྱའོ། །ཡང་ཐེག་པ་དེ་ལ་བར་ཆད་མེད་པའི་ལམ་
ཞེས་ཀྱང་བྱ་སྟེ་འདོད་ཡོན་ཐམས་ཅད་ལམ་དུ་ཁྱེར་བའི་ཕྱིར། དཔེར་ན་རྡ་རི་ལ་སོགས་
པའི་ལག་ཆ་དང་བཅས་པས་ནགས་ཐད་ཀར་བཅད་ནས་ལམ་བྱས་ཏེ་འགྲོ་བ་བཞིན་ནོ། །
དེ་ལྟར་སྔགས་དང་ཕ་རོལ་ཕྱིན་པ་གཉིས་ལས་འདི་སྔགས་སོ། །
འོ་ན་སངས་རྒྱས་ཀྱིས་སྔགས་ཀྱི་ཐེག་པ་ཇི་ཙམ་ཞིག་གསུངས་ཞེ་ན། སྤྱིར་ཚད་
གཟུང་དུ་མེད་དཔག་ཏུ་མེད་ན་ཡང་། གཟུགས་ཁམས་འདོད་ཁམས་གཉིས་ཀྱི་དབང་དུ་
བྱས་ཏེ་རྒྱུད་སྡེ་བཞི་ཙམ་དུ་བསྡུར་བཏུབ་གསུང་། ཁམས་གསུམ་གྱིས་སྤྱིའི་དབང་དུ་བྱས་ཏེ་སྐྱེ་
གནས་བཞི་ཡོད་དེ་མ་ལྟོས་ཏེ་རྒྱུད་སྡེ་བཞིར་གསུང་། དེ་ཡང་ལྷ་དམྱལ་ཐམས་ཅད་རྫུས་སྐྱེས་
ཡིན། །ཡི་དྭགས་ཕལ་ཆེར་རྫུས་སྐྱེས་ཡིན། །མངལ་ནས་སྐྱེ་བ་ཡང་འགལ་ཙམ། །མི་དང་དུད་
འགྲོ་བཞི་ཀར་ཚང་། དྲོད་གཤེར་སྐྱེ་ལ་བྱ་བའི་རྒྱུད། །སྒོ་ངས་སྐྱེ་ལ་སྤྱོད་པའི་རྒྱུད། །རྫུས་
ཏེ་སྐྱེ་ལ་རྣལ་འབྱོར་རྒྱུད། །མངལ་ནས་སྐྱེ་ལ་བླ་མེད་རྒྱུད། །གསུངས་སོ་དེས་ཀྱང་ཁམས་
གསུམ་ཀ །སྔགས་ཀྱི་རྟེན་དུ་རུང་པར་སྟོན། །ཡང་གཉིས་པ་འདོད་པའི་ཁམས་ཁོ་ནའི་
དབང་དུ་བྱས་ན། གཉིས་གཉིས་འཁྱུད་དམ་ལག་བཅངས་དང་། དགོད་དང་བལྟས་དང་
ལ282



རྡོ་རྗེ་རྣམ་འཇོམས་ཀྱི་ཊཱི་ཀ
འཁྲིགས་པ་ཡིན། །ཞེས་ཉོན་མོངས་པ་ཚིམ་ལུགས་བཞི་ཡོད། །བལྟས་པས་ཚིམ་ལ་བྱ་བའི་
རྒྱུད། །བགད་ལ་སྤྱོད་རྒྱུད་ལག་བཅངས་ལ། །རྣལ་འབྱོར་རྒྱུད་དོ་གཉིས་སྤྲོད་ལ། །བླ་ན་མེད་
པའི་རྒྱུད་གསུངས་སོ། །དེས་ཀྱང་འདོད་པའི་ཁམས་ཁོ་ན། །རྟེན་དུ་རུང་བའམ་བཟང་པར་
བསྟན། །ཡང་འཛམ་བུ་གླིང་པ་ཁོ་ནའི་དབང་དུ་བྱས་ན་མི་རིགས་བཞི་ཡོད་པས་དེ་ལ་
དགོངས་ནས་ཀྱང་རྒྱུད་སྡེ་བཞིར་གསུངས་སོ། །བྲམ་ཟེའི་རིགས་ལ་བྱ་བའི་རྒྱུད། རྗེས་
རིགས་སྤྱོད་དོ་རྒྱལ་ལ་རྣལ། །རྨང་ལ་རྣལ་འབྱོར་རྒྱུད་དོ་གསུངས། །དེས་ཀྱང་ཁམས་
གསུམ་སེམས་ཅན་ལས། །འཛམ་གླིང་ཡུལ་དབུས་རྟེན་དུ་བཟང་། །གོ་བར་བྱ་བའི་ཕྱིར་ཡིན་
ནོ། །དེ་ལྟ་རྒྱུད་སྡེ་བཞིར་གསུངས་སོ། །དེའི་ཕྱིར། རིམ་རྩེག་རྩ་གསུམ་པ་དང་བསྟུན། །བྲུམ་
སྐྱེད་ནམ་མཁར་གནས་དང་བསྟུན། །ཡོ་ས་འཛམ་གླིང་པ་དང་བསྟུན། །དཀྱིལ་འཁོར་རོ། །
ལྷའི་དཔའ་ཅིག་གཟུགས་ཁམས་ལྷ་དང་བསྟུན། །ལྷ་ཚང་རྩ་གསུམ་ལྷ་དང་བསྟུན། །སྐྱེ་
གནས་བཞིའི་དབང་བྱས་པས། །བསྐྱེད་ཆོག་བཞི་རུ་བསྐྱེད་ཀུན་ནས་དུས། །སྐད་ཅིག་
རྫོགས་རིམས་ཆར་རྟོགས་སོ། །བཞི་པོ་ཡང་ཕྱི་པ་དང་ནང་པ་བཞི་གཉིས་སུ་འདུས་སོ། །
བྱ་སྤྱོད་རྣམ་གསུམ་ཕྱི་པ་ཡིན། །བླ་ན་མེད་པ་ནང་པའོ། །
དེ་ལ་བྱ་བའི་རྒྱུད་ཅེས་བྱ་བ་ནི། །ལུས་ངག་གི་བྱ་བ་གཙོ་བོར་སྟོན་པས་ན་བྱ་བའི་
རྒྱུད་དོ། །ལུས་ཀྱི་གོས་རྫ་གསུམ་རྗེ་བ་དང་ཁྲུས་བྱེད་པ་དང་ཕྱི་གྲོའི་ཁ་ཟས་བཀག་སྟེ་
དཀར་གསུམ་མངར་གསུམ་ལ་རྟེན་ནས་བསྒྲུབ། ངག་གིས་བཟླས་པ་གྲངས་ངེས་པ་དང་
བཅས་ཏེ་གླན་དང་སྦྲིད་པ་དང་མི་ཚིག་ལ་སོགས་པ་སྤང་ནས་དེ་ལ་རྩིགས་ཆེ་བར་བྱས་ཏེ་
བསྒྲུབས་པས་སོ། །
རྒྱུད་ལས་ཀྱང་ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །
བཟླས་ནས་སུ་ཞེས་གསུངས་པས་སོ། །གསུམ་ནི་གཉེན་བསྒྲུབ་ལས་སྦྱོར་གསུམ་དང་ལྡན་
ལ283ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའམ། ཡང་ན་ཏྲི་ཡ་ཞེས་བྱ་ཏེ། གསུམ་ལྡན་ནོ། །ཡང་ན་བས་སམ་གླགས་སམ་བསྒོམས་
སམ་ངག་བྱས་ཀྱང་བྱིན་བརླབས་འབྱུང་པས་སོ། །ཡང་ན་གསུམ་ནི་དུམ་བུ་གསུམ་དུའམ་
གཟུངས་ཆོག་གསུམ་མམ་རིགས་གཏད་དང་ལྡན་པས་ཀྱང་ཏྲི་ཡའོ། །སྤྱོད་པ་དང་རྣལ་
འབྱོར་དང་བླ་ན་མེད་པ་གསུམ་གཞན་དུ་ཤེས་པར་བྱའོ། །དེ་གསུམ་ཀྱང་ཕྱི་པ་ཡིན་སྟེ་ཕྱི་
ཕ་རོལ་དུ་ཕྱིན་པ་དང་ལྟ་བ་སྒྲའི་སྒོ་ནས་མཐུན། སྤྱོད་པ་དངོས་སུ་མཐུན། བླ་ན་མེད་པ་ནི་
ནང་པ་སྟེ། །ཕྱི་ཕ་རོལ་དུ་ཕྱིན་པ་དང་ལྟ་བ་སྒྲའི་སྒོ་ནས་མི་མཐུན་སྤྱོད་པ་དངོས་སུ་མི་
མཐུན་པས་སོ། །དེ་ཡང་འདི་ཕྱི་པའོ། །ཕྱི་མ་གསུམ་ལས་བྱ་བའི་རྒྱུད་དོ། །བྱ་བའི་རྒྱུད་ལ་
ཡང་རྩ་བའི་རྒྱུད་དྲུག་དང་དེའི་ཡང་རྩ་བ་དང་བདུན་ཡན་ལག་དང་བཅས་པ་བཞུགས་པ་ལས་
འདི་ནི་རྡོ་རྗེ་རྣམ་པར་འཇོམས་པའི་རྒྱུད་དོ། །དེ་རྣམས་ཀྱིས་རྒྱུད་འདི་ག་ཡིན་ཞེས་བྱ་བ་འདི་
བསྟན་ནོ། །
འོ་ན་རྒྱུད་འདི་གསུངས་ལུགས་ཇི་ལྟར་གསུངས་ཤེ་ན། གཉིས་པའི་ལན་སྟོན་པ་ནི།
བཅོམ་ལྡན་འདས་ཀྱིས་རྒྱུད་གསུངས་པའི་དུས་སུ་རིམས་ཀྱི་གསུངས་ཏེ། དང་པོར་སྨོན་པ་
སེམས་བསྐྱེད་དུ་འཇུག་པའི་སྡོམ་པ་བླངས་ཏེ། དཀའ་བ་སྤྱད་ཐ་མར་རྡོ་རྗེ་གདན་གྱི་སྤོ་ལ་
སྲོད་ལ་བདུད་བཏུལ་ཐོ་རངས་མངོན་པར་རྫོགས་པར་སངས་རྒྱས་ནས་སྤྲུལ་པའི་སྐུས་
གདུལ་བྱ་མ་དག་པའི་དོན་བྱ་སྙམ་ནས་རྡོ་རྗེ་གདན་གྱི་སྤོ་ལ་བྱོན་ནས། གྲོང་ཁྱེར་སེར་སྐྱའི་
རྒྱལ་པོ་ཤག་གི་རིགས་ཀྱི་འཁོར་རྣམས་བསྡུས་པས་མ་འདུས་ནས་ཡི་མུག་སྟེ་ཟབ་ཞི་སྤྲོས་
བྲལ་ལ་སོགས་པའི་ཚིག་བཤད་བརྗོད་ནས་ཤིང་ས་ལ་ཟུང་ཅིག་གི་རྩར་འཇག་མའི་སྤྱིལ་
པོ་བྱས་ཏེ་དེར་བཞུགས་ནས་མཉམ་པར་བཞག་སྟེ་བསྒོམ་པ་ལ། ཚོང་དཔོན་ག་གོན་རས་
བཟང་པོ་དང་མཛེས་ལྡན་གཉིས་ཀྱིས་དཔོན་བྱས་ཚོང་གཡོགས་ལྔ་བརྒྱ་དང་བཅས་པས་
གླིང་བུ་མ་ཤེས་དང་གྲགས་པ་གཉིས་གླང་གཡོག་ལྔ་བརྒྱ་དང་བཅས་པ་ལ་ཁལ་བཀལ་
ལ284



རྡོ་རྗེ་རྣམ་འཇོམས་ཀྱི་ཊི་ཀ
ནས་འགྲོ་བ་ལ། གླང་བུས་བཅོམ་ལྡན་འདས་མཐོང་ནས་བསྐོར་བ་བྱས་པས། ཆོས་པས་
ཀྱང་མཐོང་ནས་སྨན་ཡང་ཕུལ་བསྐོར་བ་ཡང་བྱས་པས། བཅོམ་ལྡན་འདས་ཀྱིས་ཚོང་པ་
རྣམས་ལ་རྒྱུ་དཀར་ཉི་ཤུ་རྩ་བརྒྱད་དང་བསྟུན་པའི་བཀྲ་ཤིས་བརྗོད་དོ། །ཤར་གྱི་ལྷ་མོ་བཀྲ་
ཤིས་མ། །ཚོང་པ་ཤར་དུ་འགྲོ་བ་ན། །ཚོང་པ་རྣམས་ལ་བདེ་ལེགས་ཤོག །སྨིན་དྲུག་དང་ནི་
སྣར་མ་དང་། །མགོ་དང་ལག་དང་ནབ་སོ་དང༌། །རྒྱལ་ནི་བཀྲ་ཤིས་ཕུན་སུམ་ཚོགས། །དེ་
བཞིན་དཀག་སྟེ་ཉེར་བདུན་པོའོ། །ཞེས་བྱ་བ་ཤར་གྱི་རྒྱུ་དཀར་བདུན་དང་བསྟུན་པའོ། །
དེ་བཞིན་དུ་ལྷོ་དང་ནུབ་དང་བྱང་རྣམས་སུ་སྦྱར་བར་བྱའོ། །བཀྲ་ཤིས་དེ་རྣམས་
ཆོས་ཕ་རོལ་དུ་ཕྱིན་པ་འབྱུང་པའི་སྔ་ལྟས་ཡིན་ནོ། །དེ་ནས་རྡོ་རྗེ་གདན་དུ་བྱོན་ནས་སྐུ་
ལས་འོད་ཟེར་འཕྲོས་འཇིག་རྟེན་པ་དང་འཇིག་རྟེན་ལས་འདས་པའི་འཁོར་ཐམས་ཅད་
བསྡུས་ནས་ཆོས་གསུངས་པ་ལ། བཀྲ་མི་ཤིས་པ་ཐམས་ཅད་སྣུབ་ནས་བཀྲ་ཤིས་པར་བྱ་
བའི་ཕྱིར་ལྷ་མ་སྲིད་སྡེ་བརྒྱད་ཀྱིས་བཀྲ་ཤིས་ཀྱི་རྫ་ས་བརྒྱད་ཕུལ། དེ་ཡང་དྲི་ཟའི་རྒྱལ་པོ་
རབ་དགས་རང་གི་ནོར་གྱི་གཙོ་བོ་ནོར་བུ་ཆུ་ཤེལ་ཕུལ། ལྷ་མ་ཡིན་གྱི་རྒྱལ་པོ་སྒྲ་གཅན་
འཛིན་གྱིས་ཉུངས་དཀར་ཕུལ། ལྟོ་འཕྱེའི་རྒྱལ་པོ་སྦྲུལ་མགོ་ཅན་གྱིས་དུར་བ་ཕུལ་ཏེ། དུར་
བ་ནི་ཀུ་ཤ་སྟེ་དེ་ལ་གསུམ་ལས་བདུད་རྩི་ཀུ་ཤའོ། །མིའམ་ཅིའི་རྒྱལ་པོ་ལྗོན་པ་རྟ་མགོ་ཅན་
གྱིས་རང་གི་རྟ་མགོའི་སྟེང་ན་ཡོད་པའི་ཡིད་བཞིན་གྱི་ནོར་བུ་རྨ་མེད་པ་ཕུལ། ཚངས་པས་
རིམས་ཚ་བ་ལ་ཕན་པའི་ཙན་དན་དཀར་པོ་ཕུལ་ལོ། །བརྒྱ་བྱིན་གྱིས་ཤེལ་གྱི་རྡོ་རྗེ་ཕུལ།
སྲིན་པོའི་རྒྱལ་པོ་ཐོད་འཕྲེང་ཅན་གྱིས་མེ་ཏོག་པད་མའི་འཕྲེང་བ་ཕུལ་ཏེ་ད་ཡོ་མི་ཤའི་
འཕྲེང་བ་ཕུལ་བས་མེ་ཏོག་འཕྲེང་བར་འགྱུར་པའོ། །ནམ་མཁའ་ལྡིང་གི་རྒྱལ་པོ་གསེར་
མིག་ཅན་གྱིས་གསེར་ཕུལ། ཡང་བདུད་བཞི་ལ་སོགས་པའི་བར་ཆད་ཞི་བར་བྱ་བའི་ཕྱིར།
ཕྱག་མཉམ་གཞག་བཤིགས་ཏེ་གཡས་པ་ས་ལ་བདབས་པས་ས་གཞི་གཡོས་ཤིང་འཁྲུགས་
ལ285༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ལས། སའི་སེར་ཀའི་གསེབ་ན་ཡར་སའི་ལྷ་མོ་བརྟན་མ་ཞེས་བྱ་བ་སྐུ་མདོག་གསེར་
བཙོའ་མ་འདྲ་བ་ཕྱག་ན་བདུད་རྩིས་གང་བའི་རིན་པོ་ཆེའི་བུམ་པ་ཐོགས་པ་ལྟེ་བ་ཡན་ཆད་
ཐོན་པས་བཅོམ་ལྡན་འདས་ལ་བུམ་པ་ཕུལ་ལོ། །བཅོམ་ལྡན་འདས་ཀྱིས་བཞེས་ཏེ་བདུད་
རྩིའི་ཆུ་ནམ་མཁའ་ལ་གཏོར་བས་བདུད་རྩིའི་དྲི་ཚོར་བ་ཙམ་གྱིས་ནང་གི་མི་མ་ཡིན་ཐམས་
ཅད་ཕྱིར་བྲོས་ཕྱིའི་མི་མ་ཡིན་ཐམས་ཅད་ནང་དུ་འོང་མི་ནུས་པར་གྱུར་ཏོ། །དེ་ལྟར་སྔོན་
འབྱུང་དུ་རྒྱུད་འདི་གསུང་པའི་སྔོན་དུ་བཀྲ་ཤིས་ཀྱི་རྫས་བརྒྱད་ཕུལ་བས་བཀྲ་ཤིས་པས།
རྗེས་འཇུག་དུ་ཡང་སྙིང་པོའི་རྫས་ལྔ་དང་བརྟེན་པའི་རྫས་གསུམ་ལ་བརྟེན་ཏེ་རྣམ་
འཇོམས་བཟླས་པའི་ཆུས་ཁྲུས་བྱས་ཏེ་བསྒོམས་བསྒྲུབ་བྱས་ན་མྱུར་དུ་དངོས་གྲུབ་འགྲུབ་
པར་འགྱུར་རོ། །ཡང་སྔོན་བྱུང་དུ་བདུད་རྩིའི་བུམ་ཆུས་བར་ཆད་སེལ་བ་བཞིན་དུ། རྗེས་
འཇུག་ཏུ་བསྒྲུབ་པའི་སྔོན་དུ་ལས་ཀྱི་བུམ་པས་བར་ཆད་ཐམས་ཅད་སེལ་བར་འགྱུར་རོ། །
གསུངས་སོ། །
དེ་ལྟར་ཕུལ་བའི་རྫས་བཅོམ་ལྡན་འདས་ཀྱིས་བྱིན་གྱིས་བརླབས་པས་ཆུ་ཤེལ། ཡུངས་དཀར། རྨ་མེད།
ཙན་དན་དཀར་པོ། གསེར། སྐུའི་བདུད་རྩི་གུ་ཤ །གསུང་གི་མེ་ཏོག་པད་མའི་འཕྲེང་བ། ཐུགས་ཀྱི་ཤེལ་གྱི་རྡོ་རྗེ། ཐོག་མ་
སྤྲུལ་སྐུའི་རྣམ་པ་དེ་རྣམ་པ་རྡོ་རྗེ་བྱས་དོན་ཆོས་སྐུ་ལ་སྙོམས་པར་ཞུགས་སོ། །དེ་ལ་ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་སྨོན་ལམ་བཏབ་པའི་མཐུའ་དང་
ཏིང་ངེ་འཛིན་གྱིས་བྱིན་གྱི་བརླབས་སྐུ་རྡོ་རྗེ་སེམས་དཔའ་དེས་རྣམ་པར་འཇོམས་པའི་རྒྱུད་
འདི་གསུངས་སོ། །དེ་ནས་ཡང་ལོངས་སྐུ་དེའི་རྣམ་པ་གཤེགས་ཏེ་རྣམ་པ་ཤཱཀ་ཐུབ་ཏུ་བྱས་
ནས། དེ་ནས་ཡང་བཅོམ་ལྡན་འདས་ཀྱིས་དབུའི་གཙུག་གཏོར་ནས་འོད་ཟེར་དཀྱིལ་
འཁོར་གྱི་རྣམ་པར་སྤྲོས་གདུལ་བྱ་རྣམས་ཀྱི་དོན་བྱས་ཚུལ་བསྡུས་གཙུག་ཏོར་ལ་ཐིམ་དེ་
ཉིད་སྡུད་པ་པོས་ལྷའི་ཁ་དོག་དང་ཕྱག་མཚན་དང་གདུལ་བྱའི་དོན་བྱ་ལུགས་དང་དེ་
ལ286༤



རྡོ་རྗེ་རྣམ་འཇོམས་ཀྱི་ཊི་ཀ་
བསྒྲུབས་ན་འདི་ལྟར་བསྒྲུབས་ཅེས་གསུངས་པའི་ཆ་ལག་རྣམས་སྡུད་པ་པོས་མ་བརྗེད་
པར་བྱས་ནས་ཕྱིས་གཞུང་དུ་དཀོད་པ་ནི། གཙུག་ཏོར་གྱི་རྒྱུད་བསྡུས་སོ། །དེ་བཞིན་དུ་
ཞལ་ནས་ཨ་མོ་གྷ་པ་ཤའི་ལྷ་ཚོགས་སྤྲོས་དོན་བྱས་ཚུལ་འདུས་དོནཡོད་ཞགས་པའི་རྒྱུད་
བྱུང་། ཐུགས་ཀ་ནས་རིགས་པ་མཆོག་གི་རྒྱུད་བྱུང་། དཔུང་པ་ལ་དཔུང་བཟང་གི་རྒྱུད་བྱུང་།
ལྟེ་བ་ནས་སུ་སི་ཏི་ཀ་རིའི་རྒྱུད་བྱུང་། མཉམ་གཞག་བཤིག་ཏེ་པུས་མོ་གཉིས་ལ་བརྡབས་པ་
ལས་མི་གཡོ་བའི་རྒྱུད་བྱུང་བ་ནི་སྔ་མ་ལྟར་རོ། །དེ་རྣམས་ནི་བྱ་བ་ཏྲི་ཡའི་རྩ་བའི་རྒྱུད་དུ་
གསུངས་པའི་རིམ་པའོ། །དེ་ནས་ཡན་ལག་གི་རྒྱུད་རྣམས་གསུངས་སོ། །རྒྱུད་འདི་ནི་དེ་
རྣམས་ཐམས་ཅད་ཀྱི་ཐོག་མར་གསུངས་པ་དང་གསང་སྔགས་ཐམས་ཅད་ཀྱི་ཐོག་མར་
གསུངས་པས་ན་རྒྱུད་དོ་ཅོག་གི་རྩ་བ་ཞེས་བཤད་དོ། །རྩ་བ་ཞེས་པ་ནི་དང་པོ་འམ་ཐོག་
མ་སྔ་བ་ལ་བྱ་སྟེ། དཔེར་ན་འཇིག་རྟེན་ན་འབྲས་བུ་པས་མེ་ཏོག་སྔ་མེ་ཏོག་པས་ལོ་འདབ་
ཡལ་ཀ་སྔ། ཡལ་ཀ་བས་སྡོང་པོ་སྔ། སྡོང་པོ་བས་རྩ་བ་སྔ་བས་རྩ་བ་ཞེས་བཏགས་སོ། །དེ་
རྣམས་ནི་ཇི་ལྟར་གསུངས་ཞེས་པའི་དོན་ནོ། །
འོ་ན་ཐོག་མར་གསུངས་པའི་རྒྱུད་འདི་ལ་དུམ་བུ་དུ་གནས་ཞེ་ན། རྒྱུད་འདི་ལ་གཞུང་
དུམ་བུ་གསུམ་མམ་ལྔར་གནས་སོ། །རབ་ཏུ་སྨྲས་སོ་ཡན་ཆད་ནི་རྒྱུད་ཀྱི་སྔོན་འགྲོ་བའམ་
ལོ་རྒྱུས་ཀྱི་སྔོན་འགྲོའམ་ལོ་རྒྱུས་ཡིན་ལ། སྡིག་པ་ཐམས་ཅད་བྱང་བྱས་ནས་མན་ཆད་ནི་
རྒྱུད་ཀྱི་ཕན་ཡོན་ཡིན་པས། རྒྱུད་དངོས་ནི་སྔགས་རྣམས་ཡིན་ནོ། །དེ་ཡང་སྔགས་ནི་ན་མོ་
རཏྣ་ཞེས་པ་ལས་ཀྲོ་ཏ་ཛྭ་ལ་ཡེ་སྭཱ་ཧཱ་ཞེས་པའི་སྔགས་ཚན་དང་པོ་ནི་སྐུའི་དུམ་བུ་ཡིན་ལ།
ཡང་ན་མོ་ཞེས་པ་ནས་བིན་དྷ་བིན་དྷ་བཛྲ་ཧཱུྃ་ཕཊ་ཅེས་པའི་བར་སྔགས་ཚན་བར་མ་ནི་
ཐུགས་ཀྱི་དུམ་བུ་ཡིན། ན་མ་ཙན་དྷ་བཛྲ་མན་ཆད་སྔགས་ཚན་ཐ་མ་ལ་ནི་གསུང་གི་དུམ་
|
བུའོ། །
༤287



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་པོ་སྐུའི་དུམ་བུ་རང་ལ་ཡང་གསུམ་སྟེ། ན་མོ་རཏྣ་ཏྲ་ཡ་ནས་སུ་བཛྲ་ཡ་སྭཱ་ཧཱ་
ཡན་ཆད་ནི་སྐུའི་དུམ་བུའི་སྐུའི་དུམ་བུ་ཡིན། ཧེ་ཕུལ་ལུ་ནས་ཨ་མི་ཀཾ་མ་ར་ཡ་ཕཊ་ཅེས་པ་
ཡན་ཆད་ནི་སྐུའི་དུམ་བུའི་འཕྲིན་ལས་ཀྱི་དུམ་བུ་ཡིན། ན་མ་ས་མན་ཏ་ནས་ཛྭ་ལ་ཡེ་སྭཱ་
ཧཱའི་བར་རྣམས་ནི་སྐུའི་དུམ་བུ་ཡོན་ཏན་གྱི་དུམ་བུ་ཡིན་ནོ། །དེ་ལྟར་གཞུང་གི་དུམ་བུ་ལྔར་
གནས་སོ། །
གཞུང་དུམ་བུ་ལྔ་ལ་ཡན་ལག་གསལ་བར་བྱེད་པའི་བཞི་ཡང་བྱུང་སྟེ། སྐུའི་དུམ་
བུའི་སྐུའི་དུ་བུ་གསལ་བར་བྱེད་པ་རྡོ་རྗེ་རི་རབ་ཁང་པ་བརྩེགས་པའི་བྱུང་། སྐུའི་དུམ་བུའི་
འཕྲིན་ལས་གསལ་བར་བྱེད་པ་ལ་མེ་ཁ་ནའི་རྒྱུད་བྱུང༌། སྐུའི་དུམ་བུའི་ཡོན་ཏན་གྱི་དུམ་བུ་
གསལ་བར་བྱེད་པ་ལ་མེ་ལྟར་རབ་ཏུ་རྨོངས་བྱེད་ཀྱི་ རྒྱུད་བྱུང་། ཐུགས་དང་གསུང་གི་དུམ་
བུ་གསལ་བར་བྱེད་པ་ལ་ཁྲོ་བོ་སྟོབས་པོ་ཆེའི་རྒྱུད་བྱུང་ངོ༌། །དེ་རྣམས་ནི་དུམ་བུ་དུར་
གནས་ཞེས་པའི་བཤད་པའོ། །དེ་ཡན་ཆད་ལོ་རྒྱུས་སོ། །
ད་ནི་བཞི་པ་རྒྱུད་ཀྱི་མཚན་ཉིད་ཀྱི་དོན་གང་ཡིན་ཞེ་ན། མཚན་ཉིད་ནི་རྒྱ་བོད་
གཉིས་ལས། བོད་ན་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་སོ། །དེ་ཡང་རྟགས་
དང་དོན་གཉིས་ལས། དང་པོ་ལྟར་ན་རྡོ་རྗེ་ཕ་ལམ་གྱིས་དངོས་པོ་ཐམས་ཅད་རྣམ་པར་
འཇིག་ཅིང་འཇོམས་སོ། །དེ་བཞིན་དུ་དོན་དབྱིངས་དང་ཡེ་ཤེས་གཉིས་སུ་མེད་པས་དངོས་
པོ་མཚན་མའི་རྟོགས་པ་ཐམས་ཅད་རྣམ་པར་འཇོམས་སོ། །དེས་ན་རྡོ་རྗེ་རྣམ་འཇོམས་སོ། །
གཟུངས་ནི་འཛིན་པར་བྱེད་པས་ན་སྟེ། སྒྲའི་དམ་དུ་བྱས་ན་ཡོན་ཏན་གསུམ་འཛིན་ཏེ།
བབ་པ་པས་བྱིན་བརླབས་འབྱུང་། སྐྱབས་འགྲོའི་སེམས་བསྐྱེད་སྔོན་དུ་སོང་བས།
བཀླགས་པས་འབྱུང་། བསྒྲུབས་པས་བྱིན་བརླབས་འབྱུང་བ་ནི་ཡོན་ཏན་གསུམ་མོ། །དོན་
གྱི་དབང་དུ་བྱས་ན་གཟུངས་འདིས་ཐུན་མོང་གྲུབ་ཆེན་བརྒྱད་དང་ཕྲ་མོ་བཞིའི་ཏིང་ངེ་
ལ288



རྡོ་རྗེ་རྣམ་འཇོམས་ཀྱི་ཊི་ཀ
འཛིན་པ་འགྲུབ་ཅིང་འཛིན་པར་བྱེད་དོ། །དེས་གཟུངས་སོ། །འོ་ན་མཚན་ཀླད་དུ་སྨོས་པ་
ལ་དགོས་པ་ཅི་ཞེ་ན། དགོས་པ་ནི་བཞིའ་ཏེ། བྱས་པ་ཤེས་ཤིང་བྱས་པ་དྲིན་དུ་གཟོའ་བར་
བྱ་བ་དང༌། སྐད་བཞི་ལས་སང་ཀྲི་ཏའི་སྐད་ཤེས་པ་དང་། རྒྱ་བོད་གཉིས་ཀྱི་ཐེ་ཚོམ་གཅད་
པ་དང་། བློ་ལ་བག་ཆགས་བཞག་པའོ། །དང་པོ་འཁོར་བ་ལས་བཟློག་པ་ལ་སངས་རྒྱས་
དགོས། ཆོས་ཀྱང་དགོས་ཏེ་ཆོས་མེད་ན་ཐར་པའི་ལམ་མེད་པས་ཆོས་དགོས། དེ་གནས་
པར་བྱེད་ཅིང་ཉམས་སུ་ལེན་པ་ལ་དགེའི་འདུན་དགོས། དེ་ལ་བླ་མ་དགེའ་བའི་བཤེས་
གཉེན་དགོས་པས་བྱས་པ་ཤེས་ཤིང་བྱས་པ་དྲིན་དུ་གཟོའོ། །དེ་ལྟ་ན་བོད་ཞབས་ཀྱིས་
བཅགས་པ་མ་ཡིན་པ་ལ་རྒྱ་གར་གྱིས་སྟོན་པས་དྲིན་ཆེའོ། །བོད་ཀྱིས་བྱས་ན་བྱིན་
བརླབས་མི་འབྱུང་བར་ཆད་འབྱུང་བས་དེའི་ཐེ་ཚོམ་གཅད་པའི་ཕྱིར་ཀྱང་ངོ་། །འདི་ལ་ཡང་
སང་ཀྲི་ཏའི་སྐད་ཡིན་པས་ཕྱི་མ་ལ་བག་ཆགས་འཇོག་པའོ། །མཚན་དོན་ནོ། །
སངས་རྒྱས་ནས་ལོའི་བར་ལོ་ཙཱའི་ཕྱག །ལྔ་པ་མཚན་དེ་བཞིན་དུ་གྲགས་པའི་རྒྱུད་
འདི་ལ་དོན་རྣམ་པ་དུར་གནས་ཞེ་ན། དོན་རྣམ་པ་གསུམ་དུ་གནས་ཏེ། རྒྱུད་འབྱུང་བར་
བྱེད་པའི་རྒྱུ་གླེང་གཞི་ཕུན་སུམ་ཚོགས་པ་དང་། རྒྱུད་དངོས་དང་། མཇུག་རྗེས་སུ་ཡི་རང་
བ་བསྟན་པའོ། །དང་པོ་ལ་གཉིས་ཏེ། གླེང་གཞི་ཕུན་སུམ་ཚོགས་པ་ལྔས་བསྟན་པ་དང་།
སྟོན་པའི་བཞུགས་ཚུལ་བསྟན་པའོ། །དང་པོ་ལ་ལྔ་སྟེ། སྟོན་པ་ཕུན་སུམ་ཚོགས་པ་དང་།
གནས་དང་། འཁོར་དང་། སྡུད་པ་པོ་དང་། དུས་ཕུན་སུམ་ཚོགས་པའོ། །དེར་རྣམས་
དཀྱུས་དང་སྦྱར་ན། བཅོམ་ལྡན་འདས་ཞེས་པ་དང་། རྡོ་རྗེ་ལ་ཞེས་པ་དང་། བཞུགས་ཏེ་ཞེས་
པ་དང་། འདི་སྐད་བདག་གིས་ཐོས་ཞེས་པ་དང་། དུས་གཅིག་ན་ཞེས་པས་བསྟན་ཏོ། །
དེ་རྣམས་རྒྱས་པར་བཤད་ན། དང་པོ་བཅོམ་ལྡན་ཞེས་པའི་དོན་ནི། །སྟོན་པ་ངོ་བོ་
ཤཱཀ་ཐུབ་རྣམ་པ་ཁྲོ་བོ་རྡོ་རྗེ་རྣམ་འཇོམས་སོ། །དེ་བཅོམ་ལྡན་ཡིན་ཏེ་བདུད་བཞི་བཅོམ་པ་
289



་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་ལྡན་པས་སོ། །སྐལ་ལྡན་ཀྱང་ཡིན་ཏེ་ཡེ་ཤེས་ལྔ་དང་ལྡན་པས་སོ། །དེ་ཡང་དཔལ་
དང་གྲགས་དང་ཞེས་པའི་ཚིག་རྣམས་དང་སྦྱར་རོ། །དེས་ན་སྟོན་པ་ནི་སྤངས་པ་དང་ཡེ་ཤེས་
ཕུན་སུམ་ཚོགས་པའི་རྡོ་རྗེ་རྣམ་འཇོམས་སོ། །གནས་ནི་རྡོ་རྗེ་ལ་ཞེས་པ་རྡོ་རྗེའི་གདན་བྱང་
ཆུབ་ཀྱི་སྙིང་པོ་ལ་བཞུགས་སོ། །འཁོར་ནི་འཇིག་རྟེན་དང་འཇིག་རྟེན་ལས་འདས་པ་ཡིན་
ཏེ་རྒྱུད་ཀྱི་ཞབས་ནས་བསྟན། དེ་ནི་བཞུགས་ཏེ་ཞེས་པའི་ཤུགས་ལ་བསྟན་དཔེར་ན་རྒྱལ་
པོ་བྱོན་བྱས་པས་འཁོར་ཤུགས་ལས་གོ་བ་བཞིན་ནོ། །སྡུད་པ་པོ་ནི་བདག་གིས་ཞེས་པ་ས་
བཅུའི་བྱང་ཆུབ་སེམས་དཔའ་ཕྱག་ན་རྡོ་རྗེའོ། །དུས་ནི་དུས་གཅིག་ན་ཅེས་པས་བསྟན་ཏེ།
དེ་ཚོ་འཛོམས་པའི་དུས་སམ་སྐད་ཅིག་ཡུད་ཙམ་ཐང་ཅིག་ལའོ། །འོ་ན་སྐད་ཅིག་ཡུད་ཙམ་
དུས་ཀྱི་མཐའ་མ་ཐོས་པ་ཙང་འཐད་དམ་ཞེ་ན། འཐད་དེ་ཕྱག་ན་རྡོ་རྗེ་ནི་སྦྱངས་པའི་ཡོན་
ཏན་མཐའ་དག་ལྡན་པའམ་ཡེ་ཤེས་དང་ལྡན་པའི་ཕྱིར་རོ། །ཡང་ན་བྱ་བ་རྫོགས་པའི་སྐད་
ཅིག་ལ་ཐོས་ཏེ། འཇིག་རྟེན་ཆོས་མཆོག་གི་སྐད་ཅིག་གཉིས་པ་ལ་མཐོང་ལམ་སྐྱེའོ། །ཡང་
ས་བཅུའི་ཐ་མ་སློབ་པའི་རྡོ་རྗེ་ལྟ་བུའི་ཏིང་ངེ་འཛིན་གྱི་སྐད་ཅིག་གཉིས་པ་ལ་མི་སློབ་པའི་
རྡོ་རྗེ་ལྟ་བུའི་ཏིང་ངེ་འཛིན་སྐྱེ་བའི་ཕྱིར་རོ། །ཡང་ན་སྐད་ཅིག་ལ་ཐོས་ཤིང་ཁོང་དུ་ཆུད་པ་
འཐད་དེ། ཡང་པོ་སྟོན་པ་དང་གནས་དང་འཁོར་གཞན་རྣམས་ཡོད་པས་སོ། །
འོ་ན་ཐོས་དང་ཐོས་ན་ཇི་སྐད་དུ་ཐོས་ཞེ་ན། འདི་སྐད་དུ་ཐོས་ཏེ། ཚིག་ཐམས་ཅད་
བསྡུས་པ་ཨེ་དང་བཻ་དུ་ཐོས། དོན་ཐམས་ཅད་བསྡུས་པ་ཐབས་དང་ཤེས་རབ་ཏུ་ཐོས། རྣམ་
པ་རྡོ་རྗེ་དང་ཁྲོ་བོ་གཉིས་སུ་ཐོས་སོ། །ཐོས་པ་དེ་ཡང་བཅོམ་ལྡན་འདས་ལ་ཞུས་ནས་ཐོས།
ཞུ་བ་ཡང་བཅོམ་ལྡན་འདས་ཀྱི་སྤྱན་གྱིས་གཟིགས་ཤིང་འཛུམ་པ་མཛད་པས། ཕྱག་རྡོར་
སྤོབས་པ་དང་ལྡན་པས་ཞུགས་ནས་ཐོས་པའོ། །དེས་ནི་གླེང་གཞི་ཕུན་སུམ་འཚོགས་པ་
ལྔས་བསྟན་པའོ། །
290



རྡོ་རྗེ་རྣམ་འཇོམས་ཀྱི་ཊི་ཀ
གཉིས་པ་སྟོན་པའི་བཞུགས་ཚུལ་བསྟན་པ་ནི་དེ་ཡང་འཚམས་འདི་ལྟར་སྦྱར་སྟེ། འོ་
ན་སྟོན་པ་སྐུའི་རྣམ་པ་བཞུགས་ཚུལ་ཅི་འདྲ་བ་ཞིག་ལ་ཐོས་ཞེ་ན། སྐུ་གསུམ་གྱི་ངོ་བོར་
བཞུགས་པ་ལ་ཐོས། གཞུང་དང་སྦྱར་ན་ལུས་ཐམས་ཅད་ཅེས་པ་ནས་རྡོ་རྗེ་ལས་ཁྲོ་བོ་ནུས་
པ་ཅེས་པའི་བར་གྱིས་བསྟན། གཞུང་ཚོགས་དེ་རྣམས་གླེང་གཞི་སྟོན་པས་རྒྱས་བཤད་དུ་
ཡང་འགྲོ་ལ། རྒྱུད་དངོས་ཞུས་པའི་གཞུང་དུ་ཡང་འགྲོ་བས་གཉིས་གར་སྦྱར་རོ། །དེ་རྒྱས་
པར་བཤད་ན་ལུས་ཐམས་ཅད་ཅེས་པ་ནི་སྤྲུལ་སྐུ་ཤཱཀ་ཐུབ་ཀྱི་ལུས་སོ། །དེ་ཡང་དང་པོ་
བྱང་ཆུབ་མཆོག་ཏུ་སེམས་བསྐྱེད་བར་དུ་དཀའ་བ་མང་པོ་སྤྱད་ཐ་མ་རྡོ་རྗེ་གདན་གྱི་སྤོ་ལ་
མངོན་པར་རྫོགས་པར་སངས་རྒྱས་པའི་དུས་སུ་འོད་ཟེར་སྤྲོས་མ་རུངས་པ་ཚར་གཅད་
གདུལ་བྱའི་དོན་བྱས་ཚུར་འཇིག་རྟེན་པ་དང་འཇིག་རྟེན་ལས་འདས་པའི་འཁོར་བསྡུས་
ནས་རྡོ་རྗེ་གདན་ལ་བཞུགས་པ་ནི་སྤྲུལ་སྐུ་ལུས་ཐམས་ཅད་ཅེས་པའོ། །ལུས་ཐམས་ཅད་
རྡོ་རྗེར་བྱིན་གྱིས་བརླབས་ནས་ཞེས་བྱ་བ་ལ་སོགས་པས་ནི་ཆོས་སྐུ་སྟོན་ཏེ་སྤྲུལ་སྐུ་དེ་ཉིད་
འོད་དུ་ཞུ་ནས་རྡོ་རྗེ་རྩེ་ལྔ་པའི་རྣམ་པར་མཛད་དོ། །དེ་ནི་རྡོ་རྗེ་ལྟ་བུ་ཞེས་བྱ་སྟེ། རྣམ་པ་རྡོ་
རྗེ་དོན་ཆོས་ཀྱི་སྐུའི་ཏིང་ངེ་འཛིན་ལ་བཞུགས་པ་ནི། རྡོ་རྗེའི་ཏིང་ངེ་འཛིན་ལ་སྙོམས་པར་
ཞུགས་པ་ཞེས་པའོ། །དེ་ལ་ཕྱོགས་བཅུའི་རིགས་ལྔའི་སངས་རྒྱས་དང་བྱང་ཆུབ་སེམས་
དཔའི་རྣམས་ཀྱིས་སྨོན་ལམ་བཏབ་ཅིང་ཏིང་ངེ་འཛིན་གྱིས་བསྐུལ་ལོ། །
འདི་སྐད་དུ་བདག་ཅག་རྣམས་ཀྱིས་ཚོགས་བསགས་པ་དང་ཤཱཀྱ་ཐུབ་པའི་རྡོ་རྗེ་ལྟ་
བུའི་ཏིང་ངེ་འཛིན་འདིས་སེམས་ཅན་ཐམས་ཅད་འཁོར་བའི་རྒྱ་མཚོ་ལས་སྒྲོལ་བའི་གྲུ་ལྟ་
བུ་དང་རྫིང་ལྟ་བུ་དང་ཟམ་པ་ལྟ་བུར་གྱུར་ཅིག་ཅེས་སྨོན་ལམ་བཏབ་བོ། །ཏིང་ངེ་འཛིན་
གྱིས་ཀྱང་བྱིན་གྱིས་བརླབས་སོ། །དེ་ལྟར་སྨོན་ལམ་བཏབ་པའི་མཐུའ་དང་རང་རང་གི་
ཏིང་ངེ་འཛིན་གྱི་བྱིན་བརླབས་ཀྱིས་རྡོ་རྗེ་ཆོས་སྐུ་ལས་ལོངས་སྐུ་ཁྲོ་བོར་བཞེངས་ཏེ། རྡོ་རྗེ་
ལ291ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའ་སྐུ་མདོག་དཀར་པོ་ཕྱག་གཡས་པས་རྡོ་རྗེ་རྩེ་དགུའ་པ་ཐུགས་ཀར་འཛིན་པ།
གཡོན་དྲིལ་བུ་རྩེ་དགུའ་པས་མཚན་པ་སྐུ་ལ་བརྟེན་པ་རིན་པོ་ཆེའི་རྒྱན་རྣམ་པ་དུ་མས་
བརྒྱན་པ་མཆེའ་བ་ཅུང་ཟད་གཙིགས་པ་རྡོ་རྗེ་དཀྱིལ་མོ་ཀྲུང་གིས་བཞུགས་པའོ། །ཡང་ན་
ཞབས་གཡས་བསྐུམ་གཡོན་བརྐྱང་དུ་བཞུགས་པ་གསུང་། དེ་ནི་ལོངས་སྐུར་བཞུགས་པ་
སྟེ་རྡོ་རྗེ་ལས་ཁྲོ་བོ་བྱུང་བ་ཞེས་པའོ། །དེ་ལྟར་སྐུ་གསུམ་གྱི་བཞུགས་ཚུལ་དང་ལྡན་པའི་རྡོ་
རྗེ་རྣམ་འཇོམས་ལ་ཐོས་པའོ། །དེ་རྣམས་ཀྱིས་བཞུགས་ཚུལ་གྱི་གཞུང་གླེང་གཞིའི་ཁོངས་
སུ་བཏབ་པའོ། །དེ་རྣམས་ཀྱིས་རྒྱུད་འབྱུང་པར་བྱེད་པའི་རྒྱུ་གླེང་པ།ཞི་ཕུན་སུམ་ཚོགས་པ་
བསྟན་པའོ། །འོ་ན་རྒྱུད་ཀྱི་སླད་དུ་གླེང་གཞི་སྨོས་པ་ལ་དགོས་པ་ཅི་ཡོད་ཅེ་ན། དགོས་པ་ནི་
རྒྱུད་འབྱུང་བའི་རྒྱུ་ཡིན་པ་དང་ངེས་པ་བསྐྱེད་ན་གླེང་གཞི་སྟེ་ནི་སྟ་ན་ཞེས་པའོ། །བསྟན་
ཆོས་དང་བཀའ་ལས་བཀར་ངེས་པ་བསྐྱེད་པའོ། །གླེང་གཞི་བསྟན་པའོ། །
ད་ནི་རྒྱུད་དངོས་ལ་གསུམ་སྟེ། ཞུས་པ་དང་ལན་གྱི་སྒོ་ནས་སོ་སོའི་མཚན་ཉིད་ལ་
སོགས་པ་བསྟན་པ་དང་། ཞུས་པ་དང་ལན་གྱི་སྒོ་ནས་སྔགས་བསྟན་པ་དང་། ཞུས་པ་དང་
ལན་གྱི་སྒོ་ནས་ཕན་ཡོན་བསྟན་པའོ། །དང་པོ་ལན་ལ་གསུམ་སྟེ། ཞུས་པ་དང་ལན་གྱི་སྒོ་
ནས་སོ་སོའི་མཚན་ཉིད་དང་པོ་བསྟན་པ་དང་། ཕན་ཡོན་བསྟན་པ་དང་། བྱེད་པའི་ལས་
སམ་སྒྲུབ་ན་ཇི་ལྟར་བསྒྲུབ་པའོ། །དེའི་དང་པོ་ལ་ཡང་གཉིས་ཏེ། ཞུས་པ་དང་། ལན་ནོ། །
ཞུས་པ་ལ་ཡང་གཉིས་ཏེ། རྡོ་རྗེའི་མཚན་ཉིད་ལ་སོགས་ཞུས་པ་དང་། ཁྲོ་བོའི་མཚན་ཉིད་
ལ་སོགས་ཞུས་པའོ། །དེ་གཉིས་གཞུང་དང་སྦྱར་ན་ཡང་སྔར་གྱི་ཡར་མ་འབྲེལ་སྟེ། སངས་
རྒྱས་ཀྱིས་གཟིགས་པར་འཛུམ་པ་མཛད་པས་ཕྱག་རྡོར་སྤོབས་པ་དང་ལྡན་ནས་ཞུས་པས་ན།
སངས་རྒྱས་ཀྱི་མཐུས་ལག་ན་རྡོ་རྗེས་ཞུས། ཇི་སྐད་དུ་ཞུས་ན་བཅོམ་ལྡན་འདས་ཞེས་བོས་
ནས་སྤྲུལ་སྐུའི་ལུས་རྡོ་རྗེར་བྱིན་གྱིས་བརླབས་ནས་རྣམ་པ་རྡོ་རྗེར་མཛད་དོན་ཆོས་སྐུ་ལ་
ལ292ལ



རྡོ་རྗེ་རྣམ་འཇོམས་ཀྱི་ཊཱི་ཀ
སྙོམས་པར་ཞུགས་པ་ལ་དགོས་པ་ཅི་ཡོད་མཚན་ཉིད་ཅི་ཡིན་ཞེས་པ་དང་། ཡང་ཁབ་ན་རྡོ་
རྗེས་ཞུས། ཇི་སྐད་དུ་ཞུས་ན། སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་སྨོན་
ལམ་བཏབ་པའི་མཐུའ་དང་རང་རང་གི་ཏིང་ངེ་འཛིན་ལ་སྙོམས་པར་ཞུགས་པའི་བྱིན་གྱིས་
བརླབས་ཀྱིས་རྡོ་རྗེ་ལས་ཞེས་པ་ནས་རྣམ་པ་ཁྲོའ་བོ་དོན་སྙིང་རྗེ་མཛད་པའི་མཚན་ཉིད་
དང་
། དགོས་པ་ནི་ཅི་ཡིན་ཞེས་ཞུས་པ་གཉིས་པའོ། །ལན་དང་པོ་ལ་ཡང་གཉིས་ཏེ། དང་
པོ་རྡོ་རྗེའི་མཚན་ཉིད་སྟོན། རྡོ་རྗེ་ལ་ཡང་དོན་རྟགས་གཉིས་ལས། རྟགས་རྡོ་རྗེ་ཕ་ལམ་རྩེ་
ལྔ་པ་འཆད་པ་ནི། རྡོ་རྗེ་སྙིང་པོ་སྨྲས་སོ་ཞེས་པའོ། །སྙིང་པོ་ནི་མཚན་ཉིད་དོ། །རབ་ཏུ་
སྨྲས་སོ་ཅེས་པ་ནི་ཞུས་པའི་རྡོ་རྗེ་ལ་བར་མ་ཆོད་པར་གསུངས་པའོ། །མཚན་ཉིད་གང་ཞེ་ན།
མཚན་ཉིད་དྲུག་སྟེ། རྡོ་རྗེ་དེ་ཉིད་སྲ་བའི་ཕྱིར་མི་ཆོད་པ། བརྟན་པའི་ཕྱིར་མི་ཤིགས་པ།
ཕར་ལ་དངོས་པོ་ཐམས་ཅད་འཇོམས་པས་ཐམས་ཅད་དུ་ཐོགས་པ་མེད་པ། ཚུར་ལ་གང་
གིས་ཀྱང་མི་ཚུགས་པས་ཐམས་ཅད་དུ་མ་ཕམ་པའོ། །
དེ་ལྟ་བུའི་རྡོ་རྗེ་ལྟ་བུའི་ཏིང་ངེ་འཛིན་ལ་བརྟེན་ནས་དོན་ཆོས་སྐུའི་མཚན་ཉིད་
རྟོགས་པར་བྱ་བའི་ཕྱིར་རོ། །ཇི་ལྟར་རྟོགས་ན། དོན་གྱི་རྡོ་རྗེ་དོན་དམ་པའི་བདེན་པ་དེ།།
དང་པོ་མ་སྐྱེས་པ་སྲ། སྲ་བས་ཐ་མ་མི་འགག་པ་མི་ཆོད་པ། ཡོད་མེད་ཀྱི་མཐའ་ལས་གྲོལ་
བའི་ཕྱིར་བརྟན་པ། ཡོད་མེད་ཀྱི་མཐའ་མི་ཤིགས་པའོ། །ཕར་ལ་དངོས་པོ་དང་མཚན་མ་
འཇོམས་པ་ལ་ཐོགས་པ་མེད་པའོ། །ཚུར་ལ་དངོས་པོ་དང་མཚན་མས་གཞོམ་
མས་གཞོམ་དུ་མི་ནུས་
པས་མ་འཕམ་པའོ། །དེ་རྣམས་ནི་རྡོ་རྗེའི་མཚན་ཉིད་དང་དགོས་པའོ། །
གཉིས་པར་ཁྲོ་བོའི་མཚན་ཉིད་ནི། སེམས་ཅན་ཐམས་ཅད་སྐྲག་པར་བྱེད་པ།
སེམས་ཅན་ཐམས་ཅད་འཇིལ་བར་བྱེད་པ། ཞེས་པའི་ཚིག་གཉིས་ཀྱིས་བསྟན་ཏེ། སྐྲག་པར་
བྱེད་པ་ནི་ཚར་གཅོད་པར་བྱེད་པ་ཡིན་ལ། འཇིལ་བར་བྱེད་པ་ནི་ཕན་འདོགས་པའོ། །འོ་ན་
293



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕན་འདོགས་པ་དང་ཁྲོའ་བོ་སྙིང་རྗེའི་མཚན་ཉིད་དུ་འཐད་ན། ཚར་གཅད་པ་སྙིང་རྗེའི་
མཚན་ཉིད་དུ་འཐད་དམ་ཞེ་ན། འཐད་དེ་སྙིང་རྗེས་ཀུན་ནས་བསླངས་ནས་ཚར་གཅད་དེ་
ལམ་ལ་འགོད་པས་སོ། །དཔེར་ན་བུ་ཆུང་ལ་ཕ་མ་གཅེས་པར་བྱེད་པས་གཡང་ལ་ཤོར་
གྱིས་དོགས་ནས་སླར་གཡང་ལ་སྡིགས་པ་བཞིན་ནོ། །དེ་རྣམས་ནི་མཚན་ཉིད་དངོས་སོ། །
འོ་ན་རྡོ་རྗེ་དང་ཁྲོ་བོའི་ཕན་ཡོན་ཅི་ཞེ་ན། ལན་བསྟན་པ་ནི་གཉིས་ལས། དང་པོ་རྡོ་
རྗེ་སྟོང་པ་ཉིད་བསྒོམ་པའི་ཕན་ཡོན་ནི་རིགས་སྔགས་ཐམས་ཅད་གཅོད་པར་བྱེད་ཅེས་པ་
ནས་གཞན་གྱི་ལས་ཐམས་ཅད་འཇིགས་པར་བྱེད་པ་ཞེས་ཤོ་ལོ་ཀ་གཅིག་གིས་བསྟན།
གཉིས་པ་ཁྲོ་བོའི་ཕན་ཡོན་ནི་གདོན་ཐམས་ཅད་གླག་པར་བྱེད་པས་ན་འགུགས་པར་བྱེད་
པ་ཅེས་པའི་བར་ཤོ་ལོ་ཀ་གཅིག་གིས་བསྟན་ཏོ། །དེ་རྣམས་རྒྱས་པར་བཤད་ན་རིགས་
སྔགས་ཐམས་ཅད་གཅོད་པར་བྱེད་པ་ནི། ཕ་རོལ་པོ་མུ་སྟེགས་པས་རིགས་སྔགས་
བསྒྲུབས་ནས་ནང་པ་སངས་རྒྱས་པ་ལྟ་བུ་ལ་དུས་ད་ལྟ་གནོད་པར་བྱེད་པ་དེ་སྟོང་ཉིད་
བསྒོམས་པས་ནུས་པ་མེད་པར་བྱེད་པའོ། །གནོན་པ་ནི་སྔ་མ་བསྒྲུབས་ཟིན་པ་དང་། ཕྱིས་
བསྒྲུབ་པར་འགྱུར་བ་དེ་ནུས་པ་མེད་པར་བྱེད་པའོ། །ལས་ཐམས་ཅད་ནི་ཕ་རོལ་པོ་མུ་
སྟེགས་པའི་ད་ལྟའི་ཞི་རྒྱས་དབང་དྲག་གི་ནུས་པ་འཇོམས་པའོ། །གཞན་ནི་ད་ལྟ་བས་
གཞན་དེ་འདས་མ་འོངས་གཉིས་ཀྱི་འཕྲིན་ལས་བཞིའི་ལས་འཇོམས་སོ། །ཁྲོ་བོའི་ཕན་ཡོན་
ཀྱང་ཚིག་གསུམ་ཚར་གཅོད་པ་ཡིན་ལ། གདོན་ཐམས་ཅད་ལས་ཐར་པར་བྱེད་པ་ནི་ཕན་
འདོགས་པའོ། །དེ་ཡང་དང་པོ་ཁྲོ་བོ་བསྒོམས་པས་འབྱུང་པོ་ཐམས་ཅད་བཀུག་ནས་ཚར་
གཅོད་བརླག་པར་བྱེད་པའོ། །དེས་ནི་ཕན་ཡོན་བསྟན་ཏོ། །
འོ་ན་རྡོ་རྗེ་དང་ཁྲོའ་བོ་གཉིས་པོ་དེ་ལས་སམ་བསྒྲུབས་ན་ཇི་ལྟར་བསྒྲུབ་ཞེ་ན། དེ་
བསྟན་པ་ནི་གཉིས་ལས། རྡོ་རྗེ་སྒྲུབ་པར་བྱེད་པ་ནི། རིགས་སྔགས་ཀྱི་ལས་ཐམས་ཅད་
༤294ལ



རྡོ་རྗེ་རྣམ་འཇོམས་ཀྱི་ཊཱི་ཀ་
བྱེད་དུ་འཇུག་པ་ཞེས་པ་ནས་རབ་ཏུ་སྦྱིན་པ་ཞེས་པའི་བར་ཤོ་ལོ་ཀ་གཅིག་གིས་བསྟན།
གཉིས་པ་ཁྲོ་བོ་བསྒྲུབ་པར་བྱེད་པ་ནི་སེམས་ཅན་ཐམས་ཅད་སྲུང་བར་བྱེད་པ་ནས་རྨུགས་
པར་བྱེད་པ་ཞེས་པའི་བར་གྱིས་བསྟན། དང་པོས་ནི་གཟུངས་ཆོག་གསུམ་མམ་བུམ་
གཅིག་མ་གསུམ་མམ་རིག་གཏད་གསུམ་ག་བྱེད་ཀྱང་རུང་སྟེ། རིགས་སྔགས་ཀྱི་ལས་
ཐམས་ཅད་བྱེད་དུ་འཇུག་པའི་སྔོན་དུ་རྫས་བསགས་པ་དང་། མ་གྲུབ་པ་གྲུབ་པར་བྱེད་པ་
སྒྲུབ་པ་དང་ལས་ཀྱི་བསྒྲུབ་པ་དང་། གྲུབ་པ་ཆུད་མི་ཟ་བར་བྱ་བའི་ཕྱིར་བར་ཆད་བསལ་
བ་དང་། འདོད་པ་ཐམས་ཅད་རབ་ཏུ་སྦྱིན་པར་བྱ་བའི་དོན་དུ་བཀྲ་ཤིས་དང་ཁྲུས་བྱའོ། །
དེ་ལྟར་བཞིས་འཆད་པ་ནི་གཞན་ནམ་འོག་དུ་སྟོན་པར་འགྱུར་རོ། །ཁྲོ་བོའི་ལས་ཀྱང་
བསྲུང་པ་བསྲུང་འཁོར་དང་། ཞི་བ་ཞི་བའི་སྦྱིན་བསྲེག་དང་། རྒྱས་པ་རྒྱས་པའི་སྦྱིན་
བསྲེག་གསུམ་ཕན་གདགས་པའི་ལས་དེ་འོག་དུ་སྟོན་པར་འགྱུར་རོ། །རེངས་པ་ནི་ལུས་
ངག་རེངས་པར་བྱེད་པའི་ལས་ཡིན་འགྲེལ་པར་འཆད། རྒྱུད་རྐྱང་པར་ནི་དྲག་པོའི་སྦྱིན་
སྲེག་དུ་འཆད་དེ་འོག་ནས་སྟོན་པར་འགྱུར། རྨུགས་པར་བྱེད་པ་ནི་དབང་གི་སྦྱིན་སྲེག་ཡིན་
ཏེ་དེ་ཡང་འོག་ནས་སྟོན་པར་འགྱུར། དེ་ལྟར་ཚིག་གཉིས་ནི་ཚར་གཅོད་པའི་ལས་སོ། །
ཐམས་ཅད་ཀྱི་སྔོན་འགྲོ་གཏོར་མ་ནི་སྔགས་ཀྱི་སྐབས་ནས་སྟོན་ནོ། །ཡང་སྡུད་པ་པོས་མ་
ཞུས་པར་སྟོན་པ་བཅོམ་ལྡན་འདས་ན་རེ་རྡོ་རྗེ་དང་ཁྲོ་བོའི་ལས་དེ་ཚོ་བསྒྲུབ་པར་བྱེད་པའི་
གསང་སྔགས་ཀྱི་མཐུ་ཆེན་པོ་འདི་ང་ལ་ཡོད་དེ་ཞལ་གྱིས་བཞེས་ནས་ཕྱག་ན་རྡོ་རྗེ་ལ་
གཟིགས་པས་ཕྱག་རྡོར་སྤོབས་པ་དང་ལྡན་པའི་སྒོ་ནས་དེ་ཚོ་བསྒྲུབ་པར་བྱེད་པ་དེ་ཞུ་བྱས་
པས། དེ་ནས་བར་མ་ཆོད་པར་མྱུར་པའམ་རབ་ཏུ་ལག་ན་རྡོ་རྗེ་འཆང་ཆེན་པོས་སྨྲས་སོ། །
ཇི་ལྟར་སྨྲས་ན་ལས་དེ་ཚོ་བསྒྲུབ་པ་ལ་སྔོན་དུ་བསྒྲུབ་པ་བྱེད་དགོས། བསྒྲུབ་པའི་
སྔོན་དུ་ཡང་བསྙེན་པ་འགྲོ་དགོས་པ་ཐོག་མ་བསྙེན་པའི་སྔགས་སྨྲས། དེ་ནས་བསྒྲུབ་པའི་
ལ295ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྔགས་སྨྲས་སོ། །དེ་རྣམས་ནི་ཞུས་པ་དང་ལན་གྱི་སྒོ་ནས་སོ་སོའི་མཚན་ཉིད་ལ་སོགས་པ་
བསྟན་ཏོ། །
ཞུས་པ་དང་ལན་གྱི་སྒོ་ནས་སྔགས་བསྟན་པ་ལ་གཉིས་ལས། ཞུས་པ་ནི་སྔ་མ་དང་
འདྲ་ལ། ལན་ལ་གཉིས་ཏེ། ཤེས་རབ་རྡོ་རྗེ་རྣམ་པར་འཇོམས་པའི་དབང་དུ་བྱས་ཏེ་
བཤད་པ་དང་། ཐབས་ཁྲོ་བོ་བཅུའི་དབང་དུ་བྱས་ཏེ་བཤད་པའོ། །དེ་ལ་ཁྲོ་བོའི་དབང་དུ་
བྱས་ན་གསུམ་སྟེ། བསྙེན་པ་དང༌། བསྒྲུབ་པ་དང་། ལས་ལ་སྦྱར་བའོ། །དེར་ཡང་བསྙེན་
པ་ལ་ཆོས་དང་བཞི་སྟེ་ཏིང་ངེ་འཛིན་གྱི་དཀྱིལ་འཁོར་ལ་བསྟེན་པ་དང་། བདག་དང་
དཀྱིལ་འཁོར་གཉིས་ཐ་དད་པའི་ཚུལ་གྱིས་བསྒྲུབ་པ་དང་། སྔགས་གཙོ་བོའི་སྔགས་ཁོ་ན་
བཟློས་པ་དང་། དེ་ཡང་གྲངས་ཀྱི་བསྙེན་པ་འབུམ་སྐྱེལ་བའོ། །ཡང་བསྒྲུབ་པ་ལ་ཆོས་བཞི་
སྟེ། རྫས་ལ་བརྟེན་པ་དང་། བདག་དང་དཀྱིལ་འཁོར་གཉིས་ཐ་མི་དད་ཀྱི་ཚུལ་དུ་བསྒྲུབ་
པ་དང་། སྔགས་གཙོ་འཁོར་ཐམས་ཅད་ཀྱི་སྔགས་ཟློས་པ་དང་། རྫས་ལ་མཚན་མ་འདོན་
པའོ། །རྫས་ནི་རྡུལ་མཚོན་ནམ་མཚོན་རྩིས་བྲིས་པའི་དཀྱིལ་འཁོར་རམ་མེ་ཏོག་ཚོམ་
བུའམ་དྲིའི་ཐིག་ལེ་ལའོ། །མཚན་མ་ནི་སྒྲའམ་འོད་དམ་དུ་བ་ལྟ་བུ་ཐོན་པའོ། །ལས་སྦྱོར་
ལ་བདག་དང་དཀྱིལ་འཁོར་གཉིས་ཐ་དད་པ་ཡང་ཡོད་མི་དད་པ་ཡང་ཡོད་པ་ཅི་རིགས་སུ་
སྦྱར་རོ། །སྤྱིའི་རྣམ་གཞག་གོ། །
དེ་ལ་དང་པོ་བསྙེན་པའི་དབང་དུ་བྱས་ན་གསུམ་སྟེ། སྦྱོར་བ་ཚོགས་གཉིས་
བསགས་པ་དང་། དངོས་གཞི་ལྷ་བསྐྱེད་པ་དང་། མཇུག་བསྒོམ་བཟླས་གཏོར་མ་སྤྱོད་
ལམ་དང་བཅས་པའོ། །དེ་ལ་ཡང་དང་པོ་རྟེན་གྱི་གང་ཟག་མཚན་ཉིད་དང་ལྡན་པ་ཞིག་
གིས་གནས་ཡིད་དུ་འོང་བར་ཕྱིན་ཕྱག་དར་བྱས་ཆག་ཆག་གདབ་མཎྜལ་བྱ། མཎྜལ་ལ་བའི་
རྣམ་པ་ལྔ་བྱུག་མེ་ཏོག་ཚོམ་བུ་ལྔ་དགྲམ། ཐང་སྐུ་ཡང་དགྲམ། མཆོད་པ་དང་གཏོར་མ་
~296ལ



རྡོ་རྗེ་རྣམ་འཇོམས་ཀྱི་ཊི་ཀ
ཡང་བཤམ། ཀུ་ཤ་གདིང་ཁྲུས་བྱ་གོས་གསར་པ་གོན་སྟན་བདེ་བ་ལ་བསྡད་ལ་ཁྲུས་ཆུས་
གནས་དང་འཁོར་བ་དང་ལུས་ཀྱི་མི་གཙང་བ་དག་པར་བྱེད་པའི་ཉེ་རེག་ཀྱང་བྱས་ལ།
བདག་གིས་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་ཐོབ་པར་བྱ་ཞེས་
སེམས་བསྐྱེད་ལ། རང་ཐ་མལ་དུ་གནས་པའི་སྙིང་ཀར་ཉི་སྟེང་དུ་ཧཱུྃ་བསམས་ལ། དང་པོ་
ཆོས་ཉིད་རྣམ་པར་དག་པའི་སྔགས་དང་ཕྱག་རྒྱས་མཎྜལ་སྟོང་པར་བཏང་། སྟོང་པའི་ངང་
ལས་ཧཱུྃ་ལས་བྲུ་ཆད་པ་ལས་རིན་པོ་ཆེ་ལས་གྲུབ་པའི་གླིང་གང་རུང་དུ་བསམ་པའམ། ཡང་
ན་འཛམ་བུ་གླིང་དུ་བསམས་ལ། དེའི་སྟེང་དུ་ཡང་ཧཱུྃ་ལས་པཾ་ཆད་པ་ལས་པདྨའི་སྡོང་པོ་
འདབ་མ་བཞི་པ་ཞིག་ཏུ་བསམ། དེ་ནས་ཐུགས་ཀའི་ཧཱུྃ་ལས་འོད་འཕྲོས་པ་ལས་ཕྱོགས་
བཅུ་ནས་ཚོགས་གསོག་པའི་ཞིང་བླ་མ་དང་ཡི་དམ་གྱི་ལྷ་རྣམས་དང་། སངས་རྒྱས་དང་།
ཆོས་པོ་ཏི་གླེགས་བམ་དང་། བྱང་ཆུབ་སེམས་དཔའི་དགེ་འདུན་རྣམས་སྤྱན་དྲངས་པའམ་
ཡང་ན་གསལ་བཏབ་ལ། པད་མའི་ལྟེ་བ་དང་ཤར་འདབ་དང་ལྷོ་དང་ནུབ་དང་བྱང་འདབ་
ལ་རིམ་པ་བཞིན་བཞུགས་སུ་གསོལ་ལོ། །དེ་རྣམས་ནི་ཞིང་ཁམས་བསྐྱེད་པའི་ཡུལ་སྤྱན་
དྲངས་པའོ། །
དེ་ལ་ཡུལ་ཇི་སྙེད་པ་དེ་སྙེད་དུ་ལུས་སྤྲུལ་ལ་ཞབས་ལ་ཕྱག་བྱས་པར་བསམ། དེ་
ནས་མཆོད་པ་བྱ་བ་ནི་ལུས་ཀྱི་དངོས་སུ་དབུལ། ངག་དུ་རང་རང་གི་སྔགས་བརྗོད། ཡིད་
ཀྱིས་ཐུགས་ཀ་ནས་ལྷ་མོ་དྲུག་སྤྲོས་ལ་དབུ་ནས་སྙན་གྱི་བར་དུ་ཕུལ་བར་བསམ། དེ་ལ་
ཕྱག་འཚལ་བ་ནི་ང་རྒྱལ་གྱི་གཉེན་པོ་ཡིན་ལ། མཆོད་པ་དྲུག་གིས་ནི་ཕ་རོལ་དུ་ཕྱིན་པ་
དྲུག་སྤྱད་པར་ཁས་བླངས་པ་ཆགས་པའི་སྡིག་པ་དག་ནས་ཆགས་པ་སོབས་སོ། །དེ་ལ་
ཞལ་ཟས་ཕུལ་པས་སྦྱིན་པ། སྤོས་ཚུལ་ཁྲིམས། མེ་ཏོག་བཟོད་པ། སིལ་སྙན་བརྩོན་
འགྲུས། དྲི་ཆབ་བསམ་གཏན། མར་མེ་ཤེས་རབ་བོ། །དེ་རྣམས་ཀྱིས་རང་ལ་བརྟེན་པའི་
ལ297ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྡིག་པ་དག་གོ། །དང་པོ་སྡིག་པ་བཤགས་པ། འཁོར་བ་ཐོག་མ་མེད་པ་ནས། རྗེས་སུ་ཡི་རང་བ། གཉིས་པ་དགེ་བཅུ་
ཇི་སྙེད་སྤྱོད་པ་དང་། འཇིག་རྟེན་དགེ་བ་ཇི་སྙེད་པ། གསུམ་པ་ཆོས་འཁོར་བསྐུལ་བ་ནི། ཕྱོགས་བཅུ་མཐའ་ཡས་ཞིང་ཁམས་
ན། བཞི་པ་མྱ་ངན་ལས་མི་འདའ་བར་གསོལ་བ་གདབ་པ་ནི། ཇི་སྲིད་འཁོར་བ་མ་སྟོང་བར། བྱང་ཆུབ་ཏུ་བསྔོ་བ་ནི་དགེ་
བཅུ་ཇི་སྙེད་སྤྱོད་པ་དང་། དྲུག་པ་ལུས་དབུལ་བ་ནི་བདག་གི་ལུས་འདི་ཇི་སྲིད་དུ། བདུན་པ་སྐྱབས་སུ་འགྲོ་བ་ནི་རྐང་གཉིས་
གཙོ་བོ་སངས་རྒྱས་དང་། སྡིག་བཤགས་ནི་དེ་བཞིན་གཤེགས་པའི་སྐུ་ལ་ངན་སེམས་ཀྱི་ཁྲག་ཕྱུང་
པ་ནི་ལོག་ལྟ་ཡིན་པས་བཤགས་སུ་མི་བཏུབ་དེ་དཀོན་མཆོག་གསུམ་སྤངས་པས་གཉེན་པོ་
མེད་པའི་ཕྱིར་རོ། །དེ་ནི་གཞན་ལ་བརྟེན་པའི་སྡིག་པ་བཤགས་པའོ། །སངས་རྒྱས་ལ་གུས་
པའི་ཡོན་ཏན་དང་། མ་གུས་པའི་ཉེས་དམིགས་བཤད་པས་དེ་ལ་འཇུག་པའི་ཕྱིར་དེ་དང་
འདྲ་བ་ལ་ཆོས་སྒོར་མྱ་ངན་ལས་མི་འདའ་བར་གསོལ་བ་གདབ་པས་ཕྲག་དོག་གི་གཉེན་
པོར་འགྲོའོ། །བདག་ཉིད་དཀོན་མཆོག་ལ་ཕུལ་བས་ཡུལ་བཟང་པོ་ལ་བརྟེན་ནས་ཚོགས་
གསོགས་པར་ཡང་འགྲོ། དགེ་བའི་རྩ་བ་ཐམས་ཅད་ཀྱང་སེམས་ཅན་ཐམས་ཅད་ཀྱི་དོན་
དུ་བླ་ན་མེད་པར་བསྔོས་པས། བསྔོ་བ་ལོག་པའི་གཉེན་པོར་ཡང་འགྲོ་ལ་ཡུལ་དམན་པ་
ལ་བརྟེན་ནས་ཚོགས་གསོགས་པར་ཀྱང་འགྲོའོ། །དེ་ནས་དཀོན་མཆོག་གསུམ་ལ་སྐྱབས་
འགྲོ་བྱ། དེས་ནི་ལྷ་གཞན་ལ་བརྟེན་པའི་རྟེན་ཉམས་པའི་གཉེན་པོར་འགྲོའོ། །དེ་ཡང་
ལག་ལེན་ལ་སྡིག་བཤགས་ནས་སྐྱབས་འགྲོའི་བར་དུ་ཡིད་ལ་ཇི་ལྟ་བ་བཞིན་དུ་དྲན་པར་
བྱ། ངག་དུ་ཕྱག་ན་རྡོ་རྗེ་དཀྱིལ་འཁོར་ཆོ་ག་ནས་བཤད་པའི་ཚིག་རྣམས་འདོན་ནོ། །རྣམ་
འཇོམས་ཕྱག་རྡོར་གཉིས་བྱུང་ཁུངས་མཁའ་འགྲོ་མ་གཅིག་པས་འདྲ་གསུང་། དེ་རྣམས་ནི་
བདུན་པོ་རྣམ་པར་དག་པས་རང་གི་རྒྱུད་ཀྱི་སྡིག་པ་སྦྱངས་པ་བསྟན་པའོ། །དེ་ནས་ཡུལ་
རྣམས་བཤེགས་སུ་གསོལ་ལོ། །
དེ་རྣམས་ནི་ཐེག་པ་ཆེན་པོའི་གསོ་སྦྱོང་བྱ་བ་ཡིན་སྟེ། སྡིག་པ་ཐམས་ཅད་སྦྱོང་གཞི་
ལ298



རྡོ་རྗེ་རྣམ་འཇོམས་ཀྱི་ཊི་ཀ
དགེ་བ་ཐམས་ཅད་གསོས་འདེབས་པའི་ཕྱིར་རོ། །དེ་ནས་སེམས་ཅན་ཐམས་ཅད་ཀྱིས་བདེ་
བ་ཐོབ་ན་རུང་སྙམ་པའི་བྱམས་པ་བསྒོམ། དེ་ནས་སྡུག་བསྔལ་དང་བྲལ་ན་རུང་སྙམ་པའི་
སྙིང་རྗེ་བསྒོམ། དེ་གཉིས་ལ་དགའ་བའི་དགའ་བ་བསྒོམ། ཐམས་ཅད་ལ་སྙོམས་པའི་
བཏང་སྙོམས་བསྒོམ། དེ་ལྟར་བྱེད་པ་ལ་བདག་གི་ཐ་མལ་གྱི་ལུས་འདིས་མི་ནུས་པས་རྡོ་
རྗེ་རྣམ་པར་འཇོམས་པ་ཐོབ་པར་བྱས་ལ་སྡོད་དོན་བྱ་དེའི་ཆེད་དུ་འདི་བསྒྲུབ་སྙམ་པ་ནི་
སྨོན་པ་སེམས་བསྐྱེད་དོ། །དེ་ནི་ཚད་མེད་བཞི་སྔོན་དུ་སོང་བའི་སྒོ་ནས་ཐེག་པ་ཆེན་པོའི་
སེམས་བསྐྱེད་པའོ། །དེ་ཚོའི་སྐབས་སུ་ལུས་ཐ་མལ་དུ་བྱའོ། །དེའི་རྗེས་ལ་ཡེ་ཤེས་ཀྱི་ཚོགས་
བསགས་པ་མན་ཆད་ནི་འཇུག་པའི་སེམས་ལ་གནས་པའོ། །དེ་ཡང་ཨོཾ་མ་ཧཱ་ཤུ་ནྱ་ཛཱ་ཏ་ལ་
སོགས་པ་ལན་གསུམ་དུ་བརྗོད་པས། བཅུད་དང་སྣོད་དང་ཐམས་ཅད་གསུམ་སྟོང་པར་
བསམ་མོ། །ལན་གསུམ་དུ་སྟོང་པར་སྟོང་པ་ཡང་འཇིག་རྟེན་འཇིག་པ་དང་ཆོས་བསྟུན་སྟེ། ལོ་
ཀ་འཇིག་པ་ཡང་དང་པོར་བཅུད་སེམས་ཅན་རྣམས་བར་གྱི་བསྐལ་པ་བཅུ་དགུར་འཇིག །
སྣོད་བར་ཀྱི་བསྐལ་བ་གཅིག་ཏུ་འཇིག །སྣོད་བཅུད་ཞིག་ནས་སྟོང་པར་ཀྱང་བར་གྱི་
བསྐལ་པ་ཉི་ཤུར་གནས་སོ། །འོ་ན་སྟོང་པར་སྟོང་པ་ཅི་ལྟ་ཡིན་ཞེ་ན། བསོད་ཚོགས་དེ་ཉིད་
སྟོང་པས་རྒྱས་གདབ་པའི་ཕྱིར་དང་། ཡང་ན་སྣང་བ་གསུམ་སྟེ། ལོག་པའི་ཤེས་པའི་སྣང་
བ་དང་། ཤེས་པའི་སྣང་བ་དང་། ཡེ་ཤེས་ཀྱི་སྣང་བའོ། །དེ་ལྟར་གསུམ་ལས་སུམ་ཅུ་རྩ་
གསུམ་མན་ཆད་ནི་ལོག་པའི་སྣང་བ་ཡིན། འཐབ་བྲལ་ཡན་ཆད་ཤེས་པའི་སྣང་བ་ཡིན་ཏེ།
དེ་གཉིས་ཅར་ཀྱང་འཁོར་བ་ཡི་སྣང་བ་ཡིན། ས་དང་པོ་ཡན་ཆད་ཡེ་ཤེས་ཀྱི་སྣང་བ་ཡིན་
པས། ཡེ་ཤེས་ཀྱི་སྣང་བ་ནི་འཕགས་པའི་སྣང་བ་ཡིན་ནོ། །འོག་མ་གཉིས་གཞིག་པར་བྱ་
བའི་ཡང་ཕྱིར་རོ། །ཡང་འབྱུང་བ་རིམ་བརྩེག་གཞལ་ཡས་ཁང་དང་བཅས་པ་བསྐྱེད་པ་ནི་
རྩ་གསུམ་པ་དང་ཆོས་བསྟུན། བྷུམ་ལས་གཞལ་ཡས་ཁང་བསྐྱེད་པ་ནི་ནམ་མཁའ་ལ་བརྟེན་
༤299ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ལྷ་དང་ཆོས་བསྟུན། ཡོངས་གྱུར་དུ་ཚུལ་དུ་བསྐྱེད་པ་ནི་འཛམ་བུ་གླིང་པ་དང་ཆོས་
བསྟུན་ནོ། །འདི་ནི་ནམ་མཁའ་ན་གནས་པ་དང་ཆོས་བསྟུན་ནོ། །སྦྱོར་བའོ། །
དེ་ལྟར་སྟོང་པའི་ངང་ལས་སེམས་ཀྱི་སྣང་བ་ཧཱུྃ་དུ་བྱུང་། ཧཱུྃ་ལས་འོག་ཏུ་པཾ་ཆད་པ་
ལས་པད་མོའི་སྡོང་པོ་འདབ་མ་བརྒྱད་པའམ་བཞི་པ་བསམ། དེའི་ལྟེ་བ་ལ་ཧཱུཾ་ལས་ཨ་
ཆད་ལས་ཟླ་བའི་གདན་བསམ། གདན་གྱི་སྟེང་དུ་ཧཱུྃ་བབས་པ་ལས་ཆོ་ག་གསུམ་གྱི་སྒོ་
ནས་བདག་ལས་ཀྱི་ལྷར་བསྐྱེད། དེ་ཡང་ཞལ་གཅིག་ཕྱག་གཉིས་སྐུ་མདོག་ཞི་རྒྱས་བྱེད་ན་
ལྗང་སེར་དུ། དབང་དྲག་བྱེད་ན་ལྗང་སྔོན་དུ། ཕྱག་གཡས་རྡོ་རྗེ་རྩེ་ལྔ་པ་ཐུགས་ཀར་སྒྲེང་།
གཡོན་དྲིལ་བུ་སྐུ་ལ་བརྟེན་དཀྱིལ་དཀྲུང་ཕྱེད་པས་བཞུགས་རྒྱན་རིན་པོ་ཆེ་དུ་མས་བརྒྱན་
པ་མཆེ་བ་ནས་ཙམ་གཙིགས་པ་བསམ་མོ། །ཐུགས་ཀར་ཟླ་སྟེང་དུ་ཧཱུྃ་བསམ་མོ། །དེ་ལ་ཡེ་
ཤེས་སེམས་དཔའ་གཞུག་མི་དགོས་དབང་བསྐུར་མི་དགོས། འོན་ཀྱང་བྱིན་བརླབས་ཚན་
གསུམ་བྱ་སྟེ། ལུས་ཀྱི་སོར་མོ་བསྣོལ་བ་འཁོར་ལོ་སྤྱི་བོར་བཅའ། ངག་ཏུ་ཤུ་ཏིཤྲཱི་ར་བཛྲ་
ས་ཨོ་བརྗོད། ཡིད་ལ་སྤྱི་བོར་རྡོ་རྗེ་རྩེ་ལྔ་པ་དཀར་པོའི་ལྟེ་བ་ལ་འཁོར་ལོ་དཀར་པོ་རྩིབས་
བརྒྱད་པའི་ལྟེ་བ་ལ་ཨོཾ་དཀར་པོར་བསམ། དེ་ནི་སྐུ་བྱིན་གྱིས་བརླབས་པའོ། །ཡང་ལུས་
ཀྱིས་འཛུབ་མོ་རྩེ་སྦྱར་མགྲིན་པར་བཅའ། ངག་ཏུ་པྲ་ཏིཤྲཱི་ར་བཛྲ་ཨཱ་བརྗོད། ཡིད་ཀྱིས་
མགྲིན་པར་རྡོ་རྗེ་དམར་པོ་རྩེ་ལྔ་པའི་ལྟེ་བ་ལ་པད་མ་དམར་པོ་འདབ་མ་བརྒྱད་པའམ་
བཞི་པ་བསམ་དེའི་ལྟེ་བ་ལ་ཨཱ་དམརཔོ་བསམ་པ་ནི་གསུང་བྱིན་གྱིས་བརླབས་པའོ།
ཡང་ལུས་ཀྱིས་གུང་མོ་རྩེ་སྦྱར་རྡོ་རྗེ་སྙིང་ཀར་བཅའ། ངག་ཏུ་མ་ཏིཤྲཱི་ར་བཛྲ་ཧཱུྃ་བརྗོད།
ཡིད་ཀྱིས་རྡོ་རྗེ་རྩེ་ལྔ་པ་ནག་པོའི་ལྟེ་བ་ལ་ཟླ་སྟེང་དུ་ཧཱུྃ་ནག་པོ་བསམ་པ་ནི་ཐུགས་བྱིན་
གྱིས་བརླབས་པའོ། །རྡོ་རྗེའི་ཕྱག་རྒྱུ་དེ་ཉིད་མིག་ལ་སོགས་པ་སྐྱེད་མཆེད་དྲུག་གི་སྒོར་
གཏུག །ངག་དུ་མ་ཧཱ་བཛྲ་ཨ་པྲ་ཏི་ཧ་ཏེ་བཛྲ་ཨ་མོ་གྷ་བཛྲ་ཨེ་བྱེ་བཛྲ། ཤི་ཤྲཱི་བཛྲ་ཡ་སྭཱ་ཧཱ་
300ལ



རྡོ་རྗེ་རྣམ་འཇོམས་ཀྱི་ཊི་ཀ
བརྗོད། ཡིད་ཀྱི་གནས་དེ་རྣམས་སུ་ཟླ་སྟེང་དུ་རྡོ་རྗེ་རྩེ་ལྔ་པ་རེ་རེ་བསམ་མོ། །སྐྱེ་མཆེད་
དྲུག་བྱིན་གྱིས་བརླབ་བོ། །ཡང་རྡོ་རྗེ་ཕྱག་རྒྱ་དེ་ཉིད་སྨིན་མཚམས་སུ་བསྐོར་ཞིང་བཅའ།
ངག་ཏུ་དྷ་ར་དྷ་ར་དྷི་རི་དྷི་རི་དྷུ་རུ་དྷུ་རུ་སརྦ་བཛྲ་ཀུ་ལ་ན་ཨ་བར་དྷ་ཡ་སྭཱ་ཧཱ་བརྗོད། ཡིད་
ཀྱིས་འོད་ཟེར་སྨིན་མཚམས་ནས་ཞུགས་ལུས་ཀྱི་བ་སྤུའི་བུ་ག་ཐབས་ཅད་ཁྱབ་པས་བ་
སྤུའི་བུ་ག་རེ་རེ་ཞིང་དུ་ཟླ་སྟེང་དུ་རྡོ་རྗེ་རྩེ་ལྔ་པ་རེ་རེ་བསམ་མོ། །དེ་ནི་ལུས་ཐམས་ཅད་རྡོ་
རྗེར་བྱིན་གྱིས་བརླབ་པའོ། །དེ་ནས་བདག་ལས་ཀྱི་ལྷའི་ཐུགས་ཀའི་ཧཱུཾ་ལས་འོད་ཟེར་
འཕྲོས་པས། མདུན་གྱི་ནམ་མཁའ་ལ་འོད་ཟེར་ལས་རྡོ་རྗེ་མེ་རིའི་ནང་དུ། གཞལ་ཡས་
ཁང་གདན་དང་བཅས་པའི་ནང་དུ་གཙོ་བོ་ཁྲོ་བོ་བཅུ་སྒོ་མ་བཞི་སྟེ་ལྷ་བཅོ་ལྔ་ཝལ་གྱིས་
གྲུབ་པར་བསམ་མོ། །ཡེ་ཤེས་བསྟིམ་པ་དང་བྱིན་བརླབས་དང་དབང་བསྐུར་བ་གང་ཡང་
མི་དགོས་སོ། །དེ་གྲོལ་པ་ན་སྔོན་དུ་གཞལ་ཡས་ཁང་དང་ལྷ་བཅོ་ལྔ་བསྐྱེད་ནས། དེ་རྗེས་
མ་གཙོ་བོའི་ཐུགས་ཀའི་ཧཱུྃ་ལས་ཤར་ཁམས་གསུམ་རྣམ་རྒྱལ་གྱི་མདུན་དུ་ཧཱུྃ་ཆ་གཅིག་ཆད་
པ་ལས་བདག་ལས་ཀྱི་ལྷར་བསྐྱེད་ནས་དེས་ཡེ་ཤེས་བསྟིམ་པ་དང་བྱིན་བརླབས་དང་
དབང་རྫོགས་པར་བྱས་ནས་བསྙེན་པ་བྱེད་པར་བཤད་དེ། དེ་ནི་རྒྱས་པའི་ལུགས་ལགས།
རྒྱུད་ཀྱི་སྐབས་འདི་ནི་བསྡུས་པའི་ལུགས་ཡིན་གསུང་། དེ་ལྟར་བདག་དང་དཀྱིལ་འཁོར་
ཐ་དད་དུ་ལྷ་བསྐྱེད་པ་ནི་་་་་༌་ཚེག་བར་གཉིས་ཙམ་ཆད།
༈ འཇུག་པ་ལ་བཞི་ལས། དཀྱིལ་འཁོར་དམིགས་ཡུལ་དུ་གཞག་ལ་ཅུང་ཞིག་སྒྱུ་
མ་ལྟ་བུར་བསྒོམ། དེ་ནས་བཟླས་པ་ལ་ལྔ་སྟེ། དང་པོ་སྔགས་ཀྱི་ནོར་ཏུ་བསླང་པ་དང་།
དམ་བཅའ་བྱ་བ་དང་། རིག་བྱེད་ཚུལ་དུ་གདོན་པ་དང་། སྔགས་དང་གྲངས་ཀྱི་བར་ཆད་
བསལ་བ་དང་། ཏིང་ངེ་འཛིན་གྱིས་སྤྲོ་བསྡུ་བྱ་བའོ། །དེ་ལྟར་ལྔ་ནི་བཟླས་ཐབས་སོ། །དེ་
ལ་དང་པོ་ནོར་ཏུ་བསྐྱངས་པ་ནི། དཔའ་བོའི་སྔགས་ལ་ཐོག་མར་ཨོ་ཐ་མར་ཧཱུཾ་ཧཱུཾ་གཉིས་
301



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཏགས་པ་ལན་གསུམ་བརྗོད་པའོ། །ལན་དང་པོ་ནི་དཀོན་མཆོག་གསུམ་ལ་ཕྱག་འཚལ་
ལོ་ཞེས་པར་འགྲོ། ལན་གཉིས་པས་ནི་གནོད་སྦྱིན་གྱི་དེད་དཔོན་ཆེན་པོ་ཕྱག་ན་རྡོ་རྗེ་
གཏུམ་པོ་ལ་ཕྱག་འཚལ་ལོ་ཞེས་པར་འགྲོ། གསུམ་པས་ནི་བདག་ལ་སྔགས་ཀྱི་ནོར་བུ་
སྩལ་དུ་གསོལ་ཅེས་པར་འགྲོའོ། །དེ་ཉིད་འབྲུ་བཤད་ན། ཨོ་ནི་བཀྲ་ཤིས་པའི་དམ་བཅའ་
བའོ། །ན་མོ་ནི་ཕྱག་འཚལ་ལོའོ། །རཏྣ་ཏྲ་ཡ་ནི་རིན་ཆེན་གསུམ་མོ། །རིན་ཆེན་ནི་དཀོན་
མཆོག་གསུམ་ཡིན་ཏེ། གཙོ་བོ་རྡོ་རྗེ་རྣམ་འཇོམས་སངས་རྒྱས་དཀོན་མཆོག །འཁོར་ཁྲོ་བོ་
བཅུ་སྒོ་བ་བཞི་སྟེ་བཅུ་བཞི་པོ་དགེ་འདུན་དཀོན་མཆོག །དེ་རྣམས་ཀྱི་ཐུགས་སུ་ཆུད་པའི་
ཡོན་ཏན་གྱི་ཆོས་ཐམས་ཅད་ཆོས་དཀོན་མཆོག་གོ། །དེ་ལྟར་དཀོན་མཆོག་གསུམ་མོ། །
ཡང་ན་མ་ན་ཕྱག །ཙན་དྷ་ན་གཏུམ་པོ། བཛྲ་ན་རྡོ་རྗེ། པ་ན་ཕྱག་ན། མ་ཧཱ་ན་ཆེན་པོ། ཡང་
ན་གནོད་སྦྱིན། སེ་ན་ན་སྡེ། པ་ཏ་ཡེ་ན་དཔོན་ནོ། །ཧཱུཾ་ཧཱུཾ་ནི་ས་བོན་ནོ། །
དེ་ལྟར་གསོལ་བ་བཏབ་པ་གཙོ་བོའི་ཐུགས་ཀ་ནས་སྔགས་ཀྱི་འཕྲེང་བ་དཀར་ནར་
ཟེར་བྱུང་ནས་བདག་ལས་ཀྱི་ལྷའི་ཐུགས་ཀའི་ཧཱུྃ་ལ་གཡས་བསྐོར་དུ་མགོ་གྱེན་ལ་བསྟན་
ནས་བསྐོར་བར་བསམ། དེ་ཡང་མུ་ཏིག་བསྟར་ལ་བརྒྱུས་པ་ལྟར་རོ། །དེ་ནས་ཐུན་
འཚམས་ཀྱི་གྲངས་ཀྱི་དམ་བཅའ་བྱ་སྟེ། ཉི་ཤུ་རྩ་གཅིག་གམ་བརྒྱ་རྩ་བརྒྱད་དོ། །འདོན་
ལུགས་རིག་བྱེད་ནི་དི་རི་དི་རི་འདོན་པའོ། །སྔགས་དང་གྲངས་ཀྱི་བར་ཆད་སེལ་བ་ནི་རྩ་
གཅིག་མ་ཐོན་པའམ་ཚར་གཅིག་མ་བར་དུ་ཆོད་ན་བསྐྱར་ནས་འདོན་པའོ། །དེས་ན་ལུས་
ངག་གི་བྱ་བ་གཙོར་སྟོན་ཞེས་བྱའོ། །སྤྲོ་བསྡུས་བྱ་ཐབས་ནི་བདག་ལས་ཀྱི་ལྷའི་ང་རྒྱལ་
གྱིས་དཀྱིལ་འཁོར་རྣམས་དམིགས་ཡུལ་དུ་གཞག་ནས་བསྙེན་པའི་སྔགས་བཟླས་པས་
བདག་གི་ཐུགས་ཀའི་ཧཱུཾ་ལས་འོད་འཕྲོས་སྣ་བུག་གཡས་ན་ཕར་ཐོན་གཙོ་བོའི་ཤངས་ལ་
རེག་པས་ཟག་པ་མེད་པའི་བདེ་བ་རྒྱུད་ལ་སྐྱེས་པར་བསམ། ཕར་ལ་མཆོད་པའོ། །མཉེས་
302



རྡོ་རྗེ་རྣམ་འཇོམས་ཀྱི་ཊི་ཀ
པས་གཙོ་བོའི་ཐུགས་ཀ་ནས་འོད་ཟེར་འཕྲོས་ཚུལ་འདུས་བདག་གི་སྤྱི་བོ་ནས་མར་ཐིམ་
པས་བདག་གི་སྡིག་སྒྲིབ་དང་ནད་གདོན་ཐམས་ཅད་ཕྱིར་དེད་ནས་རྐང་མཐིལ་ནས་ཕྱིར་
ནག་ནུར་གྱིས་དེད་ནས་རྐང་མཐིལ་ནས་ཕྱིར་བུད་པར་བསམ་མོ། །ནད་པ་ཡོད་ན་ནད་པ་
ལ་དེ་ལྟར་བསམ་མོ། །སྡུན་ནི་ཁྲོ་བོ་བཅུ་དང་སྒོ་བ་བཞི་ལ་ཡང་གཙོ་བོས་མཆོད། ཁྲོ་བོ་
བཅུ་བཞིས་ཀྱང་གཙོ་བོ་ལ་ཚུར་མཆོད་གསུང་། དེ་ལྟར་བསམ་ཞིང་ཉི་ཤུ་རྩ་གཅིག་ལ་
སོགས་པ་བཟླའོ་གསུང་ངོ། །བཟླས་པའི་རྣལ་འབྱོར་རོ། །
དེ་ལ་སྐྱོ་ན་འོག་ནས་འབྱུང་བ་བཞིན་གཏོར་མའི་རྣལ་འབྱོར་གཏང་། དེ་ནས་མཆོད་
པ་དབུལ་བསྟོད་པ་བྱ། བཟོད་གསོལ་བྱ་ཡི་གེ་བརྒྱ་པ་བརྗོད་དོ། །དེ་ལ་སྐྱོ་ན་དཀྱིལ་
འཁོར་ཚུར་ལ་ཧཱུྃ་ལ་བསྡུས་པ་ལས་ལྷའི་ང་རྒྱལ་གྱིས་སྤྱོད་ལམ་ཀུན་གྱི་རྣལ་འབྱོར་བྱའོ། །
ཐུན་དང་པོའོ། །ཡང་ཐུན་གཉིས་པ་བསམ་གཏན་གྱི་ཁང་པར་ཞུགས་སྟན་བདེ་བ་ལ་
བསྡད་ནས་ཚོགས་གཉིས་བསགས་སྟོང་པའི་ངང་ལས་བདག་ལས་ལྷར་བསྐྱེད། བྱིན་
བརླབ་གསུམ་བྱ། མདུན་དུ་དཀྱིལ་འཁོར་སྤྲུལ། ཅུང་ཞིག་གསལ་གདབ། ཐུན་གཉིས་པ་
མན་ཆད་ལ་ནོར་བུ་བསླང་མི་དགོས། དམ་བཅའ་བྱ། འདོན་ལུགས་བྱ། བར་ཆད་བསལ་
ལ། ཡང་བསྙེན་པ་བྱའོ། །དེ་ལ་སྐྱོ་ན་གཏོར་མ་གཏང༌། དེ་ལ་སྐྱོ་ན་སྤྱོད་ལམ་བྱ། ཐུན་
གཉིས་པའོ། །གསུམ་པ་དང་བཞི་པ་ལ་ཡང་དེ་ཁོ་ན་ལྟར་བྱའོ། །ཐུན་བཞིའི་ཐ་མ་ལ་
དཀྱིལ་འཁོར་བསྡུས་རང་ཀྱང་ཧཱུྃ་ལ་བསྡུས་ཧཱུྃ་ཀྱང་རིམ་ཀྱི་ན་དར་བསྡུས་པ་སྟོང་པའི་ངང་
ལ་ཉལ་ལ་བསྡད་དོ། །དེ་བཞིན་དུས་ཀྱང་ཐུན་བཞི་གནས་ཀྱང་ཐུན་བཞི་ཐུན་བཞིའི་རྣལ་
འབྱོར་གྱི་སྤྱིའི་ཚད་གཙོ་བོའི་སྔགས་ལ་བསྙེན་པ་འབུམ་བྱའོ། །དེ་ལྟར་བྱས་པས་སྡིག་པ་
དག་ལྷ་མཉེས་ནས་ཉེར་པོ་པས་བསྙེན་པ་ཞེས་བྱའོ། །བསྙེན་པ་བཤད་ཟིན་ཏོ། །
ད་ནི་བསྒྲུབ་པའི་བཟླས་པ་སྟོན་སྟེ། རྫས་ལ་བརྟེན་པ་ཡིན་པས། རྡུལ་མཚོན་གྱི་
303ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དཀྱིལ་འཁོར་བྲིས་པ་ལ་འདི་ཉིད་ཀྱི་ཐང་སྐུ་བྲིས་པའམ་མེ་ཏོག་གི་ཚོམ་བུ་དཀྲམ་པའམ་
དྲིའི་ཐིག་ལེ་བཅོ་ལྔ་བྱས་ལ། མཆོད་པ་དང་གཏོར་མ་ཡང་འབྱོར་ཚད་བཤམ། ལས་ཀྱི་
བུམ་པ་ཡང་ཚགས་བྱ། མདུན་དུ་ཚོགས་གསོག་པའི་མཎྜལ་ཡང་བྱས་ལ་བདག་ཉིད་ནུབ་
ཏུ་འདུག་ཁ་ཤར་དུ་བསྟན་ལ་འོག་ཏུ་རྩ་ཀུ་ཤ་གདིང་ཁྲུས་བྱ་གོས་གསར་པ་གོན་ཉེ་རེག་
དང་འཐོར་འཐུང་ཀྱང་བྱ་ཟས་དཀར་གསུམ་མངར་གསུམས་བཟའ་ཕྱི་རོའི་ཁ་ཟས་དང་
བསྐུས་པའི་ཟས་ཐམས་ཅད་བཀག་ལ་སྒྲུབ་པར་བྱའོ། །དེའི་དབང་དུ་བྱས་ན་གསུམ་སྟེ།
སྦྱོར་བ་དང་དངོས་གཞི་དང་མཇུག་གི་ཆོ་གའོ། །དང་པོ་སྦྱོར་བ་ནི་རྫས་བསགས་པ་ནས་
བཟུང་ནས་ཚོགས་གཉིས་བསགས་པ་ནི་བསྙེན་པའི་སྐབས་དང་འདྲའོ། །
དངོས་གཞི་ལ་སྟོང་པའི་ཁམས་རང་གི་སེམས་ཀྱི་སྣང་བ་ཧཱུྃ་དུ་བྱུང་བར་བསམ། ཧཱུྃ་
ལས་འོག་ཏུ་འོད་འཕྲོས་པ་ལས་རྡོ་རྗེའི་ས་གཞི། སྟེང་དུ་འཕྲོས་པ་ལས་གུར། ཕྱོགས་
འཚམས་སུ་འཕྲོས་པ་ལས་རྡོ་རྗེའི་ར་བ། དེ་ལྟར་རྡོ་རྗེའི་ར་བ་རྒྱ་ཆེ་ལ་སྔམས་འཐུག་པ་ཕྱི་
རོལ་མེ་དཔུང་དང་བཅས་པ་ཟླུམ་པོ་ཆེན་པོ་བསམ་པ་ནི་ཕྱི་བསྲུང་བ་འཚམས་ཀྱི་འཁོར་ལོ་
བསྐྱེད་པའོ། །དེ་ནས་དེའི་ནང་དུ་ཧཱུྃ་ལས་ཧཱུཾ་ཆད་པ་ལས་རྒྱུ་རིན་པོ་ཆེ་ལས་གྲུབ་པའི་
གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞིས་མཛེས་པར་བྱས་པ་རིན་པོ་ཆེའི་རྒྱན་དྲ་
བ་དང་དྲ་ཕྱེད་ཕ་གུ་འདའ་ཡབ་ཀྱིས་མཛེས་པར་བྱས་པའོ། །གདན་འཁོར་ལོ་རྩིབས་བཅུ་
ལ་ལྟེ་བ་ལ་ཉི་མ་དང་ཟླ་བའི་དཀྱིལ་འཁོར་གྲུབ་པར་བསམ་མོ། །དེ་ལྟར་གདན་སུམ་
བརྩེག་གི་སྟེང་དུ་ཧཱུཾ་དེ་འབབས་པ་ལས་ཆོ་ག་གསུམ་གྱི་སྒོ་ནས་བདག་རྡོ་རྗེ་རྣམ་པར་
འཇོམས་པ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་རྩེ་དགུ་བ་ཐུགས་
ཀར་བསྒྲེང་པ། གཡོན་དྲིལ་བུ་སྐུ་ལ་བརྟེན་པ་རིན་པོ་ཆེའི་རྒྱན་རྣམས་དུ་མས་བརྒྱན་པ་རྡོ་
རྗེའི་དཀྱིལ་མོ་ཝཀྲུང་གིས་བཞུགས་པ་ཐུགས་ཀ་ནས་ཟླ་བ་དེའི་སྟེང་ན་རྡོ་རྗེ་རྩེ་དགུ་པ་
ལ304ལ



རྡོ་རྗེ་རྣམ་འཇོམས་ཀྱི་ཊི་ཀ་
དེའི་ལྟེ་བ་ལ་ཟླ་སྟེང་དུ་ཧཱུྃ་ཡོད་པ་བསྐྱེད་པར་བྱའོ། །གཙོ་བོའི་ཐུགས་ཀའི་ཧཱུྃ་ལས་རྩིབས་
བཅུའི་སྟེང་དུ་མ་བཅུ་འཕྲོས་པ་ལས་ཉི་མའི་དཀྱིལ་འཁོར་བཅུ་ཐམ་པ་བསྐྱེད། སྒོ་བཞིར་
མ་བཞི་འཕྲོས་པ་ལས་ཀྱང་ཉི་མ་བཞི་བསྐྱེད་དོ། །དེ་ལྟར་ཉི་མ་བཅུ་བཞིའི་སྟེང་དུ་ཧཱུྃ་བཅུ་
བཞི་འཕྲོས་པ་ལས་ཁྲོ་བོ་བཅུ་སྒོ་བ་བཞི་སྟེ་གཙོ་བོ་དང་ལྷ་བཅོ་ལྔ་བསྐྱེད་པར་བྱའོ། །
དེ་ནས་བདག་གི་ཐུགས་ཀའི་ཧཱུྃ་ལ་འོད་འཕྲོས་རང་བཞིན་གྱི་གནས་ནས་འདིས་
བསྐྱེད་པ་ཅི་འདྲ་མ་འདྲའི་དཀྱིལ་འཁོར་སྤྱན་དྲངས་མདུན་ན་བཞུགས་པ་ལ་ཡིད་ཀྱིས་
ཕྱག་དང་མཆོད་པ་དབུལ། ཛ་ཧཱུཾ་བཾ་ཧོ་བཞིས་དགུག་པ་དང་གཞུག་པ་དང་བཅིང་པ་དང་ཐ་
མི་དད་དུ་བྱས་པས་ཆུ་དང་འོ་མ་འདྲེས་པ་བཞིན་དུ་ཡེ་ཤེས་པར་ཐ་མི་དད་དུ་བསམ་མོ། །
དེ་རྗེས་ལ་བྱིན་བརླབས་ཚན་གསུམ་ཀ་བྱའོ། །ཐུགས་ཀ་ནས་འོད་ཟེར་འཕྲོས་ལ་སངས་རྒྱས་
ཀྱི་ཐུགས་ཀ་ནས་ལྷ་མོ་སྤྱན་དྲངས་པ་ལ་དབང་བསྐུར་བྱས་པས་ཆུ་ཐིགས་པ་རེ་རེ་ལས་གཅིག་
ལས་བཅོ་ལྔ་པོ་ལ་མི་བསྐྱོད་པས་མཚན་པར་ཡང་བསམ་མོ། །དངོས་གཞིའོ།། །།
མཇུག་ལ་བཞི་ལས་བདག་གཙོ་བོའི་ང་རྒྱལ་གྱིས་བཅུ་བཞི་པོ་དམིགས་པའི་ཡུལ་དུ་
བཞག་ལ་ལྷ་ཐམས་ཅད་སྒྱུ་མ་ལྟ་བུ་ཡང་དག་གིས་སྟོང་པ་མེ་ལོང་ནང་གི་གཟུགས་བརྙན་
ལྟ་བུ་སྣང་ལ་རང་བཞིན་མེད་པར་བསམ་མོ། །བསྒོམ་པའི་རྣལ་འབྱོར་རོ། །དེ་ནས་བཟླས་
པ་ལ་ནོར་བུ་བསླང་མི་དགོས། ཐུན་མཚམས་ཀྱི་དམ་བཅའ་བྱ། འདོན་ལུགས་བྲམ་ཟེའི་
རིག་བྱེད་བཞིན་དུ་གདོན། སྔགས་དང་གྲངས་ཀྱི་བར་ཆད་བསལ་ལོ། །སྤྲོ་བསྡུ་མི་བྱ་རྒྱུ་ལྟ་
བུར་དམིགས་པས་བཟླས། སྔགས་ནི་ལྷ་བཅོ་ལྔ་པོ་ཐམས་ཅད་ཀྱི་སྔགས་བཟློས་ཏེ། ན་མོ་
རཏྣ་ཏྲ་ཡ་ཡཱ་ཞེས་པ་ལ་སོགས་པ་བསྙེན་པ་རྣམས་དང་། བསྒྲུབ་པའི་ཏཏྱ་ཐ་ཨོ་པྲ་ཏ་ཞེས་
པ་ནས་ས་ག་ཏ་ཡ་ཞེས་པའི་བར་རྣམས་སོ། །དེ་རྣམས་ཀྱིས་ནང་ནས་སརྦ་ས་ཏ་ནི་དང་།
སརྦ་བྷུ་ཏ་ནི་ད། ས་དྭ་ཤ་ཧཱུྃ་ཞེས་པ་གསུམ་པོ་བཞག་གོ། །དེ་ལྟར་གསུམ་དོར་བའི་སྔགས་
305ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚན་བཅོའི་ལྔ་པོ་བཟླས་པའི་དུས་སུ་ལྷ་ཐམས་ཅད་སྒྱུ་མ་ལྟ་བུར་དམིགས་ལ་གདོན་པར་
བྱའོ། །སྤྱི་བཟླས་ཐབས་སྤྲོ་བསྡུའི་སྒོ་ནས་བཟླས་པ་ཡོད། ས་བོན་ལ་དམིགས་ནས་བཟླས་
པ་ཡོད་སྔགས་བསྐོར་བ་ཀློགས་པར་སེམས་པ་ཡོད། འཕྲེང་བ་ལྷ་དང་ཡིག་འབྲུ་དམིགས་
ཏེ་བཟླས་པ་དུ་མ་ཡོད་པ་ལས། བསྒྲུབ་པའི་དུས་ཀྱི་བཟླས་པ་འདི་ནི་ལྷ་སྒྱུ་མ་ལྟ་བུ་
དམིགས་ནས་བཟླས་པ་ཡིན་གསུང་། དེ་ནས་བཟླས་པ་སྐྱོ་ན། གཏོར་མ་གཏང་། གཏོར་
མ་སྐྱོ་ན། ཡེ་ཤེས་གཤེགས་དམ་ཚིག་པ་གཙོ་བོ་ལ་བསྡུས་ལ་གཙོ་བོའི་ང་རྒྱལ་གྱིས་སྤྱོད་
ལམ་བྱའོ། །ཐུན་དང་པོའོ། །དེ་བཞིན་དུ་ཐུན་གཉིས་དང་གསུམ་པ་ཡང་བྱའོ། །
ཐུན་བཞི་པ་ལ་ཡང་དེ་བཞིན་དུ་བྱས་པ་ལ་ཐ་མ་ལ་ཡེ་ཤེས་གཤེགས་དམ་ཚིག་
བསྡུས་ལ་རང་ཡང་ཧཱུྃ་ལ་བསྡུ་ཧཱུྃ་ཡང་རིམས་ཀྱིས་བསྡུས་ལ་ན་ད། ནི་ད་ཡང་ཇེ་ཕྲ་ལ་ཐ་མ་
ཆོས་ཉིད་འོད་གསལ་སྟོང་ཉིད་ལ་ངལ་གསོ་བའི་བསམ་པས་ཉལ་བར་བྱའོ། །དེ་བཞིན་དུ་
ནང་པར་ཡང་སྐད་ཅིག་མས་རང་ཡི་དམ་ལྷའི་ང་རྒྱལ་གྱིས་ལངས་ལ། ཐུན་བཞིར་བྱའོ། །
དེ་བཞིན་དུ་སང་དང་གནང་ལ་སོགས་པར་ཐུན་བཞིའི་རྣམ་འབྱོར་ཕྲི་ལི་ཕི་ལི་བྱས་པས།
སྤྱིའི་ཚད་རྫ་ས་ལ་མཚན་མ་གདོན་པར་བྱའོ། །འོ་ན་སྔགས་བཅོ་ལྔ་པོ་ལྷ་བཅོ་ལྔ་པོ་གང་
དང་གང་གི་ཡིན། སྔགས་ཀྱི་དོན་ཇི་ལྟ་བུ་ཡིན་ཞེ་ན། སྔགས་བཅོ་ལྔ་པོ་ལ་གཙོ་བོའི་
སྔགས་དང་གཙོ་བོའི་སྔགས་ཀྱི་དོན་ནི་བསྙེན་པའི་སྐབས་སུ་བཤད་ཟིན་ཏོ། །འཁོར་གྱི་
སྔགས་བཤད་ན། ཏཏྱ་ཐོ་ནི་འདི་ལྟ་སྟེ། ཨོ་ནི་བཀྲ་ཤིས་པའམ་དམ་བཅའ་བའམ་མགོ་
འདྲེན་པའོ། །ཏྲ་ཊ་ཏྲ་ཊ་ཞེས་པ་ནི་ཁམས་གསུམ་རྣམ་རྒྱལ་གྱིས་ཞེ་སྡང་ཞི་བར་གྱིས་ཤིག་
པའོ། །ཏྲོ་ཊ་ཡཱ་ཀྲོ་ཊ་ཡཱ་ནི་གཤིན་རྗེ་གཤེད་ཀྱིས། གཟུང་འཛིན་ཡང་དག་པར་ཞི་བར་གྱིས་
ཤིག་པའོ། །སྤུ་ཊ་སྤུ་ཊ་ནི། རྟ་མགྲིན་གྱིས་ཀུན་རྫོབ་བྱང་ཆུབ་སེམས་སྤེལ་ཅིག །སྤྲོ་ཊ་ཡཱ་
སྤྲོ་ཊ་ཡ་ནི་བདུད་རྩི་འཁྱིལ་བས་དོན་དམ་ཡང་དག་པའི་བྱུང་ཆུབ་སེམས་སྤེལ་ཅིག་པའོ། །
306



རྡོ་རྗེ་རྣམ་འཇོམས་ཀྱི་ཊི་ཀ་
བྷོ་ཊ་ཡ་བྷོ་ཊ་ཡ་ནི་བེ་ཅོན་གྱིས་ཞེ་སྡང་ཞི་ནས་ཀུན་རྫོབ་བྱང་ཆུབ་སེམས་དང་ལྡན་
པར་གྱིས་ཤིག་པའོ། །སཾ་བྷོ་ཊ་ཡ་སཾ་བྷོ་ཊ་ཡ་ནི་དོན་ཡོད་ཞགས་པས་གཟུང་འཛིན་དག་
ནས་དོན་དམ་བྱང་ཆུབ་སེམས་དང་ལྡན་པར་གྱིས་ཤིག་པའོ། །བྷ་མ་བྷ་མ་ནི་འདོད་པའི་
རྒྱལ་པོས་ཀུན་རྫོབ་བྱང་ཆུབ་སེམས་ཀྱི་མི་མཐུན་པ་སོལ་ཅིག་པའོ། །སཾ་བྷ་མ་ཡ་སཾ་བྷ་མ་
ཡ་ནི་རྡོ་རྗེ་འཁོར་ལོས་དོན་དམ་བྱང་ཆུབ་སེམས་ཀྱི་མི་མཐུན་པ་སོལ་ཅིག་ཅེས་པའོ། །
དེ་ལྟར་ཁྲོ་བོ་བརྒྱད་པོ་དེ་ཤར་དང་ཤར་ལྷོ་དང་ནུབ་དང་ནུབ་བྱང་བཞི་སྟེ་བཞི་ཚན་
གཅིག་བསྡེབ། ཡང་ལྷོ་དང་ལྷོ་ནུབ་དང་བྱང་དང་བྱང་ཤར་འཚམས་བཞི་སྟེ་བཞི་ཚན་
གཅིག་བསྡེབ་གསུམ་པའོ། །ལྷུན་གླུན་ནི་སྟེང་ཕྱོགས་ཧཱུྃ་ཀ་རས། རང་དོན་གཞན་དོན་
བསྡུས་ཤིག་ཅེས་པའོ། ཧྥུན་པ་ཡ་གྷུན་པ་ཡ་ནི་འོག་སྟོབས་པོ་ཆེས་རང་གཞན་གྱི་དོན་ཡང་
དག་པར་བསྡུས་ཤིག་ཅེས་པའོ། །ཀུ་ཊ་ཀུ་ཊ་ནི་སྒོ་བ་ལྕགས་ཀྱུས་ཁུག་ཅིག་ཅེས་པའོ། །
སང་ཀུ་ཊ་ཡ་སང་ཀུ་ཊ་ཡ་ནི་སྒོ་བ་ཞགས་པས་ཡང་དག་པར་ཁུག་ཅིག་ཅེས་པའོ། །གྷ་ཊ་
ཡ་གྷ་ཊ་ཡ་ནི་སྒོ་བ་ལྕགས་སྒྲོག་གིས་སྡོམ་ཅིག་ཅེས་པའོ། །སང་གྷ་ཊ་ཡ་སང་གྷ་ཊ་ཡ་ཞེས་
པ་ནི་སྒོ་བ་དྲིལ་བུས་ཡང་དག་པར་སོལ་ཅིག་ཅེས་པའོ། །དེ་རྣམས་ནི་སྔགས་ལྷ་དང་སྦྱར་
ཞིང་སྔགས་ཀྱི་དོན་བསྟན་པའོ། །བསྒྲུབ་པའོ།། །།
དེ་ལྟར་བསྙེན་བསྒྲུབ་གཉིས་སྔོན་དུ་སོང་ནས་ལས་ལ་སྦྱར་ན་ཤིན་ཏུ་ཡང་འགྲུབ།
བསྙེན་བསྒྲུབ་གཉིས་སྔོན་དུ་མ་སོང་པར་ལས་ལ་སྦྱར་ན་ཡང་འགྲུབ་སྐད། ཏྲི་ཡ་བྱ་བ་
དངོས་གྲུབ་མྱུར་པ་ཡིན་པས་གསུང་། ལས་སྦྱོར་ལ་བདུན། ཞི་བའི་སྦྱིན་བསྲེག་དང་། རྒྱས་
པ་དང་། དབང་དང་། དྲག་པོ་དང་། རེངས་པར་བྱེད་པ་དང་། བསྲུང་འཁོར་དང་། ལས་ .
ཐམས་ཅད་ཀྱི་སྔོན་དུ་འགྲོ་བ་གཏོར་མའི་ཆོ་གའོ། །དེ་ལ་དང་པོ་ཞི་བ་སྟོན་སྟེ། དེ་ཡང་
བསྒྲུབ་པའི་དཀྱིལ་འཁོར་དང་འབྲེལ་ན་དཀྱིལ་འཁོར་གྱི་ཤར་དུ་བྱའོ། །མ་འབྲེལ་ན་ས་
307ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞི་དཀར་བ་སྣུམ་པ་འབོལ་བ་ཚ་སྒོ་ཅན་མ་ཡིན་པ་བྱང་སྐྱོབ་པ་ལྷོ་བཞོལ་བ་མེ་ཏོག་མང་
པོ་ཡོད་པ་བྱ་མང་པོ་སྐད་འབྱིན་པ་དེ་ལྟ་བུ་བའི་གནས་སུ་བྱའོ། །
འདི་ལ་ཡང་གསུམ་སྟེ། སྦྱོར་བ་དང་། དངོས་གཞི་དང་། མཇུག་གི་ཆོ་གའོ། །དང་
པོ་སྦྱོར་བ་ལ་བཞི་སྟེ། གནས་ལ་སོགས་པའི་མཚན་ཉིད་བསྟན་པ་དང་། གནས་དང་
འབྲེལ་བའི་ཐབ་ཁུང་རྩིག་པ་དང་། ཐབ་ཁུང་དང་འབྲེལ་བའི་བུད་ཤིང་བརྩིགས་པ་དང་།
དེ་བུད་ཤིང་དང་འབྲེལ་བའི་མཆོད་རྫས་ལ་སོགས་པ་བསགས་པའོ། །དང་པོ་གནས་ལ་
སོགས་པའི་མཚན་ཉིད་ནི་དཀར་བ་ཞེས་བྱ་བ་ལ་སོགས་བཤད་ཟིན་ཏོ། །དེར་ཚེས་གྲངས་
ཚེས་གསུམ་ལ་སོགས་པའི་དུས་སུ་གཟའ་དང་སྐར་མ་བཟང་པ་དུས་ཚོད་ཉི་མ་སྔ་དྲོའི་དུས་
སུ་བྱ། གནས་དང་འབྲེལ་བའི་ཐབ་ཁུང་གི་མཚན་ཉིད་ལ་ཡང་ལྔ་སྟེ། ཐབ་ཁུང་གི་རྒྱུ་དང་།
ཚད་དང་། དབྱིབས་དང་། ཁ་དོག་དང་མཚན་པའོ། །རྒྱུ་ནི་ས་དཀར་པོ་སྣུམ་མ་འཇམ་པ་
ལ་བྱའོ། །ཚད་ནི་ནང་གི་འཛག་ཁུང་ཞེང་དུ་ཁྲུ་གང་མཐའ་བསྐོར་དུ་ཁྲུ་གསུམ་པ། ཕྱིར་ཁ་
ཁྱེར་སོར་བཞི་དོར་བ་དེའི་ཕྱི་སོར་བཞི་ཡངས་དང་ཞེང་དུ་ཡང་བྱའོ། །དེ་ལྟར་སྤྱིར་མོག་
པས་ཕྱི་ནས་འཛག་ཁུང་ཁ་ཕྱོགས་གཅིག་ཚུན་ཆད་ལ་སོར་བཅུ་གཉིས་ཡོད་དོ། །ཕྱོགས་
གཅིག་དུ་ཡང་དེས་འགྲེའོ། །འཛག་ཁུང་ནང་དུ་སོར་ཉི་ཤུ་རྩ་བཞི་ཡོད་དེ་ལྟར་ཐམས་ཅད་
ལོགས་པ་ཞེང་དུ་མཐོ་བཞི་ཡོད་དོ། །འཛག་ཁུང་གི་ཟབས་སུ་ཁྲུ་ཕྱེད་ཡོད་དོ། །ཚད་དོ། །
དབྱིབས་ནི་ཤིན་ཏུ་ཟླུམ་པོའོ། །ཁ་དོག་ནི་དཀར་པོའོ། །མཚན་པ་ནི་ནང་དུ་པད་མ་དཀར་
པོ་འདབ་མ་བཞི་པ་དེའི་ལྟེ་བ་ལ་རྡོ་རྗེ་དཀར་པོའི་རྩེ་དགུ་པ་མཐོ་གང་པ་བྲི་བའོ། །
འདབ་མ་བཞི་ལ་རྡོ་རྗེ་རྩེ་ལྔ་པ་བཞི་ཡང་བྲི་བའོ། །མཚན་པའོ། །བུད་ཤིང་ལ་ཡང་
བཞི་སྟེ། རྒྱུ་དང་། བཏུབ་པའི་ཚད་དང་། གསེར་བའི་ཐབས་དང་། བྱིབ་པའི་རྫས་སོ། །རྒྱུ་
ནི་ཁ་དོག་དཀར་བ་ལ་འོ་མ་ཅན་ནམ་སྦྲང་རྩི་ཅན་གྱི་ཤིང་འབྲས་བུ་ལོ་འདབ་དང་བཅས་པ་
ལ308ལ



རྡོ་རྗེ་རྣམ་འཇོམས་ཀྱི་ཊཱི་ཀ
འབུས་མ་ཟོས་པ་རོ་བསྲེགས་པ་མ་ཡིན་པའོ། །རྒྱུའོ། །བཏུབ་པའི་ཚད་ནི་ཁྲུ་གང་ངོ༌།
གསེར་བའི་ཐབས་ནི་ཟླུམ་པོ་མེ་དམྱལ་ནས་བརྩིག་ཏོ་ཧོ་ལྟར་མི་གཟུགས་སོ། །བརྩེར་
ཐབས་སོ། །དབྱིབས་ནི་རྩྭ་ཀུ་ཤས་གཡས་བསྐོར་གཡོན་བསྐོར་གཉིས་སུ་བྱིབ་པོ། །བྱིབ་
པ་ལ་དགོས་པ་གསུམ་སྟེ། ཐབས་ཤེས་རབ་དུ་མཚོན་པ་དང་། ཐབས་ལ་བསྲུང་བར་འགྱུར་
བ་དང་། ཐབས་དག་པ་བྱེད་པར་ཡང་འགྲོའོ། །བྱིབ་རྫས་སོ། །བུད་ཤིང་དང་འབྲེལ་བའི་
མཆོད་རྫས་ལ་སོགས་པ་བསགས་པ་ཡང་དྲུག་སྟེ། མཆོད་རྫས་དངོས་དང་། བསྲེག་པའི་
རྫས་དང་། རྡོ་རྗེ་དྲིལ་བུ་དང་། ལས་ཀྱི་བུམ་པ་དང་། དགང་གཟར་བླུག་གཟར་དང་།
མར་བཞུ་བའོ། །དེ་ལ་མཆོད་པའི་རྫས་ནི་མེ་ཏོག་དཀར་པོ། ཨ་ཀ་རུ་དཀར་པོའི་སྤོས།
མར་དཀར་གྱི་མར་མེ། ཙན་དན་དཀར་པོ་བཏབ་པའི་དྲི་ཆབ། འབྲས་ཟན་གྱི་ལྷ་བཤོས།
ཕྱོགས་སྐྱོང་མཆོད་པར་བྱེད་པའི་དཀར་གཏོར་ཆ་བཞིའོ། །བསྲེག་རྫས་ནི་ཏིལ་དཀར་
པོའམ་ཡུངས་དཀར་རོ། །དེ་ཡང་མཆོད་རྫས་གཡོན་ལ། བསྲེག་རྫས་གཡས། རྡོལ་དྲིལ་
ལས་བུམ་དག་གཟར་བླུག་གཟར་མདུན། གཏོར་མ་ཐབ་ཀྱི་ཕྱོགས་བཞི་བཞག །དེ་ནས་
རང་དང་ཐབ་ཀྱི་བར་དུ་ཚོགས་གསོག་པའི་མཎྜལ་བྱ་རྣམ་ལྔ་བྱུགས་ཚོམ་བུ་ལྔ་དཀྲམ་དེ་
ལ་ཡང་མཆོད་པ་དང་གཏོར་མ་བཤམ་ཁྲུས་བྱས་མ་དག་པ་ལ་ཉེ་རེག་དང་འཐུང་ཀྱང་བྱ་
གསང་གཏོར་ཀྱང་བྱས་ལ། འོག་ཏུ་ཀུ་ཤ་བཏིང་ལ་རང་ནུབ་ཏུ་བསྡད་རྡོ་རྗེ་དཀྱིལ་ཀྲུང་
བཅས་ཁ་ཤར་དུ་བསྟན་དག་བྱེད་དྲི་ཟ་ཤར་ན་ཡོད་པས་སོ། །དེ་ནི་སྦྱོར་བ་རྫས་བསགས་
པའོ། །
དངོས་གཞི་ནི། དེ་ནས་ཚོགས་གཉིས་བསགས་སྟོང་པའི་ངང་ལས་ལས་ཀྱི་ལྷར་
བསྐྱེད་བྱིན་རླབས་གསུམ་བྱ་སྟེ་གོང་གི་བསྙེན་པའི་སྐབས་དང་འདྲའོ། །དེ་ནས་ཐབ་ལ་མེ་
བཏང་ལ། སྐད་ཅིག་མས་མི་དམིགས་པའམ་སྭ་བྷ་བས་སྟོང་པར་བཏང་ལ། བདག་ལས་
ལ309ལ



ས་ས་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་ལྷའི་ཐུགས་ཀ་ནས་རཾ་འཕྲོས་པ་ལས་ཐབ་མེ་དང་བཅས་པའི་གཅིག་ཏུ་བསམ། དེའི་
ནང་དུ་པཾ་ཆད་པ་ལས་པད་མའི་སྡོང་པོ་འདབ་མ་བཞི་པ་གཅིག་བསམ། ལྟེ་བ་
ལས་ཟླ་བའི་དཀྱིལ་འཁོར་བསམ། དེའི་སྟེང་དུ་ཧཱུྃ་འཕྲོས་པས་དེ་ལས་ཀྱང་འོད་འཕྲོས་
དོན་གཉིས་བྱས་ཚུར་འདུས་ཧཱུཾ་ལ་ཐིམ་དེ་གྱུར་རྡོ་རྗེ་དཀར་པོ་རྩེ་དགུ་པ་ཁང་ལྟེ་བ་ལ་ཧཱུཾ་
གིས་མཚན་པ་གཅིག་ཏུ་གྱུར་དེ་ལས་ཀྱང་འོད་འཕྲོས་དོན་གཉིས་བྱས་ཚུར་འདུས་རྡོ་རྗེ་
ཐིམ་དེ་གྱུར་པ་ལས་སྐུར་བསྐྱེད་དོ། །
དེ་ལྟར་ཆོ་ག་གསུམ་གྱིས་གཙོ་བོ་རྡོ་རྗེ་རྣམ་འཇོམས་སྐུ་མདོག་དཀར་པོ་བསྐྱེད་
ཐུགས་ཀར་ཟླ་སྟེང་དུ་རཾ་དཀར་པོ་བསམ། དེ་ལ་གཙོ་བོའི་སྔགས་ཀྱིས་ཀྱང་བསྐོར་གསུང་།
གཙོ་ཐུགས་ཀྱི་རཾ་ལས་ཧཱུྃ་བཞི་འདབ་མ་བཞིའི་སྟེང་དུ་འཕྲོས་པ་ལས་རྣམ་རྒྱལ་དང་གཤིན་
རྗེ་གཤེད་དང་རྟ་འགྲིན་དང་བདུད་རྩི་འཁྱིལ་བ་བཞི་རྡོ་རྗེ་ལས་བསྐྱེད། ཐུགས་ཀར་ཟླ་བ་
ལ་རཾ་དཀར་པོ་བསམ། བདག་ལས་ཀྱི་ལྷའི་ཐུགས་ཀ་ནས་འོད་འཕྲོས་འདི་བསྐྱེད་པ་ཅི་
འདྲ་མ་འདྲའི་ཡེ་ཤེས་སྤྱན་དྲངས་ཡིད་ཀྱིས་ཕྱག་དང་མཆོད་པ་ཕུལ། ཛ་ཧཱུཾ་བཾ་ཧོས་དེ་
དགུག་གཞུག་ཅིང་ཐ་མི་དད་པར་བསམ། བྱིན་རླབས་ཚན་གསུམ་ཀྱང་བྱ་དབང་བསྐུར་
ཀྱང་བྱ་མི་བསྐྱོད་པས་མཚན་པར་ཡང་བསམ་མོ། །དེ་ནས་ཅུང་ཞིག་གསལ་བཏབ་ལ་
བསྒོམ། དེ་ནས་མེ་ནུས་པ་བསྐྱེད་པར་བྱ་བའི་ཕྱིར་རྩི་མར་དཀར་པོ་དག་ལུགས་གསུམ་
ཙམ་ཡང་དབུལ། དེ་ནས་ལས་ཀྱི་བུམ་པ་ལ་གསུང་གི་སྔགས་ལན་བདུན་ནམ་རྩ་གཅིག་
བཏབས་ལ་མཆོད་པ་དང་ཐབ་ཀུན་ལ་གསང་བ་ཡང་བྱའོ། །དེ་ནས་ལྷ་ལྔ་ལ་དམིགས་ཏེ་
མཆོད་རྫས་འབུལ་ཙམ་ན། ལུས་ཀྱིས་མཆོད་པ་དྲུག་དངོས་སུ་དབུལ། ངག་དུ་རང་གི་
སྔགས་བརྗོད། ཡིད་ཀྱིས་ཐུགས་ཀ་ནས་ལྷ་མོ་དྲུག་སྤྲོས་ནས་ལྷ་ལྔའི་དབུས་ནས་སྙན་གྱི་
བར་དུ་ཕུལ་བས། ལྷ་རྣམས་མཉེས་ནས་དེ་རྣམས་ལས་འོད་ཟེར་བྱུང་ནས་རང་གི་མཛོད་
310



ཏིས་ལས་མ་
རྡོ་རྗེ་རྣམ་འཇོམས་ཀྱི་ཊི་ཀ
སྤུའམ་སྤྱི་གཙུག་ན་མར་ཐིམ་པས་ལུས་ངག་ཡིད་གསུམ་གྱིས་སྡིག་པ་དང་སྒྲིབ་པ་དང་ནད་
དང་གདོན་བགེགས་དང་བར་ཆད་ཐམས་ཅད་ཡར་མར་ནག་ནུར་གྱིས་དེད་ནས་རྐང་
མཐིལ་ནས་ཕྱིར་ཐོན་ཏེ་ཡུངས་དཀར་ལ་ཐིམ་མོ། །དེ་ནས་རྣམ་པ་ཡུངས་དཀར་རམ་ཏིལ་
དཀར་པོ་ཡིན་ཀྱང་ངོ་བོ་སྡིག་སྒྲིབ་ལ་སོགས་པ་ཡིན་པས་དེ་བླུགས་བྱེད་ཀྱི་གཟར་བུས་
བཅུས་དག་བྱའི་གཟར་བུ་དག་ནས་རྡོ་རྗེ་དཀྱིལ་ཀྲུང་བཅས་པའི་པུས་མོ་གཉིས་ལས
འདས་པ་དབུལ། ངག་དུ་སྔགས་བརྗོད། ཡིད་ཀྱི་ཡུངས་དཀར་ཕུལ་བས་དེ་རྣམས་ཀྱི་ཞལ་
ན་མར་གསོལ་བས་ཐུགས་ཀའི་རཾ་ལས་ཡེ་ཤེས་ཀྱི་མེ་འབར་སྟེ་བསྲེགས་པར་བསམ། དེ་
ལས་འོད་ཟེར་བྱུང་སྟེ། བདག་ལ་གནོད་པར་བྱེད་པའི་དགྲ་དང་བགེགས་ལ་སོགས་པ་ལ་
ཕོག་ཏེ་དེ་རྣམས་ཀྱི་ཞེ་སྡང་ཞི་ནས་བྱང་ཆུབ་ཀྱི་སེམས་དང་ལྡན་པར་བྱས། རང་ལ་ཕོག་
པས་སྡིག་པ་ཞི་བར་བསམ། དེའི་སྔགས་གང་ཡིན་ཞེ་ན། ན་མོ་རཏྟ་ནས་ཏཏྱཱ་ཐ་ཨོཾ་བྷོ་དྷ་
ཡ་བྷོ་དྷ་ཡ། སཾ་བྷོ་དྷ་ཡ་སཾ་བྷོ་དྷ་ཡ། བྷ་མ་བྷ་མ། སཾ་བྷུ་མ་ཡ་སཾ་བྷུ་མ་ཡ། སརྦ་བུདྡྷ་ནི་ཤི་
ཤིཏྟཾ་ཀུ་རུ་ཡེ་སྭཱ་ཧཱ། ཞེས་པའོ། །སྔགས་དེ་རྣམས་ཀྱི་དོན་བཤད་པ་ནི་བསྙེན་བསྒྲུབ་ཀྱིས་
སྐབས་སུ་བཤད་ཟིན་ཏོ། །
འོན་ཀྱང་སརྦ་ན་ཐམས་ཅད་བུདྡྷ་ནི་འབྱུང་པོ། ཤིནྟཾ་ཀུ་རུ་ཡེ་སྭཱ་ཧཱ་ནི་ཞི་བར་གྱིས་
ཤིག་ཅེས་པའོ། །འབྱུང་པོ་ནི་སྐྱེ་གནས་བཞི་ནས་འབྱུང་པས་ན་འབྱུང་པོ་སྟེ་སྡིག་སྒྲིབ་ལ་
སོགས་པ་ཐམས་ཅད་ལ་འགྲོ་བ་ཡིན་ནོ། །དེ་ལྟར་གཙོ་བོ་ལ་དམིགས་ཏེ་བརྒྱ་རྩ་བརྒྱད་
དབུལ་ན་འཁོར་རྣམས་ལ་དམིགས་ཏེ་ལན་རྩ་གཅིག་རྩེ་གཅིག་དབུལ་ལོ། །གཙོ་བོ་རྩ་
གཅིག་དབུལ་ན་འཁོར་རྣམས་ལ་ལན་བདུན་བདུན་ཙམ་དབུལ་ལོ། །དེ་རྣམས་ནི་དངོས་
གཞིའོ། །མཇུག་ལ་དེ་ནས་གཏོར་མ་གཏང་མཆོད་བསྟོད་བྱ་ཕྲིན་ལས་བཅོལ་ཡི་གེ་བརྒྱ་པ་
བརྗོད། ཡེ་ཤེས་གཤེགས་དམ་ཚིག་བསྡུས་པ་སྤྱོད་ལམ་བྱའོ། །མཇུག་གི་ཆོ་གའོ།། །།
་311ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ད་ནི་རྒྱས་པ་ཞེས་པ་རྒྱས་པའི་སྦྱིན་བསྲེག་སྟོན་སྟེ། འདི་ཡང་བསྒྲུབ་པའི་དཀྱིལ་
འཁོར་དང་འབྲེལ་ན་ལྷོ་ཕྱོགས་སུ་བྱ། མ་འབྲེལ་པར་བྱེད་ན་ཡང་གསུམ་སྟེ། སྦྱོར་བ་དང་།
དངོས་གཞི་དང་། འཇུག་གམ་རྗེས་ལ་བྱ་བའོ། །དང་པོ་ལ་བཞི་སྟེ། དཀྱིལ་འཁོར་དང་མ་
འབྲེལ་ན་གནས་ལ་སོགས་པའི་མཚན་ཉིད་བསྟན་པ་དང་། གནས་དང་འབྲེལ་བའི་མཚན་
ཐབ་ཁུང་བསྟན་པ་དང་། ཐབ་ཁུང་དང་འབྲེལ་བའི་བུད་ཤིང་བརྩེར་བ་དང་། བུད་ཤིང་དང་
འབྲེལ་བའི་མཆོད་རྫས་ལ་སོགས་པ་བསགས་པའོ། །དེ་ལ་གནས་ནི་ས་གཞི་སེར་བ་
འཇམ་པ་ཚ་སྒོ་ཅན་མ་ཡིན་པ་བྱང་སྐྱོབ་ལྷོ་བཞོལ་ནགས་འཐུག་པོ་ཡོད་པའི་དེ་ཚེས་ཟླ་བ་
རྒྱས་པའི་དུས་སུ་གཟའ་སྐར་བཟང་པོ་ལ་
་ལ་སོང་ལ། དུས་ཚོད་ཉི་མ་བྱེད་ན་བྱའོ། །ཐབ་ཁུང་
བརྩིགས་པ་ལ་ལྔ་སྟེ། རྒྱུ་དང་། ཚད་དང་། དབྱིབས་དང་། ཁ་དོག་དང་། མཚན་པའོ། །རྒྱུ་
ནི་སྣུམ་ཞིང་སེར་བའི་ས་ལས་བྱའོ། །ཚད་ནི་ཞིང་དུ་སྤྱིར་གཅལ་བས་ཁྲུ་དོ་ནང་དུ་ཁྲུ་གང་།
མཐའ་བསྐོར་ཁྲུ་གང་པ་ཟབས་སུ་ཁྲུ་ཕྱེད་དོ། །དབྱིབས་ནི་གྲུ་བཞི་པའོ། །ཁ་དོག་ནི་སེར་པོ་
བྱུག་གོ། །མཚན་པ་ནི་ནང་དུ་པདྨ་འདབ་མ་བཞི་པ་ལ་ལྟེ་བ་ལ་རྡོ་རྗེ་རྩེ་དགུ་པ་སེར་པོ་བྲི།
འདབ་མ་བཞི་ལ་རྩེ་ལྔ་པ་སེར་པོ་རེ་རེ་བྲིའོ། །ཐབ་བོ། །བུད་ཤིང་ལ་ཡང་བཞི་སྟེ། རྒྱུ་དང་།
བཏུབ་པའི་ཚད་དང་། བརྩིག་ཐབས་དང་། བྱིབ་པའི་རྫས་སོ། །རྒྱུ་ནི་སེར་པོའི་ཤིང་ལ་
འབྲས་བུ་ཅན་འབུས་མ་ཟོས་པའོ། །ཚད་ནི་ཁྲུ་གང་དུའོ། །བརྩིགས་ཐབས་ནི་གྲུ་བཞི་
བརྩིག་དེ་ཡང་ཐབ་ལས་མཐོ་གང་ཙམ་གྱིས་མཐོ་བར། ཧོ་ལྟར་མི་གཟུགས། བྱིབ་པ་ནི་རྩྭ་
ཀུ་ཤས་གཡས་དང་གཡོན་བསྐོར་དུ་བྱིབ། དེའི་དགོས་པ་གཉིས་ནི་ཞི་བ་དང་འདྲ་བ། བུད་
ཤིང་ངོ༌། །མཆོད་རྫས་ལ་སོགས་པ་ལ་དྲུག་སྟེ། མཆོད་རྫས་དངོས་དང་བསྲེག་རྫས་དང་
རྡོར་དྲིལ་དང་གཟར་བུ་དང་ལས་བུམ་དང་རྩི་མར་དང་
། གཏོར་མའོ། །མཆོད་རྫས་ནི་སེར་
བའི་རྫས་ལ་གཡོན་དུ་བཤམ། །བསྲེག་རྫོ་ས་ནི་ཡུངས་དཀར་སེར་པོ་གཡས་སུ་བཤམ།
ལ312ལཾ



རྡོ་རྗེ་རྣམ་འཇོམས་ཀྱི་ཊཱིཀ
གཏོར་མ་ཐབ་ཀྱི་ཕྱོགས་བཞིར་བཤམ། ལྷག་མ་རྣམས་མདུན་དུ་བཤམ་མོ། །ཐབ་དང་
བདག་གི་བར་དུ་ཚོགས་སོག་པའི་མཎྜལ་བྱ་མེ་ཏོག་ཚོམ་བུ་ལྔ་དགྲམ་མཆོད་པ་དང་གཏོར་
མ་ཡང་བཤམ། དེ་རྣམས་ནི་སྦྱོར་བ་རྫས་བསག་པའོ། །དངོས་གཞི་ལ་དེ་ནས་བདག་ཉིད་
ཁྲུས་བྱ་གོས་སར་པ་གོན་མཉམ་པའི་དཀྱིལ་མོ་ཀྲུང་བཅས་ཁ་བྱང་དུ་བསྟན། གཏེར་གྱི་
བདག་པོ་རྣམ་ཐོས་སྲས་བྱང་ན་གནས་པས་རྒྱས་པ་ལ་ཤིས། དེ་ནས་སེམས་བསྐྱེད་ཚོགས་
གཉིས་བསགས་རང་ལས་ཀྱི་ལྷར་བསྐྱེད་བྱིན་བརླབས་བྱས་པ་ནི་སྔར་མ་དང་འདྲ། དེ་
ནས་ཐབ་ལ་མེ་དངོས་སུ་བཏང་ལ། སྭ་བྷ་བས་བཤིགས་པའམ་ཡང་ན་སྐད་ཅིག་མས་མི་
དམིགས་པར་བསམ་ལ། བདག་ལས་ཀྱི་ལྷའི་ཐུགས་ཀའི་ཧཱུྃ་ལས་རི་སེར་པོ་འཕྲོས་པ་
ལས་ཐབ་མེ་དང་བཅས་པ་ཝལ་གྱིས་བསྐྱེད། དེའི་ནང་དུ་པཾ་ཆད་ལས་པད་མའི་སྡོང་པོ་
འདབ་མ་བཞི་པ་ལྟེ་བ་ལ་ཨ་ལས་ཟླ་བའི་དཀྱིལ་འཁོར་བསམ་མོ། །གདན་གཉིས་བརྩེག་
གི་སྟེང་དུ་ཧཱུཾ་སེར་པོ་འཕྲོས་པ་ལས་རྡོ་རྗེ་སེར་པོ་རྩེ་དགུ་པ་རེ་གྱུར་པ་ལ་གཙོ་བོ་བསྐྱེད་པ་
ནི་སྐུ་མདོག་སེར་པོ་ཐུགས་ཀར་ཟླ་བ་ལ་རཾ་སེར་པོ་ཡོད་པ་དེ་ལ་རང་གི་སྔགས་ཀྱི་བསྐོར་
བར་བསམ་མོ་གཞན་འདྲའོ། །རཾ་ལས་འདབ་མ་བཞིའི་སྟེང་ཧཱུྃ་བཞི་འཕྲོས་པ་ལས་རྡོ་རྗེ་
བཞི་རྡོ་རྗེ་བཞི་ལས་མཁའ་འགྲོ་བཞིའི་བསྐྱེད་པ་ནི་ཞི་བ་དང་འདྲའང་། ཐུགས་ཀའི་ཟླ་
སྟེང་གི་རི་སེར་པོ་ལ་རང་རང་གི་སྔགས་ཀྱི་བསྐོར་བར་བསམ་མོ། །དེ་ལ་ཡེ་ཤེས་བསྟིམ་པ་
དང་བྱིན་གྱིས་བརླབས་དང་དབང་བསྐུར་བ་ཡང་སྔ་མ་དང་འདྲའོ། །དེ་ནས་རྩི་མར་ཀྱང་
བླུག །གསུང་གི་དུམ་བུ་ཟློས་ཤིང་ལས་བུམ་གྱི་བགེགས་བསྐྲད་པར་བྱ། དེ་ནས་མཆོད་
རྫས་རྣམས་ཞུ་བས་ལྷ་རྣམས་མཉེས་ཐུགས་ཀ་ནས་འོད་ཟེར་འཕྲོས་བདག་གི་ལུས་ཀྱི་
ཚངས་པའི་བུ་ག་ནས་མར་ཐིམ་པར་བདག་གི་རྒྱུད་ལ་ཡོད་པའི་སྡིག་སྒྲིབ་དང་ནད་གདོན་
བར་ཆད་ཀྱི་ཚོགས་ཐབས་ཅད་དེད་ནས་རྐང་མཐིལ་ནས་ཕྱིར་ནག་ནུར་གྱི་ཐོན་པ་དེ་
༤313



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡུངས་ཀར་སེར་པོ་ལ་བསྟིམ་མོ། །དེ་ནས་བསྲེགས་རྫས་ཕུལ་བས་ལྷ་ལྔའི་ཞལ་ན་མར་
གསོལ་བ་ཡེ་ཤེས་ཀྱི་ངོ་བོའི་རིམ་གྱི་མེས་ཐུལ་ཐུལ་བསྲེག་པར་བསམ་མོ། །དེས་ཀྱང་ལྷ་
རྣམས་མཉེས་ནས་རང་རང་གི་རཾ་ལས་འོད་འཕྲོས་བདག་གི་ལུས་ལ་ཕོགས་པས་བཀྲག་
དང་གཟི་མདངས་དང་སྟོབས་དང་ཚེ་ལ་སོགས་རྒྱས་པར་བསམ། འཁོར་དང་ཡོ་བྱད་ལ་ཕོག་
པས་འཕེལ་ཞིང་རྒྱས་པ་བསམ་མོ། །དེ་ལྟར་བསྲེག་རྫས་དབུལ་བའི་སྔགས་གང་ཡིན་ན།
ན་མོ་རཏྣ་ཏྲ་ཡ་ནས་སྤོ་ཊ་ཡན་ཆོད་ལ་ཤམ་བུ་སཏཱ་སྭཱ་ཧཱ་ནིང་སྤྱས་པུཊྚི་ཀུ་རུ་ཡེ་སྭཱ་ཧཱ་
གདགས་སོ། །མོ་ཏ་ཡ་ཡན་ཆོད་ཀྱི་སྔགས་ཀྱི་དོན་ནི་བསྙེན་བསྒྲུབ་ཀྱི་སྐབས་དང་མཐུན་
ནོ། །ཤམ་པུའི་དོན་ནི། སརྦནི་ཐམས་ཅད། སཱ་ཏ་ནི་སེམས་དཔའ། པུཏྟཾ་ཀུ་རུ་ཡེ་སྭཱ་ཧཱ་ཞེས་
པ་ནི་རྒྱས་པར་གྱིས་ཤིག་པའོ། །དེ་ལྟ་བུ་གཙོ་བོ་ལ་བརྒྱ་རྩ་བརྒྱད་འབུལ་ན་འཁོར་རྣམས་
ལ་རྩ་གཅིག་རྩ་གཅིག་དབུལ་ལོ། །འཁོར་རྣམས་ལ་བདུན་བདུན་འབུལ་ན་གཙོ་བོ་ལ་རྩ་
གཅིག་རྩ་གཅིག་གོ། །དངོས་གཞིའོ། །དེ་ནས་མཇུག་དོན་ལ་གཏོར་མ་གཏང་། མཆོད་
བསྟོད་འཕྲིན་ལས་བཅོལ་ཡེ་ཤེས་གཤེགས་དམ་ཚིག་བསྡུས་ཡི་གེ་བརྒྱ་པ་བརྗོད་གཏོར་མ་
བཏང་དེ་ནི་རྗེས་སོ། །རྒྱས་པའོ། །
ད་ནི་རྨུགས་པར་བྱེད་པ་ཞེས་པ་དབང་གི་སྦྱིན་བསྲེག་སྟོན་ཏེ། འདི་ཡང་བསྒྲུབ་པའི་
དཀྱིལ་འཁོར་དང་འབྲེལ་ན་དཀྱིལ་འཁོར་གྱི་ནུབ་དུ་བྱའོ། །མ་འབྲེལ་ན་གསུམ་སྟེ། སྦྱོར་
བ་དང་དངོས་གཞིའི་དང་། རྗེས་ལ་བྱ་བའོ། །དང་པོ་ལ་བཞི་སྟེ། གནས་ལ་སོགས་པའི་
མཚན་ཉིད་བསྟན་པ་དང་། གནས་དང་འབྲེལ་བའི་ཐབ་ཁུང་བརྩིགས་པ་དང་། ཐབ་ཁུང་
དང་འབྲེལ་བའི་བུད་ཤིང་བརྩེར་པ་དང་། བུད་ཤིང་དང་འབྲེལ་བའི་མཆོད་རྫས་ལ་སོགས་
པ་བསགས་པའོ། །དཀྱིལ་འཁོར་དང་མ་འབྲེལ་ན་དང་པོ་ནི་གནས་ས་གཞི་དམར་བ་ཚ་སྒོ་
ཅན་ཞིང་གཅིག་གམ་ཆུ་འགྲམ་དུ། ཚེས་གྲང་མར་གྱི་བརྒྱད་ཉི་ཤུ་གསུམ་ལ་གཟའ་སྐར་
314ལ



རྡོ་རྗེ་རྣམ་འཇོམས་ཀྱི་ཊི་ཀ
ངན་པ་དུས་ཚོད་སྲོད་ལ་བྱའོ། །ཐབ་ལ་བཞི་སྟེ། རྒྱུ་ནི་ས་དམར་བ་ཚ་སྒོ་ཅན་ལ་བཅིག་གོ། །
ཚད་ནི་རྒྱ་སྔ་མ་གཉིས་དང་འདྲ་མཐའ་བསྐོར་དུ་ཁྲུ་གསུམ་པའོ། །དབྱིབས་ནི་ཟླ་གམ། ཁ་
དོག་ནི་དམར་པོ། མཚན་པ་ནི་ནང་དུ་པད་མ་དམར་པོ་འདབ་མ་དྲུག་པ་ལྟེ་བ་ལ་རྡོ་རྗེ་
དམར་པོ་རྩེ་དགུ་པ་བྲི། འདབ་མ་དྲུག་ལ་རྩེ་ལྔ་པ་དམར་པོ་དྲུག་བྲིའོ། །བུད་ཤིང་ལ་ཡང་
བཞི་སྟེ། རྒྱུ་ནི་དམར་པོའི་ཤིང་ལ་ཚེར་མ་ཡོད་པ་འབྲས་བུ་ཅན་སེང་ལྡེང་ངམ་འཇོ་མོ་ལྟ་
བུའོ། །ཚད་ཁྲུ་གང་དུ་བཏུབ། བརྩེར་ཐབས་ཟླ་གམ་དུ་ཁ་ད་བཅད་དམ་མཐོ་ཡང་མི་སྟོ།
ཡང་ན་ཧོ་ཐབས་སུ་གཟུགས། བྱིབ་པ་ནི་རྩ་ཀུ་ཤ་གཡས་གཡོན་དུ་བསྐོར་དེའི་སྟེང་དུ་རོ་
རས་ཀྱིས་ཀྱང་བྱིབ། དགོས་པ་གསུམ་སྔ་མ་བཞིན་ནོ། །
མཆོད་རྫས་ལ་སོགས་པ་ལ་དྲུག་སྟེ། མཆོད་རྫས་ནི་དངོས་ནི་མཆོད་པ་ལྔ་དང་
གཏོར་མ་ཆ་བཞིའོ། །བསྲེག་རྫས་ཉུང་དམར་རམ་ཏིལ་ལོ། །རྡོར་དྲིལ། གཟར་བུ་གཉིས།
ལས་བུམ། རྩི་མར་རོ། །མཆོད་རྫས་གཡོན་ལ་བསྲེག་རྫས་གཡས། གཏོར་མ་ཐབ་ཀྱི་
ཕྱོགས་བཞིར་གཞག །ལྷག་མ་རྣམས་སོ་བདུན་དུའོ། །རང་དང་ཐབ་བར་ཚོགས་གསོག་
མཎྜལ་ཚོམ་བུ་ལྔ་དགྲམ་མཆོད་གཏོར་བཤམས། དེ་ནས་རང་ཁྲུས་བྱས་གོས་གསར་བ་
གོན་ཤར་དུ་གཡོན་བརྐྱང་པས་འདུག་ཁ་ནུབ་དུ་བལྟ། འགུགས་པ་ལ་ཞགས་པ་དགོས་
ཞགས་པ་ཆུ་ལྷས་ཐོག་ནས་ནུབ་ན་ཡོད་པས་ཤིས་སོ། །དེ་ནི་སྦྱོར་བའོ། །དངོས་གཞི་ནི་དེ་
ནས་སེམས་བསྐྱེད་ཚོགས་གཉིས་བསགས་སྟོང་པའི་ངང་ལས་ལྷར་བསྐྱེད་བྱིན་གྱིས་
བརླབ། དེ་ནས་དངོས་སུ་མེ་གཏོང་མ་དག་པ་གཞིག །པཾ་ལས་ཐབ་མེ་དང་བཅས་པར་
བསྐྱེད། ནང་དུ་པདྨ་འདབ་མ་དྲུག་ཟླ་བའམ་ཉི་མ་དང་བཅས་པ་བསམ། དེའི་སྟེང་དུ་པཾ་
ལས་པད་མ་བསམ། དེའི་སྟེང་དུ་ཧཱུྃ་དམར་པོ་ལས་རྣམ་འཇོམས་དམར་པོ་བསྐྱེད། ཐུགས་
ཀ་རུ་ཉི་མ་དེའི་སྟེང་གི་རཾ་དམར་པོ་ལ་ཧཱུྃ་དྲུག་འཕྲོས་པས་རྡོ་རྗེ་དེ་གྱུར་པ་ལས་ཕྱོགས་ཀྱིས་
མ315ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁྲོ་བོ་བཞི་དམར་པོར་བསྐྱེད། སྟེང་འོག་གཉིས་མཐིང་ཀ་དང་ནམ་མཁའི་མདོག་ཅན་ནོ་དེ་
ལྟ་བུ་བསྐྱེད་དོ། །དེ་ཡང་ལྷ་དྲུག་པོའི་ཐུགས་ཀར་ཉི་མ་དྲུག་གི་སྟེང་དུ་རཾ་དམར་པོ་རེ་རེ་ལ་
རང་རང་གི་སྔགས་ཀྱིས་བསྐོར་བར་ཡང་བསམ་མོ། །དེ་ནས་བདག་གི་ཐུགས་ཀའི་ཧཱུྃ་
ལས་འོད་འཕྲོས་འདི་བསྐྱེད་པའི་ཅི་འདྲ་བའི་ཡེ་ཤེས་སྤྱན་དྲངས་ལ་ཡིད་ཀྱིས་ཕྱག་དང་
མཆོད་པ་ཕུལ་ལ་ཡི་གེ་བཞིས་བསྟིམ་མོ། །བྱིན་བརླབ་གསུམ་ཀྱང་བྱའོ། །དབང་བསྐུར་
ཡང་བྱ། མི་བསྐྱོད་པས་མཚན་པར་ཡང་བསམ་མོ། །ཅུང་ཞིག་གསལ་གདབ། དེ་ནས་རྩི་
མར་བླུག །ལས་བུམ་གྱིས་བགེགས་བསྐྲད། དེ་ནས་ལུས་ཀྱིས་མེ་ཏོག་ལ་སོགས་པ་དྲུག་
དངོས་སུ་དབུལ། ངག་དུ་རང་རང་གི་སྔགས་བརྗོད། ཡིད་ཀྱིས་ལྷ་མོ་དྲུག་གིས་མཆོད་པ་
དྲུག་རང་རང་གི་གནས་སུ་ཕུལ་བས་མཉེས་ནས་ཐུགས་ཀ་ནས་འོད་ཟེར་འཕྲོས་འོད་ཀྱི་རྩེ་
མོ་ལས་ཁྲོ་བོ་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་ཐོགས་པ་དུ་མ་འཕྲོས་པས་ལྕགས་
ཀྱུ་ཐོགས་པས་དགྲ་བགེགས་མདུན་དུ་བཀུག་པར་བས། ཞགས་པ་འཛིན་པས་བཅིངས།
ལྕགས་སྒྲོག་འཛིན་པས་བསྡམས། དྲིལ་བུ་འཛིན་པས་བཀྲོལ་བས་དྲན་པ་མྱོས་ཤིང་རྨུགས་
པར་བསམ་ཏེ་ཡུངས་དམར་ལ་བསྟིམས་པ་དེ་བསྲེག་གོ། །
བསྲེག་པའི་དུས་སུ་ལུས་ཀྱིས་དགང་གཟར་བླུགས་གཟར་ཐོགས་ལ་དབུལ། ངག་
དུ་སྔགས་བརྗོད། ཡིད་ཀྱིས་ལྷ་རྣམས་ཀྱིས་ཞལ་དུ་གསོལ་བས་ཐུགས་ཀའི་རཾ་གྱིས་
བསྲེགས་པར་བསམ། སྔགས་རང་གང་ཡིན་ནི་ན་མོ་ནས་ཏཁྱཐ་ཨོ་ཀུ་ཏ་ཀུ་ཊ། སཾ་ཀུ་ཊ་ཡ་
སཾ་ཀུ་ཊ་ཡ། གྷ་ཊ་ཡ་གྷ་ཊ་ཡ། སཾ་གྷ་ཊ་ཡ་སཾ་གྷ་ཊ་ཡ། གྷུ་ན་དྷུ་ན། ཧྥུ་རྣ་པ་ཡ་གྷི་རྣ་པ་ཡ།
སརྦ་ཤ་ཧཱུཾ་ཨ་མི་ཀ་ཀུ་རུ་ཀུ་ལེ་ཝ་ཤིང་ཀུ་རུ་སྭཱ་ཧཱ་ཞེས་པ་བཟླས་སོ། །སྔགས་དེ་རྣམས་ཀྱི་
དོན་ནི་བསྙེན་སྒྲུབ་ཀྱི་སྐབས་སུ་བཤད་ཟིན་ཏོ། །མཐའ་རྟེན་གྱི་དོན་ནི་སརྦ་ནི་ཐམས་ཅད།
ཤ་ཏུ་ནི་དགྲའོ། །ཨ་མི་ཀ་ནི་བདག་གི། ཀུ་རུ་ཀུ་རུ་ལེ་ཝ་ཤིང་ཀུ་རུ་སྭཱཧཱ་ནི་དབང་དུ་བསྡུས་
ལ316



རྡོ་རྗེ་རྣམ་འཇོམས་ཀྱི་ཊཱི་ཀ
ཤིག་པའམ་གྱིས་ཤིག་ཅེས་པའོ། །དེ་ལྟར་གཙོ་བོ་ལ་བརྒྱ་རྩ་བརྒྱད་འབུལ་ན་འཁོར་ལ་རྩ་
གཅིག་རྩ་གཅིག་དབུལ་ལོ། །གཙོ་བོ་ལ་གརྩ་ཅིག་འབུལ་ན་འཁོར་རྣམས་ལ་བདུན་བདུན་
དབུལ་ལོ། །དངོས་གཞིའོ། །གཏོར་མ་གཏང་མཆོད་བསྟོད་བྱ་འཕྲིན་ལས་བཅོལ་ཡེ་ཤེས་
གཤེགས་དམ་ཚིག་རང་ལ་བསྡུ་ཡི་གེ་བརྒྱ་པ་བརྗོད་གཏོར་མ་གཏང་བ་ནི་རྗེས་ལ་བྱ་བའོ། །
དབང་ངོ་། །
ད་ནི་དྲག་པོའི་སྦྱིན་བསྲེག་སྟོན་སྟེ། འགྲེལ་པར་དྲག་པོ་གསད་པ་ལ་སྦྱོར། རྒྱུད་འདིར་
སྦྱིན་སྲེག་དུའོ། །འདི་ཡང་བསྒྲུབ་པའི་དཀྱིལ་འཁོར་དང་འབྲེལ་ན་དཀྱིལ་འཁོར་གྱི་བྱང་དུ་བྱ།
མ་འབྲེལ་ན་གསུམ་སྟེ། སྦྱོར་བ་དང་། དངོས་གཞི་དང་། རྗེས་ལ་བྱ་བའོ། །དང་པོ་བཞི་སྟེ།
གནས་ལ་སོགས་པའི་མཚན་ཉིད་བསྟན་པ་དང་། གནས་དང་འབྲེལ་བའི་ཐབ་ཁུང་
བརྩིགས་པ་དང་། ཐབ་ཁུང་དང་འབྲེལ་བའི་བུད་ཤིང་གཅེར་པ་དང་། བུད་ཤིང་དང་འབྲེལ་
བའི་མཆོད་རྫས་ལ་སོགས་པ་བསགས་པའོ། །དང་པོ་ནི་ས་གཞི་གནས་པ་ཚ་སྒོ་ཅན་དུར་
ཁྲོད་དུ་ཚེས་ཉི་ཤུ་དགུ་ལ་གཟའ་སྐར་ངན་པ་དུས་ཚོད་མཚན་ཕྱེད་ན་བྱའོ། །ཐབ་ལ་ཡང་
བཞི་སྟེ། རྒྱུ་ནི་ནག་པོ་ཚ་སྒོ་ཅན་ནམ་རོ་སྦས་པའི་སའམ། རོ་བསྲེགས་པའི་ཐལ་བ་ལ་
བྱའོ། །ཚད་ནི་གྲུ་གསུམ་རྒྱར་ཁྲུ་གང་པ་མཐའ་སྐོར་ཁྲུ་གསུམ་པ་སྐབས་སུ་ཁྲི་ཕྱེད་པའོ། །
དབྱིབས་ནི་འཕྲིན་ལས་བཞིའི་ཐབ་ཁུང་ངོ་དཔེ་ཆུང་དུ་ཤེས་པར་བྱའོ། །ཁ་དོག་ནི་གྲུ་
གསུམ་ནག་པོར་བྱུག་གོ། །མཚན་པ་ནི་ནང་དུ་པད་མ་འདབ་མ་བཅུ་པ་ནག་པོ་ལ་ལྟེ་བ་ལ་
རྡོ་རྗེ་ནག་པོ་རྩེ་དགུ་པ་རྭ་གྱེས་པ་འདབ་མ་བཅུ་ལ་རྡོ་རྗེ་ནག་པོ་རྩེ་ལྔ་པ་རྭ་གྱེས་པ་བཅུ་བྲི།
ཐབ་བོ། །བུད་ཤིང་ལ་ཡང་བཞི་ལས། རྒྱུ་ནི་ཁ་དོག་ནག་པོ་ཤིང་ཚེར་མ་ཅན་ནམ་རོ་
བསྲེགས་པའི་འགལ་དུམ་ལ་བྱའོ། །བཏུབ་པའི་ཚད་ནི་ཁྲུ་ཕྱེད་དུའོ། །བརྩིགས་པའི་ཐབས་
ནི་གྲུ་གསུམ་ཁ་ར་བཅད་དམ་ཧོ་ལྟར་གཟུགས། བྱིབ་པ་ནི་ཀུ་ཤ་གཡས་གཡོན་དུ་བསྐོར་རོ་
317ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རས་ཀྱིས་ཀྱང་བྱིབ། དགོས་པ་ནི་སྔ་མ་རྣམས་དང་འདྲའོ། །མཆོད་རྫས་ལ་སོགས་པ་ནི་
དྲུག་སྟེ། མཆོད་རྫས་དངོས་དང་། བསྲེག་རྫས་དང་། རྡོར་དྲིལ་དང་། ལས་བུམ་དང་། རྩི་
མར་དང་། གཟར་བུ་གཉིས་སོ། །དང་པོ་དུག་གི་མེ་ཏོག །ཨ་ཀ་རུ་ནག་པོའི་སྤོས། ཚིལ་
ཆེན་ནམ་མར་ནག་གི་མར་མེ། མི་གཙང་བ་བཏབ་པའི་དྲི་ཆུ། འབྲུ་ནག་པོའི་ལྷ་བཤོས།
དེ་ལྟར་མཆོད་པ་གཡོན་དུ་བཤམ། བསྲེག་རྫས་ཏིལ་ནག་གཡས་སུ་བཤམ། ཀེ་ཚེ་ཡུངས་
དཀར་ཀྱང་བསྲེག་རྫས། ལྷག་མའི་རྫས་རྣམས་མདུན་དུ་བཤམ། གཏོར་མ་ཐབ་ཀྱི་ཕྱོགས་
བཞིར་བཤམ། དེ་ནས་ཚོགས་སོགས་པའི་མཎྜལ་དང་མཆོད་པ་དང་གཏོར་མ་ཡང་བཤམ།
དེ་རྣམས་སྦྱོར་བའོ། །དེ་ནས་རང་བྱང་དུ་བསྡད་ཁ་ལྷོར་བལྟ། ཅི་སྟེ་ན་འཛམ་བུ་གླིང་གི་ལྷོ་
ཕྱོགས་སུམ་གཉིས་ཚུར་བཞག་སུམ་ཆེ་ཕར་འདུས་པའི་མཚམས་ན་གསོད་པ་ལ་དགའ་
བའི་ལས་ཀྱི་ཡ་མ་ཡོད་པས་སོ། །རྐང་པ་གཡས་བརྐྱང་གཡོན་བསྐུམ་ལ་བསྡད་ཀུ་ཤ་གདིང་
ཁྲུས་བྱས་འཐོར་འཐུང་བྱ་ཉེ་རེག་བྱའོ། །དེ་ནས་སེམས་བསྐྱེད་ཚོགས་གཉིས་བསག །ལས་
ལྷར་བསྐྱེད་བྱིན་བརླབས་རྫོགས་པར་བྱ། དེ་ནས་ཐབས་མེ་བཏང་། སྐད་ཅིག་མས་སྟོང་
པའམ་སྭ་བྷ་བས་སྟོང་པར་བཏང་ལ། རང་གི་ཐུགས་ཀའི་ཧཱུྃ་ལས་རཾ་ཆད་པ་ལས་ཐབ་མེ་
དང་བཅས་པར་ཝལ་གྱིས་བསྐྱེད། དེའི་ནང་དུ་པཾ་ལས་འདབ་མ་བཅུ་པ་ནག་པོ་བསམ།
ནང་དུ་བདག་གི་ཐུགས་ཀའི་ཧཱུྃ་ལས་ཧཱུྃ་ནག་འཕྲོས་པ་ལས་ཆོ་ག་གསུམ་གྱིས་སྒོ་ནས་གཙོ་
བོ་རྡོ་རྗེ་རྣམ་འཇོམས་སྐུ་མདོགནག་པོ་ཤིན་ཏུ་ཁྲོས་པ་སྦྲུལ་གྱིས་བརྒྱན་གྱིས་བརྒྱན་པ་མེ་
དཔུང་འཕྲོ་བ་བསྒོམ། ཐུགས་ཀ་ན་ཉི་མའི་སྟེང་དུ་རི་ནག་པོ་བསམ། རཾ་ལས་ཧཱུྃ་བཅུ་ཐམ་
པ་ལས་རྡོ་རྗེ་བཅུ་རྡོ་རྗེ་བཅུ་ལས་ཁྲོ་བོ་བཅུ་སྐུ་མདོག་ནག་པོ་བསྐྱེད་དོ། །ཐམས་ཅད་ཀྱི་
ཐུགས་ཀར་ཀྱང་ཉི་མ་ལ་རི་ནག་པོ་བཅུ་བསམ་རང་རང་གི་སྔགས་ཀྱིས་བསྐོར་བར་ཡང་
བསམ་མོ། །དེ་ནས་ལས་ལྷའི་ཐུགས་ཀ་ནས་འོད་འཕྲོས་པ་ལས་ཡེ་ཤེས་པ་སྤྱན་དྲངས་
ལ318



རྡོ་རྗེ་རྣམ་འཇོམས་ཀྱི་ཊི་ཀ
བསྟིམ་བྱིན་རླབས་དབང་བསྐུར་རོ། །དེ་ནས་ཅུང་ཞིག་བསྒོམ། དེ་ནས་ལས་བུམ་ལ་
གསུང་གི་དུམ་བུར་བཏབ་པས་བགེགས་བསྐྲད། དེ་ནས་ཡང་མེ་ནུས་པ་བསྐྱེད་པར་བྱ་
བའི་དོན་དུ་རྩི་མར་དགང་བླུགས་གསུམ་ཙམ་དབུལ་ལོ། །དེ་ནས་ལུས་ཀྱི་དངོས་སུ་མཆོད་
པ་དྲུག་པོ་དབུལ། ངག་ཏུ་རང་རང་གི་སྔགས་བརྗོད། ཡིད་ཀྱིས་མཆོད་པའི་ལྷ་མོ་སྤྲོས་ཏེ་
མཆོད་པས་མཉེས་ནས་ཐུགས་ཀ་ནས་འོད་འཕྲོས་འོད་ཀྱི་སྒོ་ནས་ཁྲོ་བོ་དཔག་ཏུ་མེད་པ་
ལྕགས་ཀྱུ་ཐོགས་པ་ལྕགས་སྒྲོག་དྲིལ་བུ་ཐོགས་པས་བདག་གི་དགྲ་བགེགས་ཐམས་ཅད་
བཀུག་ནས་ཏིལ་ནག་ལ་བསྟིམ། རང་གི་སྙིང་ཀ་ནས་ཁྲོ་ཆུང་མང་པོ་མཚོན་ཆ་དུ་མ་ཐོགས་
པ་དཔག་ཏུ་མེད་པ་སྤྲོས་ནས་དེའི་རྣམ་ཤེས་དང་ཤ་རུས་བྲལ་བར་བསམ། དེ་ལྟ་བུའི་
བསྲེག་རྫས་དེ་ལུས་ཀྱིས་དགང་གཟར་དུ་བླུགས་ཏེ་དབུལ། ངག་དུ་སྔགས་བརྗོད། ཡིད་
ཀྱིས་བསྲེགས་རྗེ་ས་ཞལ་དུ་གསོལ་བས་ཐུགས་ཀའི་རཾ་ལས་མེ་འབར་སྟེ་ཐུལ་ཐུལ་བསྲེགས་
པར་བསམ། དེ་འབུལ་བའི་སྔགས་རང་གང་ཡིན་ན། ན་མོ་རཏྣ་ཏྲ་ཡ་ཡ་ནུས་ཏཏུ་ཐ་ཨོཾ་སརྦ་
བིད་འཛྲ་ནས་སུ་བཛྲ་ཡ་སྭཱ་ཧཱ་ཡན་ཆོད་ཀྱིས་གཙོ་བོ་ལ་འབུལ་བའོ། །ན་མོ་རཏྣ་ཏྲ་ཡ་ཡ་
ནས་ཏཏ་ཐ་ཨོཾ་ཧེ་ཕུ་རུ་ནས་བཛྲ་ཀི་ལ་ཡ་ཡན་ཆད་ཀྱིས་ཁམས་གསུམ་རྣམ་རྒྱལ་ལའོ། །ན་
མོ་རཏྣ་ཏྲ་ཡ་ཡཱ་ནས་ཏཏྱ་ཐ་ཨོ་ཀ་ཊ་ཀ་ཊ་ནས་ཀི་ལ་ཡ་སྭཱ་ཧཱ་ཡན་ཆད་གཤིན་རྗེ་གཤེད་
ན་མོ་རཏྣ་ཏྲ་ཡ་ཡ་ནས་ཏཏྱ་ཐ་ༀ་ཙ་ར་ནི་ཙ་ར་ནས་ཀི་ལི་ཡ་ཡན་ཆོད་ཀྱི་རྟ་མགྲིན་
ལའོ། །ན་མོ་རཏྣ་ཏྲ་ཡ་ཡཱ་ནས་ཏཏུ་ཐ་ཨོ་ཚིན་དྷ་ཚིན་དྷ་མ་ཧཱ་ཀི་ལི་ཀི་ལ་ཡ་སྭཱ་ཧཱ་ཞེས་པ་བེ་
ཅོན་ལའོ། ན་མོ་རཏྣ་ཏྲ་ཡ་ཡཱ་ནས་ཏཏྱ་ཐ་ཨོ་བྷིན་དྷ་བྷིན་དྷ་མ་ཧཱ་ཀི་ལི་ཀི་ལི་ཡ་སྭཱ་ཧཱ། ཞེས་
པ་དོན་ཞགས་ལའོ། །ན་མོ་རཏྣ་ཏྲ་ཡ་ཡཱ་ནས་ཏཏུ་ཐ་ཨོ་བྷན་དྷ་བྷན་དྷ་ཀི་ལི་ཀི་ལ་ཡ་སྭཱ་ཧཱ་
ཞེས་པ་འདོད་པའི་རྒྱལ་པོ་ལའོ། །ན་མོ་རཏྣ་ཏྲ་ཡ་ཡཱ་ནས་ཏཏྱ་ཐ་ཨོ་ཀྲོ་ཏ་ཀི་ལི་ཀི་ལ་ཡ་ས་
}༥：



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཧ་ཞེས་པ་རྡོ་རྗེ་འཁོར་ལོ་ལའོ། །ན་མོ་རཏྣ་ཏྲ་ཡ་ཡཱ་ནས་ཏཏྱ་ཐ་ཨོ་ཡན་ཆད་ལ་ཙུ་རུ་ཙུ་རུ་
ཙན་དྷ་ལ་ཀི་ལི་ཀི་ལ་སྭཱ་ཧཱ་ཞེས་པ་བདུད་རྩི་འཁྱིལ་བའོ། །ན་མོ་རཏྣ་ཏྲ་ཡ་ཡཱ་ཏདྱ་ཐ་ཨོཾ་ཧ་
ར་ཧ་ར་བཛྲ་དྷ་ར་ཡ་སྭཱ་ཧཱ། ཏྲཱ་ས་ཡ་ཏྲཱ་ས་ཡ་བཛྲ་ཀི་ལི་ཀི་ལ་ཡ་སྭཱ་ཧཱ་ཞེས་པ་ཧཱུཾ་ཀ་ར་ལའོ། །
ན་མོ་རཏྣ་ཏྲ་ཡ་ཡཱ་ཏཏྱ་ཐ་ༀ་པྲ་ཧ་ར་པྲ་ཧ་ར་བཛྲ་པྲ་བན་ཛ་ན་ཡེ་སྭཱ་ཧ་ཀྲ་ས་ཡ་ཏྲཱ་ས་ཡ་བཛྲ།
ཀི་ལི་ཀི་ལ་ཡ་སྭཱ་ཧཱ་ཞེས་པ་སྟོབས་པོ་ཆེ་ལའོ། །ཨ་མི་ཀ་ཆེ་གེ་མོ་མ་ར་ཡ་ཕཊ། མཐའ་རྟེན་
དུ་འདོགས་བསམ་མནོ་དཔྱད་དོ། །དེ་ལྟར་གཙོ་བོ་ལ་རྩ་གཅིག་འཁོར་རྣམས་ལ་བདུན་
བདུན་དབུལ་ལོ། །ཡང་ན་གཙོ་བོ་ལ་བརྒྱ་རྩ་བརྒྱད་འཁོར་རྣམས་རྩ་གཅིག་རྩ་གཅིག་
དབུལ་ལོ། །དེ་རྣམས་ཀྱི་སྔགས་ཀྱི་བཤད་པ་མི་མཛད་པར་གདའ། དེ་ནི་དངོས་གཞིའོ། །
དེ་ནས་གཏོར་མ་དང་མཆོད་པ་དང་བསྟོད་པ་དང་འཕྲིན་ལས་བཅོལ་བ་བྱས་ལ་ཡེ་ཤེས་
གཤེགས་དམ་ཚིག་རང་ལ་བསྡུས་ཡི་གེ་བརྒྱ་པ་བརྗོད་གཏོར་མ་བཏང་དེ་ནི་རྗེས་སོ། །
དྲག་པོའི་སྦྱིན་བསྲེག་གོ།། །།
རྒྱུད་ཀྱི་རེངས་པར་བྱེད་པ་ཞེས་པ་ལ་ལུས་རེངས་པར་བྱེད་པ་དང་ངག་རེངས་པར་
བྱེད་པ་གཉིས་ཡོད་པ་ལ་འགྲེལ་བར་མཛད། རྒྱུད་དུ་མི་མཛད་པར་བརྡའ། བསྲུང་ཞེས་པ་
བསྲུང་བའི་འཁོར་ལོ་ཡིན་ནོ། །འདིའི་གཞུང་ཀྱང་མ་ཏིལླི་ར་ནས་དྷ་ཡ་སྭཱ་ཧཱའི་བར་རོ། །
འདི་ལ་བཞི་སྟེ། བྲི་གཞི་དང༌། སྣག་ཚ་དང༌། བྲི་བའི་ཐབས་དང་། རབ་ཏུ་གནས་པ་བྱ་
བའོ། །བྲི་གཞི་ནི་གྲོ་གའམ། རས་སམ་ཤིང་ཤུན་ནམ། སྣག་ཚ་ནི་འགི་ཝང་ངམ་གུར་ཀུམ་
གྱི་ཆུས་བྱའོ། །བྲི་བའི་ཐབས་ནི་དཔེ་ཆུང་ཟེར་བ་ཡང་འགྲེལ་པ་ན་གསལ་ལོ། །དུ་ཤེས་པར་བྱའོ། །
རབ་ཏུ་གནས་པ་བྱ་ཐབས་ནི་རྟེན་གྱི་གང་ཟག་མཚན་ཉིད་དང་ལྡན་པ་གཅིག་གིས་གནས་
ཡིད་དུ་འོང་བར་ཕྱིན་ཕྱག་དར་བྱ་ཆག་ཆག་གདབ་ཐང་སྐུ་དགྲམ་མཎྜལ་བྱ་མཎྜལ་ལ་བའི་
རྣམ་ལྔ་བྱུག་མེ་ཏོག་ཚོམ་བུ་ལྔ་དགྲམ་མཆོད་པ་དང་གཏོར་མ་ཡང་བཤམ། མཎྜལ་གྱི་སྟེང་
f | ..



རྡོ་རྗེ་རྣམ་འཇོམས་ཀྱི་ཊི་ཀ
དུ་ཁམ་ཕོར་རམ་ཟངས་གཞོང་གི་སྟེང་དུ་བྲིས་པ་བཞིན་དུ་འཁོར་ལོ་རྩ་ཡར་ལ་བསྟན་ལ་
གཞག །ཚོགས་གཉིས་སྔོན་དུ་སོང་བ་ལས་ཀྱི་ལྷར་བསྐྱེད་བྱིན་རླབས་ཚན་གསུམ་རྫོགས་
པར་བྱ། འཁོར་ལོ་སྐད་ཅིག་མས་སྟོང་པར་བསམ་ལ། ཐུགས་ཀ་ནས་འོད་འཕྲོས་པ་ལས་
བྲིས་པ་ཅི་འདྲ་བ་ཡི་འབྲུ་དང་བཅས་པ་བསྐྱེད། རང་གི་ཐུགས་ཀ་ནས་འོད་ཟེར་འཕྲོས་
ནས་བཅོམ་ལྡན་འདས་རྡོ་རྗེ་རྣམ་པར་འཇོམས་པ་ལྷ་བཅོ་ལྔ་མདུན་གྱི་ནམ་མཁའ་ལ་སྤྱན་
དྲངས་ལ་དེ་ལ་ཡིད་ཀྱིས་ཕྱག་དང་མཆོད་པ་དང་བསྟོད་པ་ཕུལ་ལ། དེ་བསྟན་པའི་ཡན་
ལག་དུ་ན་མོ་རཏྣ་ཏྲ་ཡ་ཡཱ་ནས་ཏཏྱ་ཐ་ཨོཾ་མ་ཏིལླི་ར་བཛྲ་ཞེས་པ་ནས་སརྦ་བཛྲ་ཀུ་ལན་ཨ་
པར་ཏ་ཡ་སྭཱ་ཧཱ་ཞེས་པ་ཡན་ཆད་ཉི་ཤུ་རྩ་གཅིག་ཙམ་མམ་བརྒྱ་རྩ་བརྒྱད་ཙམ་བརྗོད་ལ།
རང་གི་སྙིང་ག་ནས་འོད་ཟེར་འཕྲོས་ཕྱོགས་བཅུའི་སངས་རྒྱས་ལ་ཕོག །ཕྱོགས་བཅུའི་
སངས་རྒྱས་ཐམས་ཅད་འོད་ཟེར་གྱི་ཚུལ་དུ་བྱོན་ནས་མདུན་གྱི་ལྷ་ལ་བསྟིམ། དེ་ཡང་གཙོ་
བོ་སརྦ་བཛྲ་ཀུ་ལན་ཨ་པར་ཏ་ཡ་ལ་བསྟིམ། སྒོ་བཞི་སྟེང་འོག་གཉིས་ཏེ་དྲུག་པོ་དྷ་ར་ལ་
སོགས་པ་དྲུག་ལ་བསྟིམ། ཕྱོགས་འཚམས་བརྒྱད་ཀྱི་ཁྲོ་བོ་མ་ཏིཤྲཱི་ར་བཛྲ་ལ་སོགས་པ་
བརྒྱད་ལ་བསྟིམ། དེ་ལྟར་བསྟིམས་པའི་ལྷ་ནི་དབྱིངས་ཡིན་ལ་ཡི་འབྲུ་རྣམས་ནི་ཡེ་ཤེས་
ཡིན་པས་དབྱིངས་དང་ཡེ་ཤེས་གཉིས་སུ་མེད་པར་བྱས་པའོ། །དེ་ཡང་དང་པོ་ཕྱོགས་བཞི་
རིམས་ཀྱིས་བསྟིམ། དེ་ནས་འཚམས་བཞི་རིམས་བཞིན་བསྟིམ་མོ། །དེ་ནས་མེ་ཏོག་ལ་
སྔར་གྱི་སྔགས་རྣམས་ལ་རྩ་གཅིག་ཙམ་བརྗོད་ལ་འཁོར་ལོ་ལ་གཏོར་བས་རབ་གནས་
སམ་བརྟན་པའི་ཡན་ལག་དུ་འགྲོ་གསུང་། དེ་ནས་གཏོར་མ་གཏང་ལ་དེ་དྲིལ་ནས་ལ་ཆའི་
ནང་དུ་དྲིལ་ལ་དཔུང་པའམམགུལ་པར་བཏགས་ན་བསྲུངས་པའི་མཆོག་ཏུ་འགྱུར་རོ། །
ཕན་ཡོན་ནི་གཟའ་ངན་པ་དང་རྒྱུ་སྐར་ངན་པ་དང་བྱེད་དུ་བཅུག་པ་དང་གསོན་འདྲེ་དང་
བྱད་སྟེམས་ལ་སོགས་པ་རྣམས་ལས་ཐར་པར་འགྱུར་རོ། །བསྲུང་འཁོར་རོ། །
ལ321ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ད་ནི་ལ ལས་ཐམས་ཅད་ཀྱི་སྔོན་ཏུ་འགྲོ་བ་གཏོར་མའི་ཆོ་ག་
ག་སྟོན་སྟེ། འདིའི་གཞུང་ནི་ན་
མ་ས་མན་ཞེས་པ་ནས་ཛྭ་ལ་ཡེ་སྭཱ་ཧཱའི་བར་རོ། །འདི་ལ་གཉིས་སྟེ། གཏོར་མ་བྱིན་གྱིས་
བརླབས་པ་དང་། མགྲོན་ལ་དབུལ་བ་གཉིས་ལས། དང་པོ་བྱིན་རླབས་ནི་སྣོད་རིན་པོ་
ཚེའི་ནང་དུ་བཅུད་དཀར་གསུམ་མངར་གསུམ་འབྲས་ཅན་སྣུམ་ཁུར་ལ་དུ་ལ་སོགས་པ་
རྣམས་བཤམས་པ་ལ། ཆ་བཞིར་བྱ་སྟེ། གཙོ་བོ་ལ་གཅིག །སྒོ་བ་བཞི་ལ་གཅིག །འཁྲོ་བོ་
བཅུ་ལ་གཅིག །འགྲོ་བ་རིགས་དྲུག་ལ་ཆ་གཅིག་སྟེ་བཞིའོ། །དང་པོ་སྣོད་དང་བཅུད་ཆོས་
ཉིད་རྣམ་པར་དག་པའི་སྔགས་དང་ཕྱག་རྒྱས་སྟོང་པར་བཏང་པ་ལས། སྣོད་ཨ་དཀར་པོ་
ལས་ཟླ་བའི་དཀྱིལ་འཁོར་ཆེན་པོ་ཁོག་པ་སྟོང་པ་བོན་པོའི་ཕྱེད་རྔ་འདྲ་བ་གཅིག་བསམ།
ནང་གི་བཅུད་ཨོཾ་དཀར་པོ་གཅིག་ཏུ་བསམ། ཨོ་དེ་ལས་འོད་ཟེར་ཕྱོགས་བཅུར་འཕྲོས་ཕྱིའི་
སྣོད་བཅུད་ལ་ཕོག །ལྷ་དང་མི་ཐམས་ཅད་ཀྱི་འདོད་པའི་ཡོན་ཏན་ཐམས་ཅད་ཚུར་བསྡུས་
ཨོཾ་ལ་ཐིམ་པས་ཨོཾ་བདུད་རྩི་ལྟེམ་གྱིས་ཞུ་བར་བསམ། ལག་མཐིལ་གཡས་པར་ཟླ་བའི་
དཀྱིལ་འཁོར་ལ་ཧཱུྃ་ནག་པོ་བསམ་ལ་ཕྱག་རྒྱས་གཏོར་མ་ལ་གཡས་བསྐོར་དུ་བྱ། ངག་
གིས་ཧཱུྃ་བརྗོད། ཡིད་ཀྱིས་ཧཱུཾ་ལས་འོད་ཟེར་འཕྲོས་པས་གཏོར་མའི་དྲི་མ་ཐམས་ཅད་
བསྡུས་པར་བསམ། ལག་པ་གཡོན་པའི་མཐིལ་དུ་ཉི་མའི་སྟེང་དུ་ཧཱུྃ་དམར་པོ་བསམ་
གཡོན་བསྐོར་བྱ། ངག་ཏུ་ཧཱུྃ་བརྗོད། ཡིད་ཀྱིས་དྲི་མ་ཐམས་ཅད་བསྲེགས་པར་བསམ། ལག་
པ་གཡས་གཡོན་གཉིས་ཟླ་བ་དང་ཉི་མར་བསམ་པའི་བར་དུ་ཨོ་བསམ་ལ། ལག་པ་གཉིས་ཀྱིས་མཁའ་ལྡིང་གི་
ཕྱག་རྒྱ་བཅའ། ངག་དུ་ཨོཾ་ཧཱུྃ་ཧཱུྃ་བརྗོད། ཡིད་ཀྱི་ཉི་ཟླའི་བར། ཨོཾ་ལས་འོད་འཕྲོས་གཏོར་
མ་ལ་ཕོགས་པས་མི་ཟད་པའི་གཏེར་དུ་གྱུར་པར་བསམ་མོ། །དེ་འབུལ་བའི་སྔགས་ནི་ན་
མ་ས་མནྟ་ནས་ཀྲོ་ཏ་ཛྭ་ལ་ཡེ་སྭཱ་ཧཱས་ཡེ་ཤེས་ཀྱི་འཁོར་ལོ་ལའོ། །ཧ་ར་ཧ་ར་བཛྲ་དྷ་ར་ཡ་སྭཱ་
ཧཱས་ཕྱོགས་སྐྱོང་བའོ། །པྲ་ཧ་ར་པྲ་ཧ་ར་བཛྲ་པྲ་བན་ཛ་ན་ཡེ་སྭཱ་ཧཱ་འབྱུང་པོ་ཐམས་ཅད་
322ལ



T
རྡོ་རྗེ་རྣམ་འཇོམས་ཀྱི་ཊི་ཀ
ལའོ། །དེ་རྣམས་ནི་ཟང་ཟིང་གི་སྦྱིན་པའོ། །དེ་ནས་ཨོཾ་ཨ་ཀ་རོ་ལ་སོགས་པ་བརྗོད་ལ་
ཆོས་ཀྱི་སྦྱིན་པའོ། །སྔགས་རྣམས་ཀྱི་དོན་བཤད་ནི་འོག་ཏུ་ཤེས་རབ་ཀྱི་དབང་དུ་བྱས་ཏེ་
བཤད་པའི་སྐབས་སུ་ཤེས་པར་བྱའོ། །དེ་ལྟར་གཏོར་མ་བདུད་རྩིའི་རང་བཞིན་དེ་ཡེ་ཤེས་
ལྷས་གསོལ་བས་རྒྱུ་ལ་ཟག་པ་མེད་པའི་བདེ་བ་སྐྱེས་པར་བསམ། ཕྱོགས་སྐྱོང་དང་འབྱུང་
པོ་ཐམས་ཅད་ཀྱིས་གསོལ་བ་སྒྲིབ་པ་དག་ནས་ཐམས་ཅད་ཀྱང་དཔལ་རྡོ་རྗེ་སེམས་དཔའི་
སྐུར་གྱུར་པར་བསམ་མོ། །དེ་རྣམས་ལ་མཆོད་པ་དབུལ་བ་དང་བསྟོད་པ་རྣམས་ཀྱང་བྱའོ། །
དེ་ནས་ཡི་གེ་བརྒྱ་པ་བརྗོད་དོ། །གཏོར་མའོ། །དེ་རྣམས་ཀྱིས་སྐུའི་དུམ་བུའི་གཞུང་
ཚོགས་ལ་ཐབས་གཙོ་བོ་བཅུའི་དབང་དུ་བྱས་ཏེ་བཤད་པའོ།། །།
ད་ནི་གཞུང་ཚོགས་དེ་ལ་ཤེས་རབ་རྡོ་རྗེ་རྣམ་པར་འཇོམས་པའི་དབང་དུ་བྱས་ཏེ་
བཤད་ན། དཀྱིལ་འཁོར་གྱི་ཆོ་ག་གསུམ་མམ་གཟུངས་ཆོག་གསུམ་མམ་རིག་གཏད་
གསུམ་མམ་བུམ་གཅིག་གསུམ་དང་སྦྱར་ཏེ་བཤད་པ་ལས། སྔོན་ནི་དཀྱིལ་འཁོར་ཆོ་ག་
གསུམ་དང་ཡང་རེས་སྦྱོར་སྐད། རེས་སྐུ་དུམ་བཤད་ཙམ་ན་བུམ་གཅིག་མ་ཁོ་ན་དང་སྦྱར་
སྐད། འོན་ཀྱང་ཕྱིས་ནི་དཀྱིལ་འཁོར་ཆོ་ག་གསུམ་དཀྱིལ་འཁོར་གྱི་གཞུང་དུ་ཁ་འཕེན།
གཟུངས་ཆོག་ཀྱང་དེར་འཕེན། རིག་གཏད་གསུམ་འགྲེལ་བར་ཁ་འཕེན། རྒྱུད་འདི་ནི་
བུམ་གཅིག་མ་གསུམ་དང་སྦྱར་རོ། །འདི་ལ་གསུམ་ལས་དང་པོ་སྐུའི་བུམ་གཅིག་མ་
བཤད་དོ། །འདིའི་གཞུང་ནི་ན་མོ་ཞེས་པ་ནས་ཀྲོ་ཏ་ཛྭ་ལ་ཡེ་སྭཱ་ཧཱ་ཞེས་པའི་བར་རོ། །
འདི་ལ་བཞི་སྟེ། རིགས་སྔགས་ཀྱི་ལས་ཐམས་ཅད་བྱེད་དུ་འཇུག་པའི་སྔོན་དུ་རྫས་
བསག་པ་དང་། མ་གྲུབ་པ་གྲུབ་པར་བྱེད་པ་བསྒྲུབ་པ་དང་ལས་ཀྱི་བསྒྲུབ་པ་དང་། གྲུབ་པ་
ཆུད་མི་ཟ་བར་བྱ་བའི་ཕྱིར་བར་ཆད་བསལ་བ་དང་། འདོད་པ་ཐམས་ཅད་རབ་ཏུ་སྦྱིན་
པར་བྱ་བའི་དོན་དུ་བཀྲ་ཤིས་དང་རང་གཞན་གྱིས་ཁྲུས་བྱ་བའོ། །དང་པོ་རྫས་བསགས་པ་
ལ323



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལའང་བཞི་སྟེ། མཎྜལ་ཇི་ལྟར་བྱ་བ་དང་། མཎྜལ་བརྟེན་པའི་བུམ་པ་ཇི་ལྟར་བྱ་བ་དང་།
བུམ་པ་ལ་བརྟེན་པའི་བུམ་རྫས་གང་ལ་བྱ་བ་དང་། མཆོད་པ་བཤམ་ཞིང་བཀྲ་ཤིས་རྫས་
ཀྱིས་བསྐོར་བའོ། །དེ་ལ་མཎྜལ་ནི་ཟླུམ་པོ་ཁྲུ་གང་པ་ལྔ་བྱས་པའི་རྣམ་ལྔ་བྱུག་མེ་ཏོག་སིལ་
མ་གཏོར་རྩ་ཀུ་ཤ་རྩ་བ་དཀྱིལ་དུ་བསྟན་ཅོ་ཏོ་ཕྱིར་བསྟན་ལ་བྱའོ། །དེ་ཡང་དབུས་ཀྱི་
མཎྜལ་ནི་བུམ་པ་དང་རྡོ་རྗེ་སེམས་དཔའི་སྐུ་བཞུགས་པའི་གནས་སོ། །བྱང་ཤར་ལྷོ་གསུམ་
ནི་མདོ་བ་ཞུགས་པའི་མཎྜལ་ལའོ། །ནུབ་ཀྱི་མཎྜལ་ནི་ཚོགས་གསོག་མཎྜལ་སྟེ་ཚོམ་བུ་ལྔ་
པ་བྱའོ། །མཎྜལ་ལོ། །དེ་ནས་བུམ་པ་ནི་རྒྱུ་གསེར་རམ་དངུལ་ལམ་ཟངས་ལས་བྱས་པ་སྟེ་
ཆུའི་གསེར་རམ་ཡང་ན་ནི། དངུལ་གྱི་བུམ་པ་དག་ཀྱང་རུང་ཞེས་བཤད་པས་སོ། །ཡང་ན་
རིན་པོ་ཆེའི་དགུ་པའི་བུམ་པ་ལས་བྱའོ། །ཚད་ནི་རབ་བྲེ་གསུམ་འབྲིང་བྲེ་དོ་ཐ་མ་ཕུལ་
དགུ་ཤོང་བའོ། །དབྱིབས་སམ་མཚན་ཉིད་ནི་ལྟོ་བ་ལྡིར་མགྲིན་པ་འཕྲ་ལ་ཁ་གཡེལ་མཆུ་
འཕྱང་ཞབས་ཞུམ་པའོ། །རྒྱུན་ནི་རས་ཁ་ཚར་མ་ཉམས་པས་མགུལ་བ་བཅིངས་སོ། །བུམ་
པའོ། །བུམ་པ་ལ་བརྟེན་པ་རྫས་ནི། བདུད་རྩི་ཀུ་ཤ་ལ་ཁ་རྒྱན་བྱ་སྟེ་སྐུའི་རྟེན་ནོ། །མེ་ཏོག་
པད་མས་གཟུངས་ཐག་ལ་བརྒྱུས་ཏེ་འཁོར་གསུམ་འོང་བའི་ཚད་ནི་གསུང་གི་རྟེན་ནོ། །ཤེལ་
གྱི་རྡོ་རྗེ་གཟུངས་ཐག་གི་སྣ་ལ་བཏགས་པ་སྟེ་ཐུགས་ཀར་འཛིན་པ་ནི་ཐུགས་ཀའི་རྟེན་ནོ། །
སྙིང་པོའི་རྫས་ལྔ་ལ། ནོར་བུ་ཆུ་ཤེལ་མི་བསྐྱོད་པའི་རྫས། ཉུངས་པ་དཀར་དོན་ཡོད་གྲུབ་པའི་
རྫས། རིན་ཆེན་རྨ་མེད་པ་རིན་ཆེན་འབྱུང་ལྡན་གྱི་རྫས། ཙན་དན་སྣང་བ་མཐའ་ཡས་ཀྱི་
རྫས། གསེར་རྣམ་པར་སྣང་མཛད་ཀྱི་རྫས་ཏེ། ལྔ་པོའི་ལྔ་ཆར་འཚོགས་ན་རིབ་གང་རུང་
གཅིག་ལ་མེད་ཐབས་མེད་དོ། །གཞན་ཡང་གུར་ཀུམ་ལ་སོགས་པ་དྲི་ལྔ་དང་། ཏིལ་ལ་
སོགས་པ་འབྲུ་ལྔ་དང་། ལན་ཚ་ལ་སོགས་པ་སྙིང་པོ་ལྔ་དང་། འོ་མ་ལ་སོགས་པ་དཀར་
གསུམ་མངལ་གསུམ་དང་། བསྟི་གནས་ཀྱི་ཆུ་སྲོག་ཆགས་མེད་པས་སུམ་གཉིས་ཙམ་
ལ324ལ



རྡོ་རྗེ་རྣམ་འཇོམས་ཀྱི་ཊི་ཀ
དགང་བ་ནི་བུམ་པའི་བཅུད་དོ། །དེ་ལྟ་བུའི་བུམ་པ་དེ་མཎྜལ་གྱི་དབུས་སུ་གཞག་གོ། །རྡོ་རྗེ་
སེམས་དཔའི་ལུགས་སྐུ་ཡང་བཞུགས་སོ། །གཞན་ཡང་དེ་ལ་མཆོད་པ་ལྔས་ཀྱང་བསྐོར་རོ། །
བཀྲ་ཤིས་ཀྱི་རྫས་ཀྱང་དགེ་སློང་དང་བྲམ་ཟེ་ལ་སོགས་པ་ཀུན་ཐུན་མོང་དུ་སྤྱད་དུ་རུང་བའི་
ཟས་མར་དང་ཞོ་དང་སྣུམ་ཁུར་ལ་སོགས་པས་ཀྱང་ཕྱིར་བསྐོར་རོ། །དེའི་ཕྱིར་མགྲོན་ཚན་
པ་བཞི་མཆོད་པར་བྱེད་པའི་གཏོར་མ་ཆ་བཞི་ཡང་ཕྱོགས་བཞིར་དགྲམ་མོ། །
དེ་ནས་མ་གྲུབ་པ་བསྒྲུབ་པར་བྱེད་པ་སྒྲུབ་པ་དང་ལས་ཀྱི་བསྒྲུབ་པ་གཉིས་ལས་
དང་པོ་དབང་དུ་བྱས་ན། མདོ་འདོན་གསུམ་གྱིས་བླ་མའམ་སྐུའི་དྲུང་དུ་བདག་གིས་སེམས་
ཅན་ཐམས་ཅད་ཀྱི་སྡུག་བསྔལ་དང་བྲལ་ནས་བདེ་བ་ཐོབ་པར་བྱ་བའི་ཕྱིར་མདོའི་ཚར་
འདི་ཙམ་གདོན་སྙམ་པའི་ལུང་ནོད། ན་མོ་རཏྣ་ཏྲ་ཡ་ཡཱ་ཟེར་བས། དཀོན་མཆོག་གསུམ་ལ་
ཕྱག་འཚལ་ལོ། །དཀོན་མཆོག་གསུམ་ལ་སྡིག་པ་བཤགས་སོ། །དཀོན་མཆོག་གསུམ་ལ་
སྐྱབས་སུ་འཆི་ཞེས་གསུམ་པོ་དེ་བརྗོད་ལ་སངས་རྒྱས་དང་བྱང་ཆུབ་སེམས་དཔའ་ནས་
རྗེས་སུ་ཡི་རང་ཡན་ཆད་ཁྲུས་བྱས་བར་ཆད་གཉིས་བསལ་རིགས་བྱེད་འདོན་ལུགས་
བཞིན་དུ་གདོན་ནོ། །རྟེན་གྱི་གང་ཟག་སྐྱབས་འགྲོ་སྔོན་ཏུ་སོང་བའི་སྒོ་ནས་བསླབ་པའི་
གཞི་ལྔ་གང་རུང་ཅིག་བསྲུང་བ། སེམས་བསྐྱེད་སྔོན་དུ་སོང་བའི་སྒོ་ནས་བྱང་ཆུབ་སེམས་
དཔའི་སྡོམས་པ་ཡོད་པ། དཀྱིལ་འཁོར་དུ་ཞུགས་ཤིང་དབང་ཐོབ་ནས་དམ་ཚིག་དང་ལྡན་
པ་གཅིག་གིས་གནས་ཡིད་དུ་འོང་བར་ཕྱིན་སྔར་བཞིན་དུ་རྫས་བསགས་ནས། ཁྲུས་བྱས་
གོས་གསར་གོན་ཉེ་རེག་དང་འཐོར་འཐུང་བྱས་ནས་ཕྱི་རོལ་ཁ་ཟས་བཀག་སྟེ་དཀར་
གསུམ་མངར་གསུམ་ཟོས་ལ་རང་གི་འོག་ཏུ་ཀུ་ཤ་གདིང་ནུབ་ཏུ་བསྡད་ཁ་ཤར་དུ་བལྟས་ལ་
དང་པོ་ཚོགས་གཉིས་སྔོན་དུ་སོང་བའི་སྒོ་ནས་དངོས་གཞི་བདག་ལས་ཀྱི་ལྷར་བསྐྱེད་བྱིན་
བརླབས་ཚན་གསུམ་རྫོགས་པར་བྱའོ། །ཐུགས་ཀར་ཟླ་སྟེང་དུ་ཧཱུྃ་ལ་ཨོཾ་ན་མོ་རཏྣ་ཏྲ་ཡ་ཡཱ་
325ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་མ་ཙན་དྷ་བཛྲ་ལ་སོགས་པ་བསྙེན་པའི་སྔགས་ཀྱིས་ཀྱང་བསྐོར་བར་བསམ་མོ། །དེ་ནས་
བུམ་པ་ཨོཾ་སྭ་བྷ་བ་ལ་སོགས་པས་སྟོང་པར་བཏང་ལ། སྟོང་པའི་ངང་ལས་བདག་ལས་ཀྱི་
ལྷའི་ཐུགས་ཀ་ནས་པཾ་ཆད་ནས་མཎྜལ་སྟེང་དུ་གྱུར་པ་ལས་གདན་པད་མ་དང་བཅས་པའི་
བུམ་པ་རིན་པོ་ཆེ་ལས་གྲུབ་པ། བྲེ་གསུམ་ཙམ་ཤོང་པ་གཅིག་ཏུ་བསྐྱེད། ནང་དུ་པཾ་ལས་
ཡང་པད་མའི་གདན་དེའི་སྟེང་དུ་ཨ་ལས་ཟླ་བ་བསམ། དེའི་སྟེང་དུ་ལས་ཀྱི་ལྷའི་ཐུགས་ཀ་
ནས་ཧཱུྃ་དཀར་པོ་འཕྲོས་པ་ལས་ཆོ་ག་གསུམ་གྱི་སྒོ་ནས་གལོ ་རྡོ་རྗེ་རྣམ་པར་འཇོམས་པ་
སྐུ་མདོག་དཀར་པོ་ཞལ་གཅིག་ཕྱག་གཉིས་པ་ - ས་ཟོ་ཚུ་
པ་པ་ཐུགས་ཀར་འཛིན་
པ། གཡོན་དྲིལ་བུ་སྐུ་ལ་བརྟེན་པས་རིན་པོ་ཆེ་ལས་བྱས་པའི་བརྒྱན་རྡུ'' པ་དུ་མས་བརྒྱན་
པ་རྡོ་རྗེ་དཀྱིལ་མོ་ཀྲུང་གིས་བཞུགས་པ་བསམ་མོ། །ཐུགས་ཀ་ན་ཟླ་བའི་སྟེང་དུ་རྡོ་རྗེ་
དཀར་པོ་རྩེ་དགུ་པ་དེ་ལ་ན་མོ་རཏྣ་ཏྲ་ཡ་ཡཱ་ནས་སང་གྷ་དྷ་ཡན་ཆད་ཀྱིས་བསྐོར་བ། རྡོ་
རྗེའི་ལྟེ་བ་ལ་ཟླ་བ་དེའི་སྟེང་ན་ཡང་ཧཱུྃ་དཀར་པོ་ཡོད་པ་ལ་སརྦ་བདུ་ནས་སུ་བཛྲ་ཡན་ཆད་
ཀྱིས་གཡས་སུ་བསྐོར་བའོ། །སྔགས་ཐམས་ཅད་ཀྱང་ཁ་དོག་དཀར་ལ་མགོ་གྱེན་ལ་
བསྟན་པས་གཡས་སུ་བསྐོར་བའོ། །
དེ་ནས་རང་གི་ཐུགས་ཀའི་ཧཱུྃ་ལས་འོད་འཕྲོས་པས་ཡེ་ཤེས་ཀྱི་རྣམ་འཇོམས་གཅིག་
མདུན་གྱི་ནམ་མཁའ་ལ་སྤྱན་དྲངས་ལ། དེ་ལ་ཡིད་ཀྱིས་ཕྱག་དང་མཆོད་པ་ཕུལ་ལ་ཛ༔ཧཱུྃ།
བོ་ཧོས། དགུག་པ་དང་གཞིགས་པ་དང་བཅིངས་པ་དང་ཐ་མི་དད་པར་བྱས་པར་བསམ།
དེ་ནས་བྱིན་བརླབས་ཚན་གསུམ་ཀྱང་བྱ་དབང་བསྐུར་ཀྱང་བྱ་མི་བསྐྱོད་པས་མཚན་པར་
ཀྱང་བསམ་མོ། །དེ་ནས་བདག་དང་བུམ་ནང་གི་ལྷ་གཉིས་ག་སྒྱུ་མ་ལྟ་བུར་བསྒོམ་མོ། །དེ་
ནས་བཟླས་པ་ལ། དང་པོ་དམ་བཅའ་བྱ། རིག་བྱེད་ཚུལ་དུ་གདོན་པ་ནི་ལུས་ཀྱི་གཟུངས་
ཐག་གི་རྡོ་རྗེ་ནས་གཟུང་ལ་ཐུགས་ཀར་གཏད་ལ་གཟུང་། ངག་ཏུ་སྔགས་བར་ཆད་གཉིས་



རྡོ་རྗེ་རྣམ་འཇོམས་ཀྱི་ཊི་ཀ་
བསལ་ལ་བརྗོད། ཡིད་ཀྱིས་བདག་གིས་སྔགས་བཟླས་པ་ཐུགས་ཀའི་ཧཱུྃ་ལས་འོད་ཟེར་ཁ་
དོག་རྣམ་པ་ལྔ་དང་ལྡན་པ་འཕྲོས་གཟུངས་ཐག་ལ་འཁྱིལ་ནས་བུམ་ནང་གི་ལྷའི་ཤངས་ལ་
ཕོག་པས་ཟག་པ་མེད་པའི་བདེ་བ་རྒྱུད་ལ་སྐྱེས་པས་མཉེས་པར་བསམ། དེ་ལྟར་མཆོད་
མཉེས་པས་ལན་དུ་ཚུར་ཐུགས་ཀ་ནས་འོད་ཟེར་འཕྲོས་དེ་བདག་གི་སྤྱི་བོ་ཚངས་པའི་བུ་ག་
ནས་མར་ཐིམ་པས་སྡིག་སྒྲིབ་དང་ནད་གདོན་ཐམས་ཅད་ཕྱིར་དེད་ནས་རྐང་མཐིལ་ནས་
ནག་ནུར་གྱིས་ཕྱི་ཐོན་པར་བསམ་མོ། །ནད་པ་ཡོད་ན་ནད་པ་ལ་དེ་ལྟར་བསམ་མོ། །དེའི་
སྔགས་རང་གང་ཡིན་ན། ན་མོ་རཏྣ་ཞེས་པ་ལ་སོགས་པ་བསྙེན་པའི་སྔགས་ལ་ཨོཾ་སརྦ་
བིདྱ་བཛྲ་ནས་སུ་བཛྲ་ཡ་སྭཱ་ཧཱ་བཏགས་པ་བརྗོད་པར་བྱའོ། །དེ་ཐོན་ནས་མཆོད་པ་རྣམ་ལྔ་
དབུལ་རྣམ་འཇོམས་ཀྱི་བསྟོད་པ་ཡང་བྱའོ། །དེ་ནི་བསྒྲུབ་པའི་དོན་ནོ། །དེ་ནས་ལས་ཀྱི་
བསྒྲུབ་པ་ལ་གཟུངས་ཐག་ནས་འཇུས་ཀྱང་བཏུབ་མ་འཇུས་ཀྱང་བཏུབ་ཏེ། ངག་ཏུ་སྔགས་
ན་མོ་རཏྣ་ནས་ཟ་བ་རྒྱུགས་སུ་བཛྲ་ཡེ་སྭཱ་ཧཱ་ཡན་ཆད་ཐམས་ཅད་གདོན། ཡིད་ཀྱིས་བདག་
ལས་ཀྱི་ལྷའི་ཐུགས་ཀ་ནས་འོད་ཟེར་འཕྲོས་ནས་ཕྱོགས་བཅུའི་སངས་རྒྱས་རྣམས་ལ་ཕོག་
པས་སངས་རྒྱས་རྣམས་ཀྱང་འོད་དུ་བདུད་རྩིར་ཞུ་ནས་བདུད་རྩི་ཐམས་ཅད་ཡས་མར་བྱོན་
ནས་བུམ་ནང་དུ་ཁ་བ་བབ་པའམ་ཆར་པ་བབ་པ་ལྟ་བུ་སིབ་སིབ་ཐིམ་པས་བུམ་ནང་གི་
ལྷའི་ཚངས་པའི་བུ་ག་ནས་མར་ཞུགས་པས་ལྷ་ཡང་བདུད་རྩི་དཀར་ལྟེམ་ལྡེམ་ཞུ་བར་
བསམ་མོ། །དེ་ཡང་དང་པོ་དམ་བཅའ་བྱ། རིག་བྱེད་ཚུལ་དུ་གདོན། བར་ཆད་གཉིས་
བསལ། དེ་ནི་ལས་ཀྱི་བསྒྲུབ་པའོ། །
གྲུབ་པ་ཆུད་མི་ཟ་བར་བྱ་བའི་ཕྱིར་བར་ཆད་བསལ་བ་དང་།དེ་ནས་བུམ་པའི་ཆུ་
ལག་མཐིལ་གཡོན་དུ་བླུགས་ལ་ཧེ་ཕུ་རུ་ནས་བཟུང་ནས་པྲ་བན་ཛ་ན་ཡེ་སྭཱ་ཧཱ་ཡན་ཆད་
བདུན་ནམ་རྩ་གཅིག་བཏབ་ནས་ནམ་མཁའ་ལ་གཏོར་བས་མཐོང་ཚད་དུ་ཁྲོ་བོ་གཡས་
༤327ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕུར་པ་འཛིན་པ་གཡོན་སྡིག་འཛུབ་ཐུགས་ཀར་འཛིན་པ་དཔག་ཏུ་མེད་པས་ཕྱོགས་
འཚམས་གཏམས་པར་བསམ། དེ་ལས་ཀྱང་ཡེ་ཤེས་ཀྱི་མེ་བྱུང་ནས་མེ་དཔུང་གི་ནང་ན་
ཡོད་པར་བསམ། ཡང་ན་ཁྲོ་བོ་རྣམ་རྒྱལ་གྱིས་ཤར་གཏམས་དེ་བཞིན་དུ་ཕྱོགས་མཚམས་
སྟེང་འོག་དགུ་པོ་ཐམས་ཅད་ཀྱང་རང་རང་གི་ཁྲོ་བོས་གཏམས་པར་བསམ་མོ། །དེ་ནི་
མཐོང་བས་བསྲུང་པའོ། །བར་ཆད་བསལ་བའི་དོན་ནོ། །དེ་ནས་འདོད་པ་ཐམསཅད་རབ་
ཏུ་སྦྱིན་པར་བྱ་བའི་དོན་དུ་བཀྲ་ཤིས་དང་ཁྲུས་གཉིས་ལས་དང་པོ་བཀྲ་ཤིས་མཐུན་པ་མེད་
པ་མི་མཐུན་པ་བྱེད་པའི་སྟོན་མོ་བྱ་ན། སློབ་དཔོན་གྱིས་ཆོས་གོས་གསར་པ་གོན་རྡོ་རྗེ་
དྲིལ་བུ་ལག་དུ་ཐོགས་ལ། མཆེད་རྣམས་ཀྱིས་ཞོ་མར་ཁུར་བ་ལ་སོགས་པ་ལག་དུ་ཐོགས་
པ། སློབ་དཔོན་གྱིས་ཤར་སྒོ་ནས་སྣ་དྲངས་ཏེ་བསྐོར་བ་ལན་གསུམ་མམ་ལྔའམ་ཉི་ཤུ་རྩ་
གཅིག་བྱ། ངག་ཏུ་ན་མ་ས་མནྟ་ལ་སོགས་པའི་འདོན་ཅིང་བསྐོར་རེ་རེ་ལ་ལན་རེ་རེ་གདོན་
ནོ། །དེ་ནས་ཡེ་ཤེས་ལྷ་ལ་ཕུད་གཅད་ཆོས་སྐྱོང་ལ་ཕུད་གཅད། སློབ་དཔོན་ལ་དྲང་། རང་
རེ་རྣམས་ལ། ལྷག་མ་བསྡུས་ལ་འབྱུང་པོ་ལ་གཏོར་མ་གཏང་ངོ་། །བཀྲ་ཤིས་སོ། །
དེ་ནས་ཁྲུས་བྱ་བ་ལ་གཉིས་ཏེ། བར་ཆད་ཞི་བར་བྱེད་པའི་ལུས་ངག་ཡིད་གསུམ་ལ་
སོགས་པའི་ཁྲུས་དང་། སྡིག་པ་ཞི་བར་བྱེད་པའི་ཡེ་ཤེས་ཀྱི་ཁྲུས་སོ། །དང་པོ་ལ་ཡང་
གསུམ་སྟེ། ལུས་ངག་ཡིད་གསུམ་གྱི་བར་ཆད་ཞི་བར་བྱེད་པའི་ཁྲུས་དང་། མིག་ལ་སོགས་
པ་སྐྱེ་མཆེད་དྲུག་གི་ཁྲུས་དང་། ལུས་ཐམས་ཅད་ཀྱི་བར་ཆད་ཞི་བར་བྱེད་པའི་ཁྲུས་སོ། །དེ་
རྣམས་ཀྱང་བུམ་པའི་ཆུ་ལག་མཐིམ་ལམ་དུང་ཆོས་སུ་བླུགས་ལ། ཤུསྟིསྤྱི་ར་བཛྲ་ཨོཾ། པྲ་
ཏིལླི་ར་བཛྲ་ཨ། མ་ཏིལླི་ར་བཛྲ་ཧཱུྃ་ཞེས་བརྗོད། ལུས་ཀྱི་སྲིན་ལག་གིས་སྤྱི་བོ་མགྲིན་པ་
སྙིང་ཀ་གསུམ་དུ་དྲིའི་ཐིག་ལེ་གསུམ་བྱའོ། །མ་ཧཱ་བཛྲ། ཨ་པྲ་ཏི་ཧ་ད་བཛྲ། ཨ་མོ་གྷ་བཛྲ་
ཨེ་ཧྱ་ཧི་བཛྲ། ཤྲཱི་གྷཾ་བཛྲ་དྷ་རཱ་ཡ་སྭཱ་ཧཱ། ཞེས་པས་བརྗོད། ལུས་ཀྱི་སྲིན་ལག་གི་ཆུས་མིག་
328ལ



རྡོ་རྗེ་རྣམ་འཇོམས་ཀྱི་ཊི་ཀ
གཉིས་དང་རྣ་བ་གཉིས་དང་སྣ་དང་ལྕེ་དང་ནམ་མཛོང་རྣམས་སུ་དྲིའི་ཐིག་ལེ་དྲུག་བྱའོ། །
ཡང་ཆུ་ལ་དྷ་ར་དྷ་ར་། དྷི་རི་དྷི་རི། དྷུ་རུ་དྷུ་རུ། སརྦ་བ་
སརྦ་བཛྲཀུ་ལ་མ་བཏཱ་ཡ་སྭཱ་ཧཱ།
ཅེས་
པ་བརྗོད། ལུས་ཀྱི་སློབ་མའི་ལག་མཐིལ་གཡོན་པར་ཆུ་བླུགས་པ་ལན་གསུམ་འཐུང་དུ་
གཞུག །དེ་རྣམས་ཀྱི་དུས་སུ་ཡིད་ཀྱིས་བསམ་པ་ནི་དེ་རྣམས་ཀྱི་བར་ཆད་ཞི་བ་འམ། ཡང་
ན་གནས་གསུམ་དུ་སྐྱེ་མཆེད་དྲུག་གི་སྒོ་དེ་ཡུལ་དེའི་བུ་གའི་སྒོ་ཐམས་ཅད་དུ་ཟླ་སྟེང་དུ་རྡོ་
རྗེ་ནས་ཙམ་རེ་རེ་བསམ་མོ། །དེ་ལུས་ཐམས་ཅད་ཀྱི་བར་ཆད་བསལ་ནས་ནད་གདོན་
ཐམས་ཅད་ཡས་མར་དེད་ནས་གདོན་གང་ཡིན་པ་དེ་བཤང་ལམ་མམ
མམ་སྡིག་སྒྲིབ་རྐང་
མཐིལ་ནས་སྡིག་པ་འམ་ཡང་ན་དྲི་མ་ནག་ནུར་གྱིས་ཐོན་པར་བསམ། གདོན་གྱི་གཟུགས་
སུ་བཤང་ལམ་ནས་སློབ་དཔོན་དང་ནད་པ་གཉིས་ཀས་ཐོན་པར་བསམ་གསུང་། གདོན་
མདུན་དུ་ཐོན་ཏེ་དྲན་པ་ཉོག་གེ་འདུག་པ་རེ་བྱུང་བར་བསམས་པ་དེ་ལ། བསྙེན་པའི་སྔགས་
ཀྱི་བཤལ་ལ་ཨ་མུ་ཀ་མ་ར་ཡ་ཕཊ་ཅེས་པ་དྲི་ཆུ་ལ་ལན་གསུམ་བཏབ་ནས་གཏོང་བས་བྱ་སྒྲོ་
མེས་བཞུར་བའམ་རྡོ་ཚན་ལ་ཁ་བ་བབ་པ་ལྟར་བརླག་པར་བསམ་མོ། །དེ་བཞིན་མཆོད་རྫས་
དང་བུམ་པ་ལ་ཡང་གཏོང་བས་བགེགས་བསྐྲད་པར་བསམ་མོ། །བར་ཆད་ཞི་བར་བྱེད་
པའི་ཁྲུས་སོ། །
དེ་ནས་ཡེ་ཤེས་ཀྱིས་ཁྲུས་བྱ་བ་ནི། ལུས་ཀྱི་སྒོ་ནས་བདག་གིས་དངོས་སུ་བུམ་ཆུས་
སྤྱི་བོ་ནས་མར་ཁྲུས་བྱ། ངག་དུ་ཡོན་ཏན་གྱི་དུམ་བུ་བརྗོད། ཡིད་ཀྱིས་རང་གི་ལྷའི་ཐུགས་
ཀའི་ཧཱུྃ་ལས་ལྷ་མོ་སངས་རྒྱས་སྤྱན་མ་མ་ཀི་གོས་དཀར་མོ་སྒྲོལ་མ་རྣམས་ཀྱིས་ཕྱག་དུ་
བུམ་པ་བསྣམས་ནས་ཁྲུས་བྱས་དབང་བསྐུར་ཡས་ལུས་ངག་ཡིད་གསུམ་གྱི་སྡིག་པ་དག་
ནས་ཆུ་ཐིགས་པ་གཅིག་ལས་མི་བསྐྱོད་པའང་ཡང་ན་རྡོ་རྗེ་སེམས་དཔའམ་ཤཱཀ་ཐུབ་ཀྱི་
རྣམ་པས་མཚན་པར་བསམ། དེ་ནས་བྱབ་སྲད་ཀྱང་བྱ་ཕན་ཡོན་ཀྱང་སྤྲོས་པ་ལ་དགའ་ན་བརྗོད།
-329



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ནས་རྡོ་རྗེ་སེམས་དཔའི་སྐུ་སྤྱི་བོར་གཞག་ལ། ཤུསྟིལླི་ར་བཛྲ་ཨཾ་པྲ་ཏིསྤྱི་ར་བཛྲ་ཨ་མ་
ཏིལླི་ར་བཛྲ་ཧཱུྃ་བཛྲ་ཀུན་ལ་པ་ཨ་པ་ར་ཏ་ཡ་སྭཱ་ཧཱ་ཅེས་པས་བརྟན་པར་བྱ། མཆོད་པ་དྲུག་
དབུལ་རིགས་གསུམ་གྱི་བཀྲ་ཤིས་བརྗོད།
དེ་ནས་གཏོར་མ་ཆ་བཞི་པོ་བཏང་། མཆོད་པ་དབུལ་བསྟོད་པ་བྱ། ཡེ་ཤེས་ཀྱི་ངོ་བོ་
གཤེགས། དམ་ཚིག་རང་ལ་བསྡུ་ཡི་གེ་བརྒྱ་པ་བརྗོད་དོ། །ཡེ་ཤེས་ཀྱི་ཁྲུས་ཏེ་བཞི་པའི་
དོན་ནོ། །སྔགས་ཀྱི་དོན་བཤད་ན། དེ་ཡང་དང་པོ་གཏོར་མ་ལྟར་ན། ན་མ་ནི་ཕྱག་ས་མན་
ཏ་མཉམ་པར་བཞུགས་པ། བཛྲ་ནི་རྡོ་རྗེ། ན་མ་ནི་རྣམས་སོ། །དྲིལ་བས་ཕྱོགས་བཅུ་ན་
མཉམ་པར་བཞུགས་པ་རྣམས་ལ་ཕྱག་འཚལ་ལོ་བསམ་པའོ། །སརྦ་ནི་ཐམས་ཅད། བ་ལེན་
ནི་གཏོར་མ། ཨ་པར་རྫས་ཡ་ནི་བདུད་རྩིའི་ཆུ། མ་ཧཱ་ནི་ཆེན་པོ། བ་ལེན་ན་གཏོར་མ།
ཀཏ་བེ་ན་རྒ་བའི་གླུ། ཏ་ཏ་མེ་ན་སྤྲོ་པའི་གླུ། ཨ་མེ་ན་མ་གེ་གཡོ་བའི་གླུ། མན་དྷ་ལ་མ་ན་
དཀྱིལ་འཁོར་གྱི་ལྷ། ཡེ་ན་རྣམས་སོ། །དྲིལ་བས་གཏོར་མ་ཐམས་ཅད་བདུད་རྩི་ཆུའི་རང་
བཞིན་གཏོར་མ་ཆེན་པོ་འདི་གླུ་གསུམ་གྱིས་དཀྱིལ་འཁོར་གྱི་ལྷ་རྣམས་ལ་དབུལ་ལོ་ཞེས་
པའོ། །བསྒྲུབ་པའི་དེ་དཀྱིལ་འཁོར་མཆོད་པའོ། །ཡ་ཨ་ཏི་ནི་དེ་ནས་བཛྲ་ནི་རྡོ་རྗེ། དྲིལ་
བས་དེ་ནས་རྡོ་རྗེ་འཛིན་པ་རྣམས་ལ་དབུལ་ཅེས་པའོ། །གང་ཡིན་ན་བཛྲ་ཀྲོ་ཏ་ཛྭ་ལ་ཡེ་
ཅེས་པ་འབྲེལ་ཏེ། བཛྲ་ནི་རྡོ་རྗེ། ཀྲོ་དྷ་ཛྭ་ལ་ནི་ཁྲོ་བོ་འབར་བ། ཡེ་ནི་རྣམས་སོ། །རྡོ་རྗེ་ཁྲོ་
བོ་འབར་བ་རྣམས་ཏེ་ཁྲོ་བོ་བཅུའོ། །གང་འབུལ་ན་མ་ཧཱ་བ་ལེའོ། །མ་ཧཱ་ནི་ཆེན་པོ། བྷ་ལེ་
ནི་གཏོར་མ་དེ་གཏོར་མ་ཆེན་པོ་འབུལ་ལོ། །གཏོར་མ་ལ་ཡོན་ཏན་ཅི་ཡོད་ཅེ་ན། བེ་ག་
ཅེས་པ། ལུས་དག་པར་བྱེད་པ། ར་ན་ནི་ངག་བསིལ་བར་བྱེད་པ། ཨ་ཛི་ཏེ་ནི་སེམས་འཇུ་
བར་བྱེད་པའོ། །ཛྭ་ལ་ཛྭ་ལ་ནི་འབར་བ་འབར་བ། ཏི་ཊི་ཏི་ཊི་ཏི་ཊི་གསུམ་ནི། ལུས་བརྟན་
ངག་བརྟན་ཡིད་བརྟན་པ་གསུམ་མོ། །ག་ལེན་གླུའོ། །ཌ་ཏ་ཌ་ཏ་ནི་སྒྲོགས་ཤིག་སྒྲོགས་ཤིག་
330ལ



རྡོ་རྗེ་རྣམ་འཇོམས་ཀྱི་ཊི་ཀ
པའོ། །དེ་ཙ་པ་ཏི་ནི་ཀུན་རྫོབ་བྱང་སེམས་སོ། །ཏི་མི་ཏི་མི་ནི་འཇུ་བར་བྱེད་པའོ། །བྷན་དྷ་
བྷན་དྷ་བསྣོམས་ཤིག་བསྡོམས་པ་ཅེས་པའོ། །མ་ཧཱ་བ་ལེ་ན་གཏོར་མ་ཆེན་པོའོ། །ཁྲོ་བོ་
བཅུ་མཆོད་པའོ། །ཡང་ཧ་ར་ཧ་ར་ནི་ཟོ་ཅིག་ཁྲོ་ཅིག་ཅེས་པའོ། །བཛྲ་དྷ་ར་ཡེ་ན་རྡོ་རྗེ་
འཛིན་པ་རྣམས་ཞེས་པའོ། །དེ་རྣམས་ཀྱིས་ཕྱོགས་སྐྱོང་བཅུ་མཆོད་པའོ། །པྲ་ཧ་ར་པྲ་ཧ་ར་
ནི་རབ་ཏུ་གསོལ་ཅིག་གསོལ་ཅིག་ཅེས་པའོ། །བཛྲ་པྲ་བན་ནི་རྡོ་རྗེའི་འོད་ཟེར་གྱིས་ཞེས་
པའོ། །ཛ་ན་ཡེ་ན་སེམས་ཅན་རྣམས་ཞེས་པའོ། །དེ་རྣམས་ཀྱིས་འབྱུང་པོ་ཐམས་ཅད་
མཆོད་པའོ། །ཡང་བསྐོར་བ་བྱེད་པ་དང་ཁྲུས་ཀྱི་དབང་དུ་བྱས་ནས་སྔགས་ཀྱི་དོན་བཤད་
ན། ན་མ་ས་མནྟ་ནས་མ་ལ་ཡེ་ཡན་ཆད་ནང་གི་ལྷ་མོ་བཞིའི་གླུའོ།. །ཨ་ས་ནས་སྭཱ་ཧཱ་ཡན་
ཆད་ནི་ཕྱིའི་ལྷ་མོའི་གླུའོ། །དེ་ཡང་ན་མ་ས་མནྟ་ལ་སོགས་པས་སྔར་དང་འདྲ། སརྦ་བ་
ལེན་ན་གླུ་ཐམས་ཅད། ཨ་པར་རྫ་ཡ་པ་འདྲ། མ་ཧ་བ་ལེ་སྒེག་མོ། ཀ་ཏ་མེ་འཕྲེང་བ་མ།
ཏ་ཏ་ལེ་གླུ་མ། ཨ་ཚ་མེ་གར་མའོ། །མ་དྷ་མ་ཡེ་ནི་གླུ་ཆེན་པོ། ཀ་ཏ་བེ་གྲང་བའི་གླུ། ཏ་ཏ་
ལེ་སྤྲོ་པོའི་གླུ། ཨ་ཙ་ལེ་ན་མི་གཡོ་བའི་གླུ་སྟེ། གླུ་དེ་རྣམས་ཀྱིས་མ་དྷ་མ་ཡེ་ཞེསཔ་ན་གི་ལྷ་མོ་
བསྟོད་པའོ། །ཕྱིའི་ལྷ་ལ་བསྟོད་པའི། ཨ་ཐི་བཛྲ་སྔར་དང་འདྲ་བ། མ་ཧ་བ་ལེ་ཞེས་པགླུ་ཆེན་
པོ། བེ་ཀ་ན་ལུས་དགའ་བར་བྱེད་པའི་གླུ། ར་ཎ་ར་ཎ་ན་ག་བསིལ་བར་བྱེད་པའི་གླུའོ། །ཨ་ཙི་
ཏི་ནི་སེམས་འཇུ་བར་བྱེད་པའི་གླུའོ། །ཀླུ་ཆེན་པོ་དེ་རྣམས་ཀྱིས་ཁྲོ་བོ་བཅུ་ལ་བསྟོད་པའོ། །
སྐུའི་བུམ་གཅིག་མ་རྫོགས་སོ། །
ད་ནི་ཐུགས་ཀྱི་བུམ་གཅིག་མ་བསྟན་པར་བྱ་སྟེ། འདི་ཡང་གཞུང་ན་མོ་རཏྣ་ཏྲ་ཡ་
ནས་བིནྡྷ་ཚིནྡྷ་བཛྲ་ཧཱུྃ་ཕཊ་ཅེས་པ་ཐུགས་ཀྱི་དུམ་བུ་ལ་བརྟེན་པའོ། །འདི་ལ་ཡང་དོན་བཞི་
རིགས་སྔགས་ཀྱིས་ལས་ཐམས་ཅད་བྱེད་དུ་འཇུག་པའི་སྔོན་དུ་རྫས་བསགས་པ་དང་།
མ་གྲུབ་པ་འགྲུབ་པར་བྱེད་པ་སྒྲུབ་པ་དང་ལས་ཀྱི་བསྒྲུབ་པ་དང་། གྲུབ་པ་ཆུད་མི་ཟ་བར་
ལ331ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱ་བའི་ཕྱིར་བར་ཆད་བསལ་བ་དང་། འདོད་པ་ཐམས་ཅད་རབ་ཏུ་སྦྱིན་པར་བྱ་བའི་དོན་དུ་
བཀྲ་ཤིས་དང་རང་གཞན་གཉིས་ཀྱིས་ཁྲུས་བྱ་བའོ། །དེ་ལ་དང་པོ་རྫས་ནི་སྐུ་དང་འདྲ།
གཉིས་པ་བསྒྲུབ་པ་ལ་མདོ་འདོན་རྣམས་ཀྱིས་མདོའི་འདོན་ལུགས་སྐུའི་སྐབས་དང་ཁྱད་
མེད། སྒྲུབ་པ་པོས་སྦྱོར་བ་དངོས་གཞི་མཇུག་གསུམ་གྱིས་ཉམས་སུ་བླངས། ཚོགས་
གཉིས་བསགས་པ་དང་རང་ལས་ཀྱི་ལྷར་བསྐྱེད་པ་དང་བུམ་པ་ལས་གདན་དང་བཅས་
པར་བསྐྱེད་པ་ཡང་སྐུའི་དེ་འདྲའོ། །ཁྱད་པར་ནི་བུམ་པའི་ནང་དུ་པད་མ་དང་ཟླ་བའི་སྟེང་
དུ་བདག་གི་ཐུགས་ཀའི་ཧཱུྃ་ལས་ཧཱུྃ་དཀར་པོ་གཅིག་འཕྲོས་པ་ལས་དེ་གྱུར་ནས་རྡོ་རྗེ་
དཀར་པོ་རྩེ་དགུ་པ་ལྟེ་བ་ནས་ཟླ་བ་ལ་ཧཱུྃ་ཡོད་པ་གཅིག་ཏུ་བསྐྱེད་དོ། །རྡོ་རྗེ་ལ་བསྐོར་
བའི་སྔགས་ནི་ན་མོ་རཏྣ་ཏྲ་ཡ་ཡཱ་ནས་བྷིན་དྷ་བྷིན་དྷ་བཛྲ་ཨ་མྲྀ་ཏེ་ཧཱུཾ་ཕཊ་ཕན་ཆོད་ཀྱིས་
བསྐོར་བར་བསམ། ཧཱུྃ་ལ་སརྦ་བིདྱ་ནས་བཟུང་ནས་སུ་བཛྲ་ཡེ་སྭཱ་ཧཱ་ཡན་ཆོད་ཀྱིས་བསྐོར་
བར་བསམ། དེ་ནས་རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་ཕྱོགས་བཅུའི་སངས་
རྒྱས་ཐམས་ཅད་མདུན་གྱི་ནམ་མཁའ་ལ་སྤྱན་དྲངས་ཡིད་ཀྱིས་ཕྱག་དང་མཆོད་པ་བྱས་པ་
དེ་རྣམས་ཞུ་ནས་ཛ༔ཧཱུྃ་བཾ་ཧོས་གཉིས་སུ་མེད་པར་བསྟིམ་པ་ནི་དངོས་གཞིའོ། །དེ་ནས་
མཇུག་གི་ཆོ་ག་ལ་བཞི་ལས་དང་པོ་རང་དང་རྡོ་རྗེ་གཉིས་སྒྱུ་མ་ལྟ་བུ་ཅུང་ཞིག་བསྒོམ་མོ། །
དེ་ནས་བཟླས་པ་མ་ལུས་ཀྱི་སྒོ་ནས་གཟུངས་ཐག་ནས་འཇུ། ངག་དུ་སྔགས་བཟླས། ཡིད་
ཀྱིས་བདག་གི་ཐུགས་ཀ་ནས་འོད་ཟེར་ཁ་དོག་ལྔ་དང་ལྡན་པ་འཕྲོས་གཟུངས་ཐག་ལ་
འཁྲིལ་ཏེ་ཞུགས་ནས་བུམ་ནང་གི་རྡོ་རྗེ་ལ་ཕོག་པས་མཆོད་པས་མཉེས་པར་བསམ་མོ། །བྱིན་
བརླབས་དང་དབང་བསྐུར་མི་དགོས་སོ། །དེ་ནས་རྡོ་རྗེ་ལས་ཁབ་ལེན་གྱི་ཚུལ་དུ་འོད་ཟེར་ཚུལ་དུ་བྱུང་
བདག་དང་ནད་པ་ཡོད་ན་ནད་པའི་མིང་འདག་གོ །གཉིས་ཀྱི་སྤྱི་བོར་ཐིམ་ཚངས་པའི་བུ་ག་ནས་
ཞུགས་སྡིག་སྒྲིབ་ཐམས་ཅད་ཡས་མར་དེད་རྐང་མཐིལ་ནས་ནག་ནུར་གྱི་ཐོན་པར་བསམ།
332ལ



རྡོ་རྗེ་རྣམ་འཇོམས་ཀྱི་ཊཱི་ཀ
མིན་ན་ཡང་གདོན་བཤང་ལམ་ནས་ཐོན་པར་བསམ་མོ། །སྔགས་རང་གང་ཡིན་ན། ན་མོ་
རཏྣ་ཏྲ་ཡ་ཡཱ་ནས་བྷིན་དྷ་བྷིན་དྷ་བཛྲ་ཡན་ཆད་ལ་སརྦ་བིདྱ་བཛྲ་ནས་སུ་བཛྲ་ཡ་སྭཱ་ཧཱ་ཡན་
ཆད་བཏགས་པ་གདོན། གྲངས་ནི་ཐུན་གཅིག་ལ་དམ་བཅའ་བྱས་པ་བཞིན་དུ་བཟླས་པ་
ནི། ཉི་ཤུ་རྩ་གཅིག་གམ་ཡང་ན་ལན་གྲངས་བརྒྱ་རྩ་བརྒྱད་བཟླས་སོ། །དེ་ཡང་དང་པོ་དམ་
བཅའི་བྱ་བ་དང་བར་ཆད་བསལ་བ་དང་རིགས་བྱེད་ཚུལ་དུ་བཟླས་པ་ནི་སྔར་དང་འདྲ། དེ་
ནས་མཆོད་བསྟོད་བྱས་ཀྱང་བཏུབ་མ་བྱས་ཀྱང་བཏུབ་གསུང་། དེ་ནས་ལས་ཀྱི་བསྒྲུབ་པ་
ལ། ལུས་ཀྱིས་གཟུངས་ཐག་ནས་འཇུས་ཀྱང་རུང་མ་འཇུས་ཀྱང་རུང་སྟེ། ངག་དུ་སྔགས་
བཟླས། ཡིད་ཀྱིས་ཀྱང་ཐུགས་ཀ་ནས་འོད་འཕྲོས་ཕྱོགས་བཅུར་ཁྱབ། ཕྱོགས་བཅུའི་
སངས་རྒྱས་ཐམས་ཅད་འོད་དུ་བཞུ་ནས་དེ་ཡང་བདུད་རྩི་ཆུ་ལྟ་བུ་ཡས་མར་སྤྱན་དྲངས་
བུམ་ནང་གི་རྡོ་རྗེ་ལ་ཐིམ་པས་རྡོ་རྗེ་ཡང་བདུད་རྩི་དཀར་མེ་རེ་རེ་ཞུ་བར་བསམ། སྔགས་
རང་གང་ཡིན་ན་སྒྲུབ་པའི་སྔགས་ཀྱི་གཤམ་ལ་ཨ་མྲྀ་ཏེ་ཧཱུྃ་ཕཊ་ཅེས་བཏགས་པ་ཡིན་ནོ། །
འདི་ཡང་དམ་བཅའ་དང་བར་ཆད་བསལ་བ་དང་འདོན་ལུགས་རྣམས་སྔ་མ་རྣམས་བཞིན་
ནོ། །གཉིས་པའི་དོན་ནོ། །
དེ་ནས་བར་ཆད་བསལ་བ་ནི་བདུད་རྩིའི་ཆུ་དེ་ལག་མཐིལ་ལམ་དུང་ཆོས་སུ་བླུགས་
ལ་ཕྱིན་ན་མོ་རཏྣ་ནས་བཟུང་སྟེ་ལས་བསྒྲུབ་ཀྱི་སྔགས་ཚོ་བརྗོད་དོ་གསུང་། ཞེས་པ་ཡན་
ཚད་བདུན་ནམ་རྩ་གཅིག་བཟླས་ལ་ནམ་མཁའ་དང་བུམ་པ་ལ་སོགས་པ་རྣམས་ལ་གཏོར།
གཏོར་མས་ནང་གི་བགེགས་རྣམས་ཕྱིར་དེད་དེ་མཐོང་ཚད་དུ་རྡོ་རྗེའི་ར་བ་མེ་ཕུང་འཕྲོ་བ་
དང་བཅས་པའི་ར་བར་བསམ། འདི་ཡང་མཐོང་བས་བསྲུང་བའོ། །གསུམ་པའི་དོན་ནོ། །
དེ་ནས་བཀྲ་ཤིས་བྱ་བ་དང་ཁྲུས་བྱ་བ་གཉིས་ནི་སྐུའི་སྐབས་དང་མཐུན་ནོ། །དེ་རྣམས་ནི་
ཐུགས་ཀྱི་བུམ་གཅིག་མ་བསྟན་པའོ།། །།
ལ333



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ད་ནི་གསུང་གི་བུམ་གཅིག་མ་བསྟན་པར་བྱ་སྟེ། འདིའི་གཞུང་ཀྱང་ན་མཤྩཎྜ་བཛྲ་
ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། ཅེས་པ་གསུང་གི་
དུམ་བུ་རང་ལ་བརྟེན་པའོ། །འདི་ལ་ཡང་དོན་བཞི་སྟེ། རིགས་སྔགས་ཀྱི་ལས་ཐམས་ཅད་
བྱེད་དུ་འཇུག་པའི་སྔོན་དུ་རྫས་བསགས་པ་དང་། མ་གྲུབ་པ་གྲུབ་པར་བྱེད་པ་བསྒྲུབ་པ་
དང་ལས་ཀྱི་བསྒྲུབ་པ་དང་། གྲུབ་པ་ཆུད་མི་ཟ་བར་བྱ་བའི་ཕྱིར་བར་ཆོད་བསལ་པ་དང༌།
འདོད་པ་ཐམས་ཅད་རབ་ཏུ་སྦྱིན་པར་བྱ་བའི་དོན་དུ་བཀྲ་ཤིས་དང་ཁྲུས་བྱ་བའོ། །དང་པོ་
རྫས་བསགས་ནི་སྐུ་དང་ཐུགས་གཉིས་དང་ཁྱད་མེད། །གཉིས་པ་བསྒྲུབས་པ་དང་ལས་ཀྱི་
བསྒྲུབ་པ་ལ་ཡང་གཉིས་ལས། དང་པོ་བསྒྲུབ་པ་ནི། འདི་ཡང་དོན་གསུམ་གྱི་སྒོ་ནས་
ཉམས་སུ་བླང་པ་ལས། དེ་ཡང་མདོ་འདོན་གསུམ་གྱིས་མདོ་འདོན་ལུགས་ཀྱང་སྔར་གྱི་སྐུ་
དང་ཐུགས་ཀྱི་སྐབས་ཁོ་ན་བཞིན་མདོ་འདོན་དུ་གཞུག །བདག་ཉིད་དང་པོ་སྦྱོང་བ་ཚོགས་
གཉིས་བསག་དངོས་གཞི་དེ་ནས་རང་ལས་ཀྱི་ལྷར་བསྐྱེད། བྱིན་རླབས་བྱ། བུམ་པ། སྟོང་པའི་ངང་ཧཱུྃ་ལས་
ཡཾ་ཆད་པ་ལས་གདན་པད་མ་དང་བཅས་པའི་བུམ་པ་བྲེ་གསུམ་མམ་ཕུལ་དགུ་འགྲོ་བ་ཁ་
དོག་དང་དབྱིབས་དང་ལྡན་པ་གཅིག་ཏུ་བསྐྱེད། ནང་དུ་པཾ་ལས་པད་མ་བསམ་ཟླ་བ་
བསྐྱེད། དེའི་སྟེང་དུ་བདགེ་ལས་ཀྱི་ལྷའི་ཐུགས་ཀའི་ཧཱུྃ་ལས་ཧཱུྃ་དཀར་པོ་ཆ་གཅིག་ཆད་
ནས་བཞུགས་པར་བསམ། དེ་ལ་སྔགས་ཀྱིས་བསྐོར་བ་ནི་ཟླ་བའི་སྟེང་ན་ཕར་ལ
ར་ལ་གསུང་
གི་དུམ་བུས་བསྐོར་བའོ། །དེ་ཡང་སྔགས་ཁ་དོག་དཀར་བ་མགོ་གྱེན་ལ་བསྟན་པ་གཡས་
སུ་བསྐོར་བའོ། །དེ་ནས་བདག་ལས་ཀྱི་ལྷའི་ཐུགས་ཀའི་ཧཱུཾ་ལས་འོད་ཟེར་འཕྲོས་ཕྱོགས་
བཅུའི་སངས་རྒྱས་ཐམས་ཅད་སྤྱན་དྲངས་པ་ལ་ཛ་ཧཱུཾ་བཾ་ཧོ་བཞིས་དགུག་གཞུག་ཅིང་ཐ་མི་
དད་པ་བྱས་པར་བསམ་མོ། བྱིན་རླབས་དང་དབང་བསྐུར་མི་དགོས་པ་ནི་ཐུགས་ཀྱི་
སྐབས་དང་འདྲའོ། །དངོས་གཞིའོ། །
334



རྡོ་རྗེ་རྣམ་འཇོམས་ཀྱི་ཊི་ཀ
འཇུག་པ་ལ་བཞི་ལས། དང་པོ་བསྒོམ་པའི་རྣལ་འབྱོར་ནི་བདག་དང་བུམ་ནང་གི་
ཡི་གེ་ཧཱུཾ་གཉིས་སྒྱུ་མ་ལྟ་བུར་བསྒོམས་པའོ། །དེ་ནས་བཟླས་པ་ལ་དང་པོ་དམ་བཅའ་བྱ།
རིག་བྱེད་ཚུལ་དུ་གདོན་བར་ཆད་གཉིས་བསལ་ལ། ལུས་ཀྱི་སྒོ་ནས་གཟུངས་ཐག་ལ་འཇུ།
ངག་ཏུ་སྔགས་ནི། ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན།
ཨ་མྲྀ་ཏེ་ཧཱུཾ་ཕཊ། ཞེས་བཟླས།ཡིད་ཀྱིས་བདག་གི་ཐུགས་ཀ་ནས་ཧཱུྃ་ལས་འོད་ཟེར་འཕྲོས་
གཟུངས་ཐག་ནས་ཕར་འཁྲིལ་ནས་ཞུགས་ཏེ་བུམ་ནང་གི་ཧཱུྃ་ལ་ཕོག་པས་ཧཱུྃ་དུ་འདུག་ཀྱང་
ངོ་བོ་རྡོ་རྗེ་རྣམ་འཇོམས་ཡིན་པས་མཉེས་པར་བསམ། ཧཱུྃ་ལས་ཁ་ལན་གྱི་ཚུལ་དུ་འོད་ཟེར་
ཚུར་ལ་བྱུང་བདག་ལ་ཕོགས་པས་བདག་གི་ཚངས་པའི་བུ་ག་ནས་ཞུགས་པས་བདག་གི་
སྡིག་སྒྲིབ་ཐམས་ཅད་དེད་ནས་རྒལ་ཚིགས་ནག་ནུར་གྱིས་ཕྱིར་ནུབ་པར་བསམ་ཞིང་དེ་ལྟ་
བུའི་སྤྲོ་བསྡུའི་བཟླས་པ་བྱ། གྲངས་སྔར་ཇི་ལྟར་དམ་བཅས་པ་བཞིན་དུ་བརྒྱ་རྩ་བརྒྱད་
དམ། ཉི་ཤུ་རྩ་གཅིག་གམ་བདུན་བཟླའ་བ་ནི་བཟླས་པའི་རྣམས་འབྱོར་རོ། །དེ་ནས་
མཆོད་པ་དང་གཙོ་བོའི་བསྟོད་པ་ཙམ་བྱས་ཀྱང་བཏུབ་མ་བྱས་ཀྱང་བཏུབ་གསུངས་མཆོད་
པའི་རྣལ་འབྱོར་དང་བསྟོད་པའི་རྣལ་འབྱོར་རོ། །འཇུག་གོ། །དེ་ནས་ལས་ཀྱི་བསྒྲུབས་པ་
ལ་ཡང་དམ་བཅའ་བྱ་རིག་བྱེད་བཞིན་དུ་གདོན། བར་ཆད་གཉིས་བསམ་ལ། ལུས་ཀྱིས་
གཟུངས་ཐག་ནས་འཛུལ། ངག་ཏུ་ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་
བནྡྷ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། ཅེས་པ་གསུང་དུམ་ཐམས་ཅད་བཟླས། ཡིད་ཀྱིས་
བདག་གི་ཐུགས་ཀའི་ཧཱུྃ་ལས་ཕྱོགས་བཅུར་འཕྲོས་ཕྱོགས་བཅུའི་སངས་རྒྱས་ཐམས་ཅད་
ལ་ཕོག་པས་སངས་རྒྱས་ཐམས་ཅད་བདུད་རྩི་ལྟ་བུར་ཞུ་སྟེ་ཚུར་འདུས་བུམ་ནང་དུ་ཁ་བ་
བབ་པ་ལྟ་བུའམ་ཆར་བབ་པ་ལྟ་བུར་བྱོན་སྟེ་ཧཱུཾ་ལ་ཐིམ་པས་ཧཱུྃ་ཡང་བདུད་རྩི་ཆུའི་རང་
བཞིན་དུ་དཀར་མེ་རེ་རེ་ཞུ་སྟེ་བུམ་པ་ཁེངས་པར་བསམ། གྲངས་སྔར་དམ་བཅས་པ་ལྟར་
ལ335ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྒྱ་རྩ་བརྒྱད་དམ་ཉི་ཤུ་རྩ་གཅིག་བཟླས། ལས་བསྒྲུབ་བོ། །
དེ་ནས་གསུམ་པ་བར་ཆོད་བསལ་བ་ནི་དེ་ལྟ་བུའི་ཆུ་དེ་ལག་མཐིལ་ལམ་ཟངས་
གཞོང་དུ་བག་ཙམ་བླུགས་ལ་དེ་ལ་སྔགས་གསུང་གི་དུམ་བུ་རྩར་མོ་བརྒྱ་རྩ་བརྒྱད་ཙམ་
མམ་ཡང་ན་རྩ་གཅིག་ཙམ་བཟླས་ལ། དེ་ནས་ནམ་མཁའ་ལ་གཏོར་བུམ་པ་དང་མཆོད་
རྫས་དང་ས་གཞི་ལ་ཡང་གཏོར། ཡིད་ཀྱིས་བདུད་རྩིའི་དྲི་དེས་ཕྱོགས་བཅུར་ཁྱབ་པས་
མཐོང་ཚད་དམ་བློས་ཁྱུད་ཚད་ཙམ་དུ་དྲི་དེས་ཁྱབ་པས། སངས་རྒྱས་ཐམས་ཅད་དང་
ཕྱོགས་སྐྱོང་ཐམས་ཅད་ཀྱིས་ཚོར་བས་མཉེས་པ་དང་བདག་དང་ནད་པ་ལས་བསྲུང་བསྐྱོབ་
བྱེད་པར་བསམ། གནོད་བྱེད་ཀྱི་དགྲ་བགེགས་ཀྱིས་དྲི་དེ་ཚོར་བས་ཕྱིར་བྲོས་པར་བསམ།
བར་ཆད་བསལ་བའོ། །
བཞི་པ་འདོད་པ་ཐམས་ཅད་རབ་དུ་སྦྱིན་པར་བྱ་བའི་དོན་དུ་བཀྲ་ཤིས་དང་ཁྲུས་བྱ་
བ་ནི་སྐུ་དང་ཐུགས་གཉིས་ཀྱི་སྐབས་སུ་བཤད་པ་དང་ཁྱད་མེད་དོ། །དེ་ནས་ཁྲུས་ཟིན་པ་
དང་གཏོར་མ་བཏང་བ་ནི་གཏོར་མ་བདུད་རྩི་གསོལ་བས་ཕྱོགས་སྐྱོང་བཅུ་དང་འབྱུང་པོ་
འགྲོ་བ་ཐམས་ཅད་ཀྱང་དཔལ་རྡོ་རྗེ་སེམས་དཔའི་རང་བཞིན་དུ་གྱུར་པར་བསམ་པ་དེ་ལ།
མཆོད་པ་དབུལ། བསྟོད་པ་དཀྱིལ་འཁོར་ཆོ་ག་ནས་བཤད་པ་བཞིན་དུ་བྱ། འཕྲིན་ལས་
བཅོལ་ཡི་གེ་བརྒྱ་པ་བརྗོད། རྣམ་པ་བདུད་རྩི་ཡིན་ཡང་ངོ་བོ་ལྷ་བཅུག་པས་ཡེ་ཤེས་
གཤེགས་དམ་ཚིག་ཧཱུྃ་བསྡུ། དེ་ནས་བདག་ལས་ཀྱི་ལྷའི་ང་རྒྱལ་གྱིས་སྤྱོད་ལམ་བྱའོ། །
གསུང་གི་བུམ་པ་ཅིག་མ་བཤད་ཟིན་ཏོ། །དེ་ལྟར་ན་དེ་རྣམས་ཀྱིས་ཤེས་རབ་རྡོ་རྗེ་རྣམ་
པར་འཇོམས་པའི་བཤད་པ་རྫོགས་སོ། །མདོར་ན་སྔགས་ཀྱིས་བཤད་པའོ། །
ད་ནི་ཞུས་པ་དང་ལན་གྱི་སྒོ་ནས་ཕན་ཡོན་བསྟན་པ་ནི་སྡིག་པ་ཐམས་ཅད་ཅེས་པ་
ནས་རྒྱལ་པོ་རྟག་ཏུ་ཁྲུས་གྱིས་ཤིག་ཅེས་པའི་བར་གྱིས་བསྟན་ཏོ། །འདི་ལ་དོན་གཉིས་ཏེ།
336ལ



རྡོ་རྗེ་རྣམ་འཇོམས་ཀྱི་ཊི་ཀ
ཐབས་ཁྲོ་བོ་བཅུའི་ཕན་ཡོན་དང་། ཤེས་རབ་རྡོ་རྗེ་རྣམ་པར་འཇོམས་པའི་དབང་དུ་བྱས་
པའི་ཕན་ཡོན་ནོ། །དང་པོ་ལ་གསུམ་ཏེ། ཚེ་འདིའི་ཕན་ཡོན་དང་། ཚེ་ཕྱི་མ་ལ་ཕན་པའི་
ཕན་ཡོན་དང་། མིམ་ཡིན་བཟློགས་པའི་ཕན་ཡོན་ནོ། །དེའི་ཡང་དང་པོ་ལ་གཞུང་གི་ཟིན་པ་
གསུམ། ཤུགས་ཀྱིས་ཤེས་པར་བྱ་བའི་ཕན་ཡོན་དང་བཞིའོ། །དེ་ལ་དང་པོ་ཟིན་པ་གསུམ་
ནི། ཞི་བའི་སྦྱིན་བསྲེག་བྱས་པའི་ཕན་ཡོན་དང་། རྒྱས་པ་བྱས་པའི་ཕན་ཡོན་དང་། དབང་
བྱས་པའི་ཕན་ཡོན་ནོ། །དེ་གསུམ་རིམ་པ་བཞིན་དུ་སེམས་ཅན་ལ་སོགས་པ་རྐང་པ་
གཉིས་དང་། ཕུན་སུམ་ཚོགས་མིན་གང་ཆགས་དང་། ནོར་འགྲིབ་པས་ནི་གནོན་པ་དང་
ཞེས་པའི་རྐང་པ་གཉིས་དང་། ལྷ་རྣམས་ནས་མ་ཡིན་དང་གོ་བར་ཧྥ་ལོ་ཀ་གཅིག་གིས་
བསྟན། དེ་རྣམས་ཀྱི་དོན་ནི་རྟེན་གྱི་གང་ཟག་མཚན་ཉིད་དང་ལྡན་པ་གཅིག་གིས་གོང་དུ་
བཤད་པའི་བསྙེན་བསྒྲུབ་རྫོགས་པ་ལའམ་ཡང་ན་མ་རྫོགས་ཀྱང་རུང་སྟེ་ཞི་བའི་ཐབ་ཁུང་
བརྩིགས་བུད་ཤིང་བརྩེར་ཞི་བའི་སྦྱིན་བསྲེག་བྱས་ན་ཕན་ཡོན་ནོ། །སེམས་ཅན་ཅེས་ཡང་
རིགས་དྲུག་གོ། །དབང་པོ་ཉམས་ཅེས་པ་དབང་པོ་དྲུག་མི་གསལ་བའམ། ཡང་ན་དབང་
པོ་ནི་སྲོག་གི་དབང་པོའོ། །ཉམས་ཅེས་པ་འགག་པར་ཕྱོགས་པའོ། །འགག་པར་ཕྱོགས་པ་
དེ་ཡང་རྒྱུ་མཚན་ནི་ཚེ་ཟད་སྟེ་ལས་ཀྱི་འཕེན་པ་ཟད་པ་དང་། ཉམས་པ་སྟེ་འཕྲལ་གྱི་རྐྱེན་
གྱིས་རྒྱུ་བྱས་ཏེ་འགག་པ་ལ་ཞི་བའི་སྦྱིན་བསྲེག་བྱས་པས་སྡིག་པ་དང་བགེགས་ཞི་བས་ཚེ་
ཟད་པ་ཡང་བསྲིང་པར་འགྱུར། ཉམས་པ་ཡང་སོས་པར་འགྱུར་རོ། །
རྒྱས་པའི་སྦྱིན་སྲེག་བྱས་པས་ཕན་ཡོན་རྐང་པ་གཉིས་ཀྱི་དོན་ནི། ཕུན་སུམ་ཚོགས་པ་
ནི་ཡོ་བྱད་དང་ལང་ཚོ་འཁོར་དེ་སྟོབས་ཕུན་སུམ་ཚོགས་པའོ། །མིན་པ་ནི་དེ་ཚོ་མེད་པའོ། །
གང་ཆགས་ནི་དེ་ཚོ་མེད་པ་དང་ལྡན་པའོ། །དེ་གང་གིས་ལན་ན་ནོར་འགྲིབ་པས་ནི་གནོད་
པ་དང་། ཞེས་པ་སྟེ། བསོད་ནམས་མ་རྒྱས་པས་ནོར་འགྲིབ་ལ་ཚེ་འགྲིབ་འཁོར་འགྲིབ་
337–



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོབས་འགྲིབ་པས་ལན་པའོ། །འོ་ན་བསོད་ནམས་གང་གིས་རྒྱས་པར་བྱེད་ན། རྒྱས་པའི་
སྦྱིན་སྲེག་བྱས་པས་ཚོགསབསགས་ཏེ་བསོད་ནམས་རྒྱས་པར་བྱེད་དོ། །བསོད་ནམས་
རྒྱས་པས་ཕུན་སུམ་འཚོགས་པ་ཀུན་འགྲུབ་པར་བྱེད་པའི་ཐ་ཚིག་གོ ། དབང་གི་སྦྱིན་སྲེག་
བྱས་པའི་ཕན་ཡོན་ཤཱ་ལོ་ཀ་གཅིག་གི་དོན་ནི། ཐམས་ཅད་དབང་དུ་འགྱུར་ཅེས་པའོ། །གང་
དབང་དུ་འགྱུར་ཅེ་ན། ལྷ་རྣམས་ལ་སོགས་པ་སྟེ། དེ་ཡང་ལྷ་རྣམས་ཞེས་པ་ནི་མིའི་ལྷ་རྩད་
པོ་ལྟ་བུ་དང་། མི་མ་ཡིན་གྱི་ལྷ་རྩ་ཅན་ལ་སོགས་པ་ལྟ་བུའོ། །དེ་རྣམས་ཀྱིས་རྒྱབ་ཀྱིས་
ཕྱོགས་ཅེས་པ་ནི་ཁོ་དང་འགལ་བ་བྱས་པས་མ་མགུ་ནས་མ་ཆད་པ་གཅོད་དུ་འོང་མི་མ་
ཡིན་ན་ཚ་མ་སོགས་པ་གཏོང་དུ་འོངས་པའོ། །དེ་ལྟ་བུའི་གནོད་པ་དེ་ཡང་དབང་གི་སྦྱིན་
སྲེག་བྱས་པས་ལྷ་རྣམས་དབང་དུ་འདུས་གནོད་པ་མི་བྱེད་དེའི་སྟེ་དུ་ཕན་འདོགས་པའོ། །
དཔེར་ན་ལོ་ཙཱ་བ་རིན་ཆེན་བཟང་པོ་ལ་རྒྱལ་པོས་ཆད་པ་གཅོད་པ་ལ་དབང་གི་སྦྱིན་
སྲེག་བྱས་པ་ལྟ་བུའོ། །གཞན་ཡང་མཛའ་སྡུག་སྐྱེ་བོ་ཞེས་པ་སྔར་འཛའ་བོ་ཡིན་ཀྱང་ཕྱིས་
མ་མགུ་བ་དང་། སྡང་བ་ཞེས་པ་དགྲ་སྡང་བའོ། །བྲན་ནི་ཁོལ་པོ་གཟའ་ནི་ཆུང་མའོ། །
སོགས་པ་ནི་བུ་དང་ཚའོ། །གཙེས་པ་ཞེས་པ་ནི་དེ་རྣམས་ཀྱང་སྔར་བྱམས་སྙམ་ཡང་ཕྱིས་
མི་བྱམས་དབང་དུ་མ་གྱུར་པའོ། །ཕན་ཚུན་མཐུན་པ་མ་ཡིན་པ་ནི་སྐྱེ་བོ་གཞན་ཞེ་མི་བརྩི་
བའོ། །དེ་ལྟར་དེ་རྣམས་དབང་དུ་མ་གྱུར་པ་ལ་དབང་གི་སྦྱིན་སྲེག་བྱས་པས་སྔར་མི་བརྩི་
བ་ཐམས་ཅད་བརྩི་བར་འགྱུར་གནོད་པ་བྱེད་པ་ཐམས་ཅད་ཕན་འདོགས། མི་མཐུན་པ་
ཐམས་ཅད་མཐུན་པ་ལ་སོགས་པར་འགྱུར། མདོར་ན་ཐམས་ཅད་དབང་དུ་འགྱུར་ཞེས་
པའི་ཐ་ཚིག་གོ། །ཤུགས་ཀྱིས་ཤེས་པར་བྱ་པའི་ཕན་ཡོན་ནི། ལས་དེ་རྣམས་ཇི་ལྟར་བྱས་
ཀྱང་མ་གྲུབ་ན་གདོད་གསད་པ་ལས་ཐབས་མེད་པས་དྲག་པོའི་སྦྱིན་སྲེག་བྱས་པས་དེ་
རྣམས་གསད་པས་གདོད་ཞི་བར་འགྱུར་བ་ནི་དྲག་པོའི་སྦྱིན་སྲེག་གི་ཕན་ཡོན་ནོ། །ཚེ་
ལ338



རྡོ་རྗེ་རྣམ་འཇོམས་ཀྱི་ཊི་ཀ
འདིའི་ཕན་ཡོན་བསྟན་ནོ། །འོ་ན་ཚེ་འདིའི་ཕན་ཡོན་དང་དེ་ལྟར་འོང་ན། སྦྱིན་སྲེག་ལ་ཚེ་
ཕྱི་མ་ལ་ཕན་པ་ཇི་ལྟར་འོང་ཞེ་ན། ལན་དུ་མྱ་ངན་མངའ་དང་གནོན་པ་དང་། འཇིགས་པ་
ནི་འཕོང་བ་དང་ཅེས་པ་རྐང་པ་གཉིས་ཀྱིས་བསྟན་སྟེ། དེའི་དོན་ནི་འཇིགས་པ་དང་ཅེས་པ་
རང་གིས་སྡིག་པ་བྱས་པས་ངན་སོང་གསུམ་དུ་སྐྱེས་ནས་ངན་སོང་གསུམ་གྱི་དཔོན་པོའི་
སྣང་བ་འཇིགས་པ་འབྱུང་བའོ། །དེ་ལྟ་བུའི་འཇིགས་པ་བྱུང་ཙམ་ན་སྡུག་བསྔལ་དང་ལྡན་ཞིང་
བདེ་བས་འཕོང་པས། འཕོང་བ་དང་ཅེས་པའོ། །དེ་ལྟར་ན་སྡུག་བསྔལ་དྲག་པོ་མྱོང་བས་
ལུས་སེམས་ལ་གནོད་པས། གནོད་པ་དང་ཞེས་པའོ། །དེ་ལྟར་གནོད་པ་བྱུང་བ་དང་མྱ་
ངན་ལས་ཀྱིས་ལུས་སེམས་ངལ་བས་ངལ་དང་ཞེས་པའོ། །དེ་ལྟ་བུའི་སྡུག་བསྔལ་མེད་
པས། ཞི་རྒྱས་ཀྱི་སྦྱིན་སྲེག་གིས་སྡིག་པ་ཞི་ཞིང་ཚོགས་རྒྱས་པས། ངན་སོང་གསུམ་དུ་ལྷུང་
བའི་རྒྱུ་ཟད་རྒྱུ་ཟད་པས་ངན་སོང་གསུམ་དུ་མི་སྐྱེ། མ་སྐྱེས་པས་ན་ངན་སོང་གསུམ་གྱི་སྡུག་
བསྔལ་ཉམས་སུ་མི་མྱོང་ངོ༌། །མ་མྱོང་ཙམ་ན་འཇིགས་པ་དང་འཕོངས་པ་དང་གནོད་པ་
དང་ངལ་བ་ཀུན་མི་འབྱུང་ཅེས་པའི་ཐ་ཚིག་གོ། །
འོ་ན་ཐབས་ཁྲོ་བོ་ལ་སྦྱིན་སྲེག་གི་ཕན་ཡོན་དང་དེ་རྣམས་ཡོད་ན་བསྲུང་འཁོར་དང་
གཏོར་མ་གཏང་བ་ལ་ཕན་ཡོན་ཅི་ཡོད་ཞེ་ན། ལན་དུ་གཟའ་དང་ནས་མཐོང་ན་ཡང་གི་
བར་དུ་ཤཱ་ལོ་ཀ་གཅིག་གིས་མི་མ་ཡིན་པ་བཟློག་པའི་ཕན་ཡོན་བསྟན་ནོ། །ཡང་ན་སྦྱིན་
སྲེག་ཐམས་ཅད་དུ་འགྲོ་གསུང་། དེ་ལ་གཟའ་དང་ཞེས་པ་གཟའ་ངན་པ་ལ་སྐྱེས་པའམ་
ཕོག་པའོ། །རྒྱུ་སྐར་ཞེས་པ་ཡང་རྒྱུ་སྐར་ངན་པ་ལས་སྐྱེས་ཤིང་ཕོག་པའོ། །བྱེད་ནི་བྱད་དུ་
བཅུག་པ་སྟེ་གཏད་བྱས་པའོ། །སྟེམས་ནི་གསོན་འདྲེ་ལྟ་བུའོ། །མི་བཟད་གདོན་གྱིས་ཉེན་
པ་དང་ཞེས་པ་ནི་གདོན་དྲག་པོས་ཉེན་པ་ནི་ཐེབས་པ་སྟེ། ཐེབས་པས་སྨྱོ་བ་ལ་སོགས་
པར་གྱུར་བའོ། །མྱ་ངན་མངལ་ལས་བྱུང་བ་ནི་གདོན་གྱིས་ལུས་ངག་ཡིད་གསུམ་དུབ་པའོ། །
ལ339



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྨི་ལམ་སྡིག་པ་མཐོང་ཞེས་པ་ཞེས་པ་ནི་གོང་གི་དེ་རྣམས་ཀྱི་སྟོབས་ཀྱིས་རྨི་ལམ་འཇིགས་
པ་རྨིས་པའོ། །དེ་རྣམས་ཐམས་ཅད་ཀྱང་བསྲུང་འཁོར་དང་གཏོར་མ་བྱས་པས་ཞི་བར་
འགྱུར་རོ། །ཡང་ན་ཐབས་ཁྲོ་བོའི་ལས་བདུན་པོ་ཐམས་ཅད་ཀྱིས་ཞི་བར་འགྱུར་ཞེས་པ་
ཡང་སྔར་གསུང་། ཐབས་ཁྲོ་བོའི་ཕན་ཡོན་བསྟན་པ་རྫོགས་སོ།། །།
ད་ནི་ཤེས་རབ་རྡོ་རྗེ་རྣམ་པར་འཇོམས་པའི་ཕན་ཡོན་ལ་ཡང་གསུམ་སྟེ། གནོད་དུ་
རུང་པའི་ཕན་ཡོན་དང་། ཕྱི་མའི་ཕན་ཡོན་དང་། ཚེ་འདིའི་ཕན་ཡོན་ནོ། །དེ་རྣམས་ཀྱང་
རིམ་པ་བཞིན་དུ་དཔལ་ཀུན་གྱིས་ནི་ལེགས་པར་བརྒྱན་ཞེས་པ་རྐང་པ་གཅིག་དང་མར་ལ་
འབྲེལ་ཏེ་དེས་ནི་རབ་བཀྲུས་བཙང་མ་ཞེས་པ་ནས་མཉན་པར་བྱ་ཞེས་པའི་བར་ཚིག་རྐང་
ལྔས་ཕན་ཡོན་དང་པོ་བསྟན། དེ་ཡང་ཡར་འབྲེལ་སྟེ། སྡིག་པ་ཐམས་ཅད་བྱང་བྱས་ནས། །
སྡིག་པ་ཀུན་ལས་རྣམ་ཐར་འགྱུར། །སྡུག་བསྔལ་ཐམས་ཅད་མེད་པར་བྱེད། །ཅེས་པའི་
ཚིག་རྐང་པ་གསུམ་གྱིས་ཕན་ཡོན་བར་བསྟན། ཡང་བར་ལ་འབྲེལ་ཏེ་མདོའི་སྡེ་འདི་ནི་
མཉན་བྱེད་ན་ཅེས་པ་ནས་འཕེལ་བར་འགྱུར། ཞེས་པའི་བར་ཚིག་རྐང་པ་དྲུག་གིས། ཚེ་
འདིའི་ཕན་ཡོན་བསྟན་ནོ། །དེ་ལ་དཔལ་ཀུན་གྱིས་ནི་ལེགས་པར་བརྒྱན་ཞེས་པས་ནི་བླ་
མའི་མཚན་ཉིད་བསྟན་སྟེ། དཔལ་ཀུན་ནི་སློབ་དཔོན་དེ་སྐྱབས་འགྲོ་སྔོན་ཏུ་སོང་བའི་སྒོ་
ནས་སོ་སོར་ཐར་པའི་སྡོམ་པ་གང་རུང་དང་ལྡན་པ། ཐེག་པ་ཆེན་པོའི་སེམས་བསྐྱེད་དང་
ལྡན་པ། དཀྱིལ་འཁོར་དུ་ཞུགས་ཤིང་དབང་ཐོབ་པ། ལྷ་བསྒོམ་ཤིང་སྔགས་བཟླས་པས་
ནུས་པ་ཐོབ་པའོ། །བླ་མ་མཚན་ཉིད་དེ་ལྡན་དེས་སློབ་མ་གང་དག་ཡིད་དགེ་བ་སྟེ། མི་དགེ་
བ་བཅུ་སྤངས་ནས་དགེ་བཅུ་སྤྱོད་ཅིང་འབྲས་བུ་སངས་རྒྱས་པར་འདོད་པའོ། །སེམས་དང་
པ་ནི་དཀོན་མཆོག་ལ་སེམས་གྱི་རྒྱུ་མེད་པར་ཞེ་ཐག་པ་ནས་དྭངས་པའོ། གཙང་མའི་གོས་
ཀྱི་རབ་བརྒྱན་ཞེས་པ་ནི་རིགས་གཏད་དམ་གཟུངས་ཆོག་བྱེད་དུས་སུ་གོས་གསར་བ་གོན་
340



རྡོ་རྗེ་རྣམ་འཇོམས་ཀྱི་ཊི་ཀ
སྟེ་ཤར་ཕྱོགས་སུ་ལས་ཀྱི་མཎྜལ་གྱི་སྟེང་དུ་ཀུ་ཤ་གདིང་ནས་འདུག་པའོ། །མདོར་ན་སློབ་
མའི་མཚན་ཉིད་དོ། །དེ་ལྟར་ན་བླ་མ་མཚན་ཉིད་དེ་ལྡན་དེ་སློབ་མ་མཚན་ཉིད་དེ་ལྡན་དེ་
ལ། བསྙེན་བསྒྲུབ་སྔོན་དུ་སོང་ནས་རིགས་གཏད་དམ་གཟུངས་ཆོག་བྱས་པ་ལ་ཕན་ཡོན་
གསུམ་པོ་དེ་འབྱུང་ཞེས་པའི་ཐ་ཚིག་གོ། །དེ་ལ་དང་པོ་སྣོད་དུ་རུང་པའི་ཕན་ཡོན་ནི་ཟབ་
མོ་སངས་རྒྱས་ཀྱི་སྤྱོད་ཡུལ་ཞེས་པ། རྒྱུད་རྣམ་པར་འཇོམས་པ་འདི་ཟབ་འདི་ནས་ཡི་གེ་ནི་
ཨེ་ཝཾ་གཉིས་སྟོན་དོན་ཐབས་ཤེས་རབ་སྟོན་རྣམ་པ་ཁྲོ་བོ་དང་རྡོ་རྗེ་སྟོན་པས་འདི་རྣམས་
རྟོགས་པར་དཀའ་བས་ཟབ་པའོ། །ཟབ་པ་དེ་མངོན་དུ་ནི་སངས་རྒྱས་ཉིད་ཀྱིས་མཁྱེན་
ཅིང་བྱང་ཆུབ་སེམས་དཔའ་མན་ཆད་ཀྱིས་ཀྱང་མི་མཁྱེན་པས་སངསརྒྱས་སྤྱོད་ཡུལ་ལོ། །
དེ་ལྟ་བུའི་རྒྱུད་ཟབ་མོ་མཉན་པར་བྱ་ན། མཉན་དུ་རུང་ཞེས་པའོ། །ཡང་ན་རྒྱུད་འདིའི་
རིགས་གཏད་བྱས་པས་རྒྱུད་ཐམས་ཅད་ཀྱང་མཉན་དུ་རུང་སྟེ། རྒྱུད་འདི་རྒྱུད་ཐམས་ཅད་
ཀྱི་རྩ་བ་སྟེ་ཐོག་མར་གསུངས་པའི་ཕྱིར་རོ་ཡང་གསུང་། ཡང་གཉིས་པ་དེ་ལྟར་རིགས་
གཏད་བྱས་པས་ཚེ་ཕྱི་མའི་ཕན་ཡོན་འབྱུང་། དེ་ལ་སྡིག་པ་ཐམས་ཅད་བྱང་བྱས་ནས།
སྡིག་པ་ཀུན་ལས་ཐར་ཞེས་པ་ལུས་ངག་ཡིད་གསུམ་གྱི་སྡིག་པ་དག་པས་འབྲས་བུ་ངན་
སོང་གསུམ་གྱི་སྡུག་བསྔལ་མི་མྱོང་བ་མེད་པར་བྱེད་ཅེས་པའོ། །དེ་གང་གིས་བྱེད་ན་རྒྱུད་
དོ་ཅོག་གི་རྩ་བ་རྡོ་རྗེ་རྣམ་པར་འཇོམས་པ་འདིའི་གཟུངས་ཆོག་དང་རིགས་གཏད་ཀྱིས་
བྱེད་ཅེས་པའི་ཐ་ཚིག་གོ། །དེ་ལ་རྒྱུད་དོ་ཅོག་གི་རྩ་བ་ཞེས་པ་འདི་རྩ་བ་གཞན་བཤད་རྒྱུད་
ཡིན་པ་ལྟ་བུ་མ་ཡིན། འོན་ཀྱང་རྒྱུད་ཐམས་ཅད་ཀྱི་ཐོག་མའང་ལྔར་གསུངས་པས་རྩ་བ་
ཞེས་བྱའོ། །དཔེར་ན་འབྲས་བུ་མེ་ཏོག་ལོ་འདབ་སྡོང་པོ་དེ་རྣམས་ཀྱི་སྔ་ཤོས་ཤིང་རྩ་བ་
ཡིན་པས་རྩ་བ་ཞེས་ཟེར་བ་བཞིན་ནོ། །ཡང་གསུམ་པ་དེ་ལྟར་རིགས་གཏད་དང་གཟུངས་
ཆོག་བྱས་པས་ཚེ་འདིའི་ཕན་ཡོན་ཀྱང་འབྱུང་ཞེས་པ་སྟེ། མདོ་སྡེ་འདིའི་གཟི་བརྗིད་ལ་
༤341ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པས་སོ། །དོན་ནི་འདི་ཡིན་སྟེ་མདོ་འདི་མཉན་པའམ་ཆོ་ག་བྱས་པས་དེའི་བྱིན་
རླབས་ཀྱིས་སྲོག་ཆགས་ཐམས་ཅད་ཀྱི་ནད་ཞི་བ་དང་གདོན་ཞི་བ་དང་། ཚེ་དང་བསོད་
ནམས་འཕེལ་བ་ལ་སོགས་པ་ཚེ་འདིའི་འདོད་པ་ཐམས་ཅད་འགྲུབ་ཅེས་པའོ། །འོ་ན་ཤེས་
རབ་ཀྱི་ཕན་ཡོན་གསུམ་པོ་དེ་རྫས་གང་དང་གང་ལ་བརྟེན་ནས་འགྲུབ་ཅེ་ན། ལན་བསྟན་
པ་ནི། ནོར་བུ་ཞེས་པ་ལ་སོགས་པ་ཚིག་རྐང་པ་དྲུག་གིས་བསྟན་ཏོ། །རྫས་དེ་རྣམས་ཀྱང་
བུམ་པ་དང་། བུམ་པའི་རྫས་སྙིང་པོ་ལྔ་དང་། བརྟེན་པའི་རྫས་གསུམ་དང་། མགུལ་
བཅིངས་དང༌། ཆུ་བོ་རྒྱུན་དུ་བབ་པའི་ཆུ་རྣམས་སོ། །དེ་ཡང་བྱེ་བྲག་རྒྱས་པར་ལོ་རྒྱུས་ཀྱི་
སྐབས་སུ་བཤད་ཟིན་ཏོ། །
འོ་ན་རྫས་གཞན་ལ་མི་བྱེད་པར་དེ་རྣམས་ཁོ་ན་ལ་བྱེད་པ་ཅི་ཞེ་ན། རྫས་དེ་རྣམས་
སྔོན་འབྱུང་དུ་དགུ་པ་སྟེ་རྒྱུད་འདི་གསུངས་པའི་དུས་སུ་བཀྲ་མི་ཤིས་པ་ཐམས་ཅད་ནུབ་
ནས་བཀྲ་ཤིས་པར་བྱ་བའི་དོན་དུ་ལྷ་སྲིན་སྡེ་བརྒྱད་དང་སའི་ལྷ་མོ་དང་དགུས་རྫས་འདི་
རྣམས་ཕུལ་བའི་ཕྱིར་རོ། །འོ་ན་སྔོན་འབྱུང་དུ་དགུ་པོ་དེས་རྫས་ནི་དགུ་པོ་ཇི་ལྟར་ཕུལ་ཞེ་
ན། འདི་ལྟར་ངག་ཏུ་ཚིག་ཚོགས་འདི་བརྗོད་ཅིང་ཕུལ་བའོ། །ཡང་ན་སྔོན་འབྱུང་དུ་དགུ་
པོས་རྫས་དགུ་པོ་འདི་བཅོམ་ལྡན་འདས་ལ་ཕུལ་བ་ལ། བཅོམ་ལྡན་འདས་ཀྱིས་དེ་རྣམས་
ལ་བསྔོ་བའི་ཚུལ་ལམ་ཁ་ལན་ཚུལ་དུ་ཚིག་འདི་རྣམས་གསུངས་པའོ། །
དེ་ཡང་གང་དང་གང་ཡིན་ཞེ་ན། དེ་ལ་དྲི་ཟའི་རྒྱལ་པོས་རབ་དགས་ནོར་བུ་ཆུ་ཤེལ་
འབུལ་བའི་ཚིག་ནི་དྲི་མ་ཐམས་ཅད་ཅེས་པ་གྲྭ་ལོ་ཀ་གཅིག་གོ། །ལྷ་མ་ཡིན་གྱི་རྒྱལ་པོ་
ཐགས་བཟངས་རིས་ཀྱི་དུང་དཀར་འབུལ་བའི་ཚིག་ནི་སྨིན་ཅིང་ལ་སོགས་པ་གྲྭ་ལོ་ཀ་
གཅིག་གིས་བསྟན། ལྟོ་འཕྱེའི་རྒྱལ་པོ་སྒྲུབ་མགོ་ཅན་གྱི་རྩ་དུར་པ་འབུལ་བའི་ཚིག་ནི་
སེམས་ཅན་ལ་སོགས་པ་ཤུ་ལོ་ཀ་གཅིག་གིས་བསྟན། མིའམ་ཅིའི་རྒྱལ་པོ་ལྗོན་པ་རྟ་མགོ་
342



རྡོ་རྗེ་རྣམ་འཇོམས་ཀྱི་ཊཱི་ཀ
ཅན་གྱི་རིན་ཅན་རྨ་མེད་པ་འབུལ་བའི་ཚིག་ནི་འཕོང་པ་ལ་སོགས་པ་ཤཱ་ལོ་ཀ་གཅིག་གིས་
བསྟན། ལྷའི་རྒྱལ་པོ་ཚངས་པས་ཙནྡ་འབུལ་བའི་ཚིག་ནི་རང་བཞིན་ལ་སོགས་པ་རྐང་པ་
གཉིས་སོ། །བརྒྱ་བྱིན་གྱིས་ཤེལ་གྱི་རྡོ་རྗེ་འབུལ་བའི་ཚིག་ནི། ཡང་རང་བཞིན་ལ་སོགས་
པ་རྐང་པ་གཉིས་སོ། །སྲིན་པོའི་རྒྱལ་པོ་ཐོད་འཕྲེང་ཅན་གྱིས་མི་ཤའི་ཕྲེང་བའི་ཚིག་ནི་ཡང་
འདམ་གྱིས་ལ་སོགས་པ་ཚིག་རྐང་པ་གཉིས་སོ། །ནམ་མཁའ་ལྡིང་གི་རྒྱལ་པོ་གསེར་མིག་
ཅན་གྱིས་གསེར་འབུལ་བའི་ཚིག་ནི་རང་བཞིན་ལ་སོགས་པ་རྐང་པ་གཉིས་སོ། །འོ་ན་
རང་གི་སེམས་ཉིད་དག་པ་ཡིན་པ་ལ་བཀྲུ་རྒྱུ་ཅི་ཡོད་ཞེ་ན། བདེན་སྟེ། ཆོས་ཐམས་ཅད་
རང་བཞིན་གྱིས་རྣམ་པར་དག་པ་ཡིན་ཡང་། གློ་བུར་དུ་དྲི་མ་ཡོད་པས། དེ་བཀྲུ་བའི་ཕྱིར་
གློ་བུར་གྱི་དྲི་མ་དག་པར་གྱུར་ཅིག་ཅེས་སྟེ་བརྒྱད་ཀྱིས་བརྗོད་པའོ། །ཡང་ན་སྔོན་འབྱུང་དུ་
བཅོམ་ལྡན་འདས་ཉིད་ཀྱིས་གསུངས་པའོ། །སའི་ལྷ་མོས་བུམ་པ་ཕུལ་བའི་ཚིག་ནི་ཡོན་
ཏན་ལ་སོགས་པ་ཤཱ་ལོ་ཀ་གཅིག་གོ། །སྔོན་འབྱུང་དུ་བརྗོད་པའམ་གསུངས་པ་དེ་ལྟར་རྗེས་
འཇུག་ཏུ་རྣལ་འབྱོར་པ་ཁྲུས་བྱེད་པ་རྣམས་ཀྱིས་ཀྱང་དེ་ལྟར་བརྗོད་ཅིང་ཁྲུས་བྱ་ཞེས་པའོ། །
སྤྱིའི་ཚད་དམ་ཐུན་འཚམས་ཀྱི་གྲངས་ཇི་ཙམ་གདོན་ཞེ་ན། ལན་དུ་ལན་གྲངས་ཉི་ཤུ་རྩ་
གཅིག་གམ་བརྒྱ་རྩ་བརྒྱད་གདོན་པར་བྱ་ཞེས་པའོ། །འོ་ན་སྔགས་རང་གང་གདོན་ཞེ་ན།
ལན་དུ་རྡོ་རྗེ་རྣམ་འཇོམས་བཟློས་ནས་ནི་ཞེས་པ་སྟེ། རྣམ་འཇོམས་ཀྱི་སྔགས་བཟླས་པར་
བྱ་ཅེས་པའོ། །དེ་བུམ་པ་ལ་བཟླས་ནས་ཅི་བྱེད་ཞེ་ན། ལན་དུ་རྒྱལ་པོ་རྟག་ཏུ་ཁྲུས་གྱིས་
ཤིག་ཅེས་པའོ། །དེ་ཡང་རྒྱལ་པོ་བྱ་བ་དཔོན་ཡིན་པས་མཚོན་པར་ཟད་ཀྱི། །དེ་བཞིན་དུ་
རྗེ་དཔོན་དང་འབངས་དང་བློན་པོ་ལ་སོགས་པ་ཀུན་ཀྱང་རྟག་ཏུ་ཁྲུས་ཀྱིས་ཤིག་ཅེས་པར་
སྡེབ་བོ། །ཕན་ཡོན་བསྟན་ཟིན་ཏོ།། །།
དེ་ནས་འཇུག་རྗེས་སུ་ཡི་རང་བ་བསྟན་པ་ནི་བཅོམ་ལྡན་འདས་ཞེས་པ་ནས་བསྟོད་
མ343༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོ་ཞེས་པའི་བར་རོ། །དེ་ལ་བཅོམ་ལྡན་འདས་ཞེས་པ་ནི་རྣམ་པ་རྡོ་རྗེ་སེམས་དཔར་
བཞུགས་པ་དེའོ། །རྡོ་རྗེའི་ཏིང་ངེ་འཛིན་དེ་ལས་བཞེངས་ཏེ་ཞེས་པ་ནི་ལོངས་སྐུ་ཞུ་སྟེ་སྤྲུལ་
སྐུ་ཤཱཀ་ཐུབ་ཀྱི་རྣམ་པར་བཞུགས་པའོ། །འཛུམ་པ་མཛད་ནས་ཞེས་པ་ནི་སྤྲུལ་སྐུ་འཁོར་
ལའོ། །ལྷ་དང་ལ་སོགས་པ་འཇིག་རྟེན་པའི་འཁོར་ཏེ་སྔར་བཤད་ཟིན། ཤུགས་ཀྱིས་
འདས་པའི་འཁོར་ས་དང་པོ་ནས་བཅུའི་བར་གྱི་བྱང་ཆུབ་སེམས་དཔའ་རྣམས་ཀྱང་ཤུགས་
ཀྱིས་ཤེས་པར་བྱ། མངོན་པར་བསྟོད་པ་ནི་རྗེས་སུ་ཡི་རང་སྟེ། ལེགས་སོ་ཞེས་གསུངས་
པའོ།། །།
རྒྱུད་རྒྱལ་རྡོ་རྗེ་རྣམ་འཇོམས་ཀྱི། །ཚིག་དོན་རྣམ་པར་ཕྱེ་བའི། །ཊིཀྐ་ཆུང་སྒྲོན་མེ་
མཛད་པ་འདིས། །རང་གཞན་གཉིས་ཀྱི་སྒྲོན་མེར་ཤོག །སྤེལ་བ་མང་ན་མི་རུང་སྟེ། །དམ་
ཚིག་ཅན་ལ་ཅི་རིགས་སྦྱར། །ཊཱིཀ་ཉི་མའི་གཟི་བརྗིད་ཅེས་བྱ་བ་རྫོགས་སོ།། །།ཨིཏི།
དགེའོ། །
344



༄༅། །དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་
བའི་རིམ་པ་རྣལ་འབྱོར་གྱི་དབང་ཕྱུག་ཆེན་པོའི་
མན་ངག་བཞུགས་སོ། །
ནུབ་པ་རིག་འཛིན་གྲགས།
བླ་མ་དམ་པ་རྣམས་ཀྱི་ཞབས་ལ་སྤྱི་བོས་གུས་པས་ཕྱག་འཚལ་ལོ། །སློབ་དཔོན་
རྣལ་འབྱོར་གྱི་དབང་ཕྱུག་ཆེན་པོ་མཐུ་སྟོབས་ཀྱི་མགོན་པོའི་བཞེད་པའི་མན་ངག་གིས་
དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་ཆོ་ག་ནི། རྒྱུད་དོ་ཅོག་
གི་རྩ་བ་སྟེ། ཞེས་འབྱུང་བས་ན་སྤྱིར་རྒྱུད་སྡེ་བཞི་ཀ་དང་མཐུན་པར་བསྒྲུབ་པ་ཡིན་ལ་
འདིར་གཙོ་བོར་རྣལ་འབྱོར་ཆེན་པོ་དང་མཐུན་པར་བསྒྲུབ་ན་བཞི་སྟེ།
བསྙེན་སྒྲུབ་ཐུན་མོང་དུ་གྱུར་པའི་སྒོམ་བཟླས་བྱ་བ་དང་། དེ་སྔོན་དུ་སོང་བའི་ཕྲིན་
ལས་ལ་སྦྱར་བ་དང་། དེ་དག་ལ་ཐུན་མོང་དུ་དགོས་པའི་གཏོར་མའི་ཆོ་ག་དང་། རང་
གཞན་ལ་ཕན་ཐོགས་པའི་དོན་དུ་བུམ་པའི་ཆོ་གའོ། །དང་པོ་ལ་གཉིས། ལྷ་བསྐྱེད་པ་དང་
བཟླས་པ་བྱ་བའོ། །དང་པོ་ལ་གསུམ། ཐབས་ཀྱི་སྲུང་བ་དང་། ཤེས་རབ་ཀྱི་སྲུང་བ་དང་།
གཉིས་སུ་མེད་པའི་སྲུང་བའོ། །དང་པོ་ལ་རྗེ་བཙུན་གྱི་ཞལ་སྔ་ནས་རྒྱས་པར་བྱེད་ན། རང་
༤345



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐད་ཅིག་གིས་རྡོ་རྗེ་རྣམ་པར་འཇོམས་པར་གསལ་བའི་སྙིང་གའི་ཧཱུྃ་གི་འོད་ཀྱིས་བླ་མ་དང་
ལྷ་བདུན་ཅུ་རྩ་ལྔའི་ཚོགས་ཀྱི་ཞིང་མདུན་གྱི་ནམ་མཁར་སྤྱན་དྲངས་ལ་སྙིང་ག་ནས་མཆོད་
པའི་ཡོ་བྱད་དཔག་ཏུ་མེད་པ་སྤྲོས་ལ་མཆོད་པ་དང་། དེ་ནས་རྡོ་རྗེ་གུར་ནས་འབྱུང་བའི་
ཚིགས་བཅད་ཀྱིས་ཡན་ལག་བདུན་པ་བྱས་ལ། ཚད་མེད་པ་བཞི་བསྒོམས་ཀྱང་ཉེས་པ་
མེད་དོ་ཞེས་ཀྱང་གསུང་ལ། གཙོ་ཆེར་འདི་མཛད་དེ། ཐོག་མར་དཀོན་མཆོག་གསུམ་ལ་
སྐྱབས་འགྲོ་བྱ། ཁམས་གསུམ་གྱི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་
ལྡན་པར་གྱུར་ཅིག་སྙམ་པའི་བྱམས་པ་དང་། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་
བར་གྱུར་ཅིག་སྙམ་པའི་སྙིང་རྗེ་དང་། བདེ་བ་དང་ལྡན་ཅིང་སྡུག་བསྔལ་གྱི་རྒྱུ་དང་བྲལ་ན་
རེ་དགའ་སྙམ་པའི་དགའ་བ་དང་། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་
བྱ། དེའི་དོན་དུ་རྡོ་རྗེ་རྣམ་པར་འཇོམས་པ་བསྒོམ་སྙམ་པའི་བྱང་ཆུབ་ཀྱི་སེམས་བསྒོམ།
གཉིས་པ་ཤེས་རབ་ཀྱི་སྲུང་བ་ནི། ཆོས་ཐམས་ཅད་སེམས་ཡིན། དེ་ཡང་སྒྱུ་མ་ལྟ་བུ་ཡིན།
དེའང་རང་བཞིན་གྱིས་མེད་པ་ཡིན་སྙམ་དུ་བསམས་ལ་ངག་ཏུ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་
ཝ་ཨཱཏྨ་ཀོཉཧཾ། ཞེས་བརྗོད་པས་སྣང་བ་མི་དམིགས་པའི་སྟོང་པར་བསྒོམ་མོ། །
གསུམ་པ་གཉིས་སུ་མེད་པའི་སྲུང་བ་ལ་བཞི་ལས། དང་པོ་དམ་ཚིག་སེམས་དཔའ་
བསྐྱེད་པ་ནི། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་སྟེང་དུ་ཧཱུྃ་ལས་སྣ་ཚོགས་
རྡོ་རྗེའི་ལྟེ་བ་ལ་ཧཱུཾ་གིས་མཚན་པ་བསམ། ཧཱུྃ་དེ་ལས་འོད་ཟེར་འཕྲོས་པས་རྡོ་རྗེའི་རྭ་བ་
དང་། དེའི་ཕྱི་རོལ་ཏུ་མེ་རི་འབར་བ་དང་། སྟེང་དུ་འཕྲོས་པས་གུར་དང་བླ་རེ་དང་འོག་ཏུ་
འཕྲོས་པས་རྡོ་རྗེའི་ས་གཞིར་བསམ། དེའི་ནང་དུ་པཾ་ལས་པདྨ་དང་རཾ་ལས་ཉི་མའི་སྟེང་དུ་
ལས་འཁོར་ལོ་རྩིབས་བཅུ་པ་རྩིབས་ཀྱི་ནང་ཐམས་ཅད་ཁོག་སྟོང་ལྟེ་བ་མུ་ཁྱུད་དང་
བཅས་པ་བསྒོམ། དེའི་ནང་དུ་ལྟེ་བ་དང་རྩིབས་བཅུའི་ནང་དུ་པཾ་ལས་པདྨ་དང་རཾ་ལས་ཉི་
346



དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ།
མའི་གདན་བཅུ་གཅིག་བསམ། དེ་རྣམས་ཀྱི་སྟེང་དུ་དབུས་སུ་ཚངས་པ། དབང་པོ། ཉེ་
དབང་། དྲག་པོ་སྟེ་བདུད་བཞིའི་གདན། ཕྱོགས་མཚམས་བརྒྱད་དུ་ཕྱོགས་སྐྱོང་བརྒྱད།
སྟེང་དུ་ཉི་ཟླ་གཉིས། འོག་ཏུ་ས་བདག་ཕག་སྟེ་དེ་རྣམས་བསམ། དེ་ནས་གདན་དབུས་
མའི་སྟེང་དུ་ཧཱུཾ་ལས་རྡོ་རྗེ་ཧཱུྃ་གིས་མཚན་པའི་ཧཱུྃ་ལས་འོད་ཟེར་འཕྲོས་པས་འཕགས་པ་
མཆོད། སེམས་ཅན་གྱི་དོན་བྱས་ཚུར་བསྡུས་ཏེ་གཅིག་ཏུ་གྱུར་པ་ལས་རྡོ་རྗེ་རྣམ་པར་
འཇོམས་པ་སྐུ་མདོག་ལྗང་བ། ཅུང་ཟད་ཁྲོས་པ་ལ་ཡིད་ཙམ་འཛུམ་པ། གཡས་སྣ་ཚོགས་
རྡོ་རྗེ་ཐུགས་ཀར་འཛིན་པ། གཡོན་དྲིལ་བུ་དཀུར་བསྟེན་པ། རང་སྣང་གི་ཡུམ་དང་བཅས་
པ་བསྒོམས་ན་ཞབས་གཡས་བརྐྱངས་པའམ། ཡུམ་མེད་ན་གཡོན་བརྐྱངས་པའི་སྐྱིལ་ཀྲུང་
ཕྱེད་པས་བཞུགས་པ། དར་གྱི་ཤམ་ཐབས་ཅན། རིན་པོ་ཆེའི་རྒྱན་དུ་མས་བརྒྱན་པ། དབུ་
སྐྲ་སེར་པོ་གྱེན་དུ་བརྗེས་པ་བསྒོམ། དེ་ནས་ཕྱོགས་མཚམས་ཀྱི་ཁྲོ་བོ་རྣམས་བསྐྱེད་པ་ནི།
གཙོ་བོའི་ཐུགས་ཀར་པདྨ་དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་བསམས་ལ།
ཧཱུཾ་ལས་འོད་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔག་ཏུ་
མེད་པ་སྤྱན་དྲངས་ནས་ཐུགས་ཀར་ཞུགས་པས་བདག་ཉིད་ཀྱི་ལུས་རྡོ་རྗེའི་རང་བཞིན་དུ་
གྱུར་པར་བསམས་ལ། དེ་ནས་ཐུགས་ཀའི་ཧཱུྃ་ལས་ཁྲོ་བོ་རྣམས་སྤྲུལ་ཞིང་ངག་ཏུ་ཡང་ཧཱུྃ་
བཅུ་རིམ་གྱིས་བརྗོད་པའི་རྐྱེན་གྱིས་བསྐྱེད་པར་བྱ་སྟེ། ཤར་ཕྱོགས་སུ་གཤིན་རྗེ་གཤེད་
སྔོན་པོ་གཡས་ཐོ་བ་བསྣམས་པ། ལྷོ་ཕྱོགས་སུ་ཤེས་རབ་མཐར་བྱེད་དཀར་པོ་གཡས་རྡོ་
རྗེས་མཚན་པའི་དབྱུག་ཐོ་འཛིན་པ། ནུབ་ཕྱོགས་སུ་པདྨ་མཐར་བྱེད་དམར་པོ་གཡས་
ཨུཏྤལ་དམར་པོ་འཛིན་པ། བདུད་རྩི་འཁྱིལ་པ་གཙོ་བོ་དང་ཐ་དད་མེད་པས་ན་བྱང་ཕྱོགས་
སུ་ཧཱུྃ་མཛད་ནག་པོ་ཕྱག་གཉིས་ཀྱིས་རྡོ་རྗེ་དྲིལ་བུ་ཐུགས་ཀར་བསྣོལ་ཏེ་འཛིན་པའོ། །བྱང་
ཤར་དུ་ཨ་ཙ་ལ་ནག་པོ་གཡས་རལ་གྲི་འཛིན་པ། ཤར་ལྷོར་ཊ་ཀི་རཱ་ཛ་ནག་པོ་གཡས་
ལ347



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྕགས་ཀྱུ་འཛིན་པ། ལྷོ་ནུབ་ཏུ་ནཱི་ལ་དཎྜ་སྔོན་པོ་གཡས་དབྱུག་པ་འཛིན་པ། ནུབ་བྱང་དུ་
མ་ཧཱ་བ་ལ་ནག་པོ་གཡས་རྩེ་གསུམ་འཛིན་པ། སྟེང་དུ་ཙཀྲ་ཝཏྟི་སེར་པོ་གཡས་འཁོར་ལོ་
འཛིན་པ། འོག་ཏུ་གནོད་མཛེས་ནག་པོ་གཡས་གཏུན་ཤིང་འཛིན་པའོ། །ཧཱུཾ་མཛད་མ་ཡིན་
པ་གཞན་དགུ་པོ་ཐམས་ཅད་གཡོན་ཐུགས་ཀར་སྡིགས་མཛུབ་མཛད་པ། ཐམས་ཅད་ཀྱང་
ཞབས་གཡོན་བརྐྱང་པས་བཞུགས་པ་བསྒོམ།
ཡང་གཙོ་བོའི་ཐུགས་ཀའི་ཧཱུྃ་ལས་རྡོ་རྗེའི་ཕོ་ཉ་མོ་དྲུག་ཅུ་རྩ་བཞི་སྤྲུལ་ལ་རྩིབས་ཀྱི་
ཕྱི་རོལ་གྱི་མུ་ཁྱུད་ཀྱི་ཕྱོགས་མཚམས་སུ་བརྒྱད་བརྒྱད་དགོད་པར་བྱ་སྟེ། ཀྱེ་རྡོ་རྗེ་མ། དོན་
ཡོད་རྡོ་རྗེ་མ། རྡོ་རྗེ་གནོད་མཛེས་མ། རྡོ་རྗེ་བདེ་བར་འགྲོ་མ། རྡོ་རྗེ་འཇིགས་པར་བྱེད་མ།
རྡོ་རྗེ་ལས་ཐམས་ཅད་མ། རྡོ་རྗེ་ཐུགས་མ། རྡོ་རྗེ་སྡིག་པ་འཇོམས་པར་བྱེད་མ་སྟེ་བརྒྱད་པོ་
ཤར་དུའོ། །རྡོ་རྗེ་བུམ་པ་མ། རྡོ་རྗེ་ལྟ་བ་མ། རྡོ་རྗེ་དོན་གྲུབ་མ། རྡོ་རྗེ་ལས་མ། རྡོ་རྗེ་དམ་
ཚིག་མ། ཀུ་རུ་ཀུལླེ་རྡོ་རྗེ་མ། རྡོ་རྗེ་པྲ་བ་རཱི། རྡོ་རྗེ་དབང་དུ་བྱེད་མ་སྟེ་བརྒྱད་པོ་ཤར་ལྷོར་
རོ། །རྡོ་རྗེ་ཞགས་པ་མ། རྡོ་རྗེ་རྨོངས་བྱེད་མ། རྡོ་རྗེ་མགྲིན་བྱེད་མ། རྡོ་རྗེ་གཞན་གྱི་རིག་
སྔགས་འཆིང་མ། རྡོ་རྗེ་གཞན་གྱི་རིགས་སྔགས་ཕྱིར་གསོ་མ། རྡོ་རྗེ་དགྱེས་མ། རྡོ་རྗེ་ལེན་
མ། རྡོ་རྗེ་མིག་སྨན་མ་སྟེ་བརྒྱད་ལྷོར་རོ། །རྡོ་རྗེ་སྒྲུབ་པ་མ། རྡོ་རྗེ་སྲུང་མ། རྡོ་རྗེ་དོན་བྱེད་མ།
རྡོ་རྗེ་ལྟ་བ་མ། རྡོ་རྗེ་གཞོན་ནུ་མ། རྡོ་རྗེ་སྙིང་གི་ཞགས་པ་མ། རྡོ་རྗེ་གནོད་སྦྱིན་མ། རྡོ་རྗེ་
མགྱོགས་མ་སྟེ་བརྒྱད་པོ་ལྷོ་ནུབ་ཏུའོ། །རྡོ་རྗེ་ལེན་པ་མ། རྡོ་རྗེ་ཐམས་ཅད་འཕྲོག་མ། རྡོ་རྗེ་
བླང་མ། རྡོ་རྗེ་རི་ཁྲོད་མ། རྡོ་རྗེ་བསྣུན་མ། རྡོ་རྗེ་མཛེས་པའི་སྙེ་མ། རྡོ་རྗེ་མེ་ཏོག་སྙིམ་པ་མོ། རྡོ་རྗེ་
ཐེག་པ་མ་སྟེ་བརྒྱད་ནུབ་ཏུའོ། །རྡོ་རྗེ་གདོན་དང་རིམས་ནད་ཀྱིས་ཐེབས་སུ་འཇུག་མ། རྡོ་རྗེ་བྱེད་པ་
མ། རྡོ་རྗེ་བློ་གྲོས་མ། རྡོ་རྗེ་སྒྲ་མ། རྡོ་རྗེ་ཁྲོ་བ་མ། རྡོ་རྗེ་གནོད་མཛེས་མ། རྡོ་རྗེ་གཏུམ་མོ། རྡོ་
རྗེ་སྦྱིན་པ་མ་སྟེ་བརྒྱད་ནུབ་བྱང་དུའོ། །རྡོ་རྗེ་ཤིང་ལོ་མ་དང་། རྡོ་རྗེ་ངེས་པར་གནོད་མཛེས་
348ལ



དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ།
མ། རྡོ་རྗེ་འདོད་མ། རྡོ་རྗེ་ཕུར་བུ་མ། རྡོ་རྗེ་སྨྲ་བ་མ། རྡོ་རྗེ་དགོད་མ། རྡོ་རྗེ་མི་འཇིགས་པ་
སྦྱིན་མ། རྡོ་རྗེ་སྤྱན་དྲ་མ་སྟེ་བརྒྱད་བྱང་དུའོ། །རྡོ་རྗེ་རབ་སྒྲུབ་མ། རྡོ་རྗེ་དགའ་བར་བྱེད་མ།
རྡོ་རྗེ་རང་བྱུང་མ། རྡོ་རྗེ་ཐུབ་པ་མ། ངག་གི་རྡོ་རྗེ་མ། རྡོ་རྗེ་དབང་དུ་བྱེད་མ། རྡོ་རྗེ་ཐིག་ལེ་
མ། རྡོ་རྗེ་སྲུང་མ་སྟེ་བརྒྱད་བྱང་ཤར་དུའོ། །
དེ་དག་གི་སྐུ་མདོག་ནི་ཤར་གྱི་རྣམས་དཀར་པོ། ལྷོའི་རྣམས་སེར་པོ། ནུབ་ཀྱི་
རྣམས་དམར་པོ། བྱང་གི་རྣམས་ལྗང་གུ། མཚམས་ཀྱི་རྣམས་ཕྱེད་གཟུགས་ཏེ་ཤར་ལྷོའི་
རྣམས་གཡས་དཀར་ལ་གཡོན་སེར། ལྷོ་ནུབ་ཀྱི་རྣམས་གཡས་སེར་ལ་གཡོན་དམར་བ།
ནུབ་བྱང་གི་རྣམས་གཡས་དམར་ལ་གཡོན་ལྡང་། བྱང་ཤར་གྱི་རྣམས་གཡས་ལྗང་ལ་
གཡོན་དཀར་བའོ། །ཐམས་ཅད་ཞལ་གཅིག་ཕྱག་གཉིས་པ་སྟེ། ཕྱག་མཚན་ནི་ཤར་གྱི་རྣམས་
གཡས་འཁོར་ལོ། ལྷོའི་རྣམས་རིན་པོ་ཆེ། ནུབ་ཀྱི་རྣམས་པདྨ། བྱང་གི་རྣམས་རལ་གྲི། བྱང་
ཤར་གྱི་རྣམས་ལྟེ་བ་ལ་མིག་འབྲས་ཀྱིས་མཚན་པའི་འཁོར་ལོ། ཤར་ལྷོ་པ་རྣམས་རྡོ་རྗེ།
ནུབ་པ་རྣམས་ཀྱི་པདྨ། ནུབ་བྱང་གི་རྣམས་ཨུཏྤལ། གཡོན་ཐམས་ཅད་སྡིགས་མཛུབ་བོ། །
ཡང་ན་ཐམས་ཅད་རྡོ་རྗེ་དྲིལ་བུ་འཛིན་ཡང་བཏུབ་བོ། །ཞེས་ཀྱང་གསུང་ངོ་། །
གཉིས་པ་སྐུ་གསུང་ཐུགས་བྱིན་གྱིས་བརླབ་པ་ནི། ལྷ་རྣམས་ཀྱི་དཔྲལ་བར་ཨོཾ་
དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ་བསམ། གསུམ་པ་ཡེ་ཤེས་པ་
གཞུག་པ་ནི། གཙོ་བོའི་ཐུགས་ཀའི་ཧཱུཾ་ལས་འོད་འཕྲོས་ཏེ་ལྷ་བདུན་ཅུ་རྩ་ལྔའི་ཡེ་ཤེས་པ་
སྤྱན་དྲངས་ལ་གཉིས་སུ་མེད་པར་བསྟིམ་མོ། །བཞི་པ་དབང་བསྐུར་བ་ནི། གཙོ་བོའི་
ཐུགས་ཀའི་ཧཱུཾ་ལས་འོད་བྱུང་བས་དབང་བསྐུར་གྱི་ལྷ་དེ་བཞིན་གཤེགས་པ་རིགས་ལྔ་ལ་
སོགས་པ་སྤྱན་དྲངས་ལ། ཁྱེད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་
བཏབ་པས་ལྷ་རྣམས་ཀྱིས་རིན་པོ་ཆེའི་བུམ་པ་ཡེ་ཤེས་ཀྱི་བདུད་རྩིས་གང་བས་དབང་
ལ349ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྐུར་ནས་ཆུ་ལྷག་མ་ཡར་ལུད་པ་ལས། གཤིན་རྗེ་གཤེད་ལ་རྣམ་སྣང་། པདྨ་མཐར་བྱེད་
ལ་འོད་དཔག་མེད། གཙོ་བོ་ལ་སོགས་པ་ཁྲོ་བོ་དགུ་ལ་མི་བསྐྱོད་པ། ཕོ་ཉ་མོ་རྣམས་ལ་
ཤར་གྱི་དང་བྱང་ཤར་གྱི་ལ་རྣམ་སྣང་། ཤར་ལྷོའི་ལ་མི་བསྐྱོད་པ། ལྷོའི་དང་ལྷོ་ནུབ་ཀྱི་ལ་
རིན་འབྱུང་། ནུབ་ཀྱི་ལ་འོད་དཔག་མེད། ནུབ་བྱང་དང་བྱང་གི་ལ་དོན་ཡོད་གྲུབ་པས་དབུ་
བརྒྱན་པའོ། །ཡང་ན་མདོར་བསྡུས་པ་ལྟར་ན་དབང་མ་བསྐུར་བར་དབུ་རྒྱན་རང་ཆས་སུ་
བསམས་ཀྱང་རུང་ངོ་། །དེ་དག་གིས་ནི་སྲུང་བ་གསུམ་གྱི་ལྷ་བསྒོམ་པའོ། །
གཉིས་པ་བཟླས་པ་བྱ་བ་ལ་སྔགས་ནི་ཉེ་སྙིང་གཙོ་བོ་འབའ་ཞིག་གིའོ། །སྙིང་པོ་ཁྲོ་
བོ་བཅུ་དང་ཐུན་མོང་དུའོ། །རྩ་སྔགས་རྡོ་རྗེ་ཕོ་ཉ་མོ་རྣམས་དང་ཐུན་མོང་དུའོ། །ཡང་ན་
གསུམ་ཀ་ཡང་གསུམ་ཀའི་ཐུན་མོང་བ་སྟེ། རྩ་སྔགས་ཀྱི་ན་མོ་རཏྣ་ཏྲ་ཡཱ་ཡ། ན་མཿཙཎྜ་བཛྲ་
པཱ་ཎ་ཡེ་ཞེས་གཙོ་བོའི་འོ། །མ་ཧཱ་ཡཀྵ་སེ་ན་པ་ཏ་ཡེ། ཞེས་པ་ཁྲོ་བོ་བཅུའི་འོ། །ཨོཾ་ཏྲ་ཊ་ཞེས་
པ་མན་ཆད་རྡོ་རྗེ་ཕོ་ཉ་མོའི་འོ། །སྙིང་པོ་ཡང་། པ་ཏ་ཡེ་ཞེས་པ་ཡན་ཆད་གཙོ་མོའི་འོ། མ་
ཧཱ་ཡཀྵ་སེ་ན་པ་ཏ་ཡེ་དང་། ཨོཾ་ཧ་ར་སོགས་ཁྲོ་བོ་བཅུའི་འོ། །མཇུག་གི་ཧཱུྃ་ཕཊ་ཕོ་ཉ་མོའི་
འོ། །ཉེ་སྙིང་ཡང་། ན་མཿཙཎྜ་བཛྲ་ཀྲོ་དྷ་གཙོ་བོའི་འོ། །ཨོཾ་ཧུ་ལུ་སོགས་ཁྲོ་བོ་བཅུའི་འོ། །
གཤམ་གྱི་ཧཱུྃ་ཕཊ་ཕོ་ཉ་མོའི་འོ། །ཞེས་ཀྱང་གསུངས་ཏེ་སྔ་མ་གཙོ་བོར་མཛད་དོ། །དེ་དག་ཟློས་
པའི་ཚེ་ཐོག་མར་མས་རིམས་སུ་ལན་འགའ་བཟླ་སྟེ། དང་པོ་ཉེ་སྙིང་དེ་ནས་སྙིང་པོ་དེ་ནས་རྩ་
སྔགས་སོ། །དེ་ནས་རྒྱུད་ཀྱི་རིམ་པ་ལྟར་བཟླ་སྟེ། གང་ལྟར་ཡང་ལྷའི་སྐུ་ལ་དམིགས་ཤིང་
བཟླ་བར་བྱའོ། །ཐུན་འཇོག་པའི་ཚེ་ལྷ་དང་སྲུང་འཁོར་ལ་སོགས་པ་ཐུགས་ཀར་བསྡུས་ལ་
གཙོ་བོའི་ང་རྒྱལ་གྱིས་སྤྱོད་ལམ་བྱའོ། །སྲོད་ཐུན་གྱི་འཇུག་ཏུ་ནི་གཙོ་བོ་ཡང་ཐུགས་ཀའི་ཧཱུྃ་
ལ་བསྡུ། ཧཱུྃ་ཡང་ཞབས་ཀྱུ་ནས་རིམ་གྱིས་བསྡུས་ནས། སྟོང་པའི་ངང་ལས་ཉལ་བར་བྱའོ། །
དེ་ལྟར་སྒོམ་བཟློས་ཡུན་རིང་དུ་བྱས་པས་དངོས་གྲུབ་ཀྱི་མཚན་མ་ཅི་རིགས་པ་རྙེད་པའམ།
ལ350



དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ།
བཞི་འབུམ་ལ་སོགས་པའི་གྲངས་ཡོངས་སུ་རྫོགས་པ་ནི་བསྙེན་སྒྲུབ་ཐུན་མོང་བའོ། །
སྤྱི་དོན་གཉིས་པ་དེ་ལ་བརྟེན་ནས་ལས་ལ་སྦྱར་བ་ནི་བཞི་སྟེ། གང་ཟག་དབང་པོ་
རབ་ཀྱིས་བསམ་གཏན་ལ་བརྟེན་པ་དང་། འབྲིང་གིས་སྔགས་དང་བསམ་གཏན་གཉིས་ཀ་
ལ་བརྟེན་པ་དང་། ཐ་མས་དེ་དག་གི་སྟེང་དུ་འཁྲུལ་འཁོར་དང་། ཤིན་ཏུ་ཐ་མལ་གྱིས་དེ་
དག་གི་ཡང་སྟེང་དུ་སྦྱིན་སྲེག་ལ་བརྟེན་ཏེ་ལས་བཞི་བསྒྲུབ་པའོ། །དང་པོ་ནི་ཞི་བ་ལ་
སོགས་པ་ལས་གང་བསྒྲུབ་པར་འདོད་པ་དེ་ལ་ཆེད་དུ་དམིགས་ནས་ལྷ་བསྒོམ་ཞིང་བསྒྲུབ་
བྱ་གཞན་གྱི་གདོན་ཞི་བར་བྱ་རྒྱུའམ། ཚེ་རྒྱས་པ་ལ་སོགས་པ་དེ་འཁོར་ལོའི་ནང་དུ་
བསམས་ནས། གང་ལ་དམིགས་པ་དེ་ཐོགས་པ་མེད་པར་འགྲུབ་བོ། །གཉིས་པའང་
དམིགས་པ་དང་བསམ་པ་དེ་ལྟ་བུས་ལྷ་བསྒོམས་ཤིང་། ཤཱནྟཾ་ཀུ་རུ་ལ་སོགས་པ་སོ་སོའི་
སྤེལ་ཚིག་དང་བཅས་པའི་སྔགས་བཟླས་ན་འགྲུབ་བོ། །གསུམ་པ་ནི། བྲི་བའི་གཞི་གྲོ་
གའམ་རས་སམ་ཤིང་ཤུན་ལ་སྣག་ཚ། སྐྱེས་པ་བསྲུང་བ་ལ་གུར་ཀུམ་དང་། བུད་མེད་
བསྲུང་བ་ལ་འགིའུ་ཝང་ངམ། ཡང་ན་ཞི་བ་ལ་ཙནྡན་དཀར་པོ། རྒྱས་པ་ལ་གུར་ཀུམ་མམ་
འགི་ཝང་། དབང་ལ་སྲིད་ལག་གི་ཁྲག་གམ་རྒྱ་སྐྱེགས། དྲག་པོ་ལ་དུག་དང་། ཁྲག་དང་།
སྐྱེ་ཚེ་ལ་སོགས་པ་རྣམས་ཀྱིས་བྲིའོ། །དབྱིབས་ནི་རྩིབས་བཅུ་པ་ལྟེ་བ་མུ་ཁྱུད་དང་བཅས་
པའི་ལྟེ་བ་ལ་ཉེ་སྙིང་། རྩིབས་བཅུ་ལ་སྙིང་པོའི་སྔགས་ཚན་པ་བཅུ་རུ་བགོས་ལ་བྲི། མུ་
ཁྱུད་ལ་རྩ་སྔགས་བྲིས་ཏེ། སྔགས་ཐམས་ཅད་ལ་ཆེ་གེ་མོ་ལ་རཀྵ་ཀུ་རུ་དང་། ཤཱནྟིཾ་ཀུ་རུ་ལ་
སོགས་པ་སྤེལ་ཚིག་དང་བཅས་པ་བྲི། རབ་གནས་གཞན་དང་མཐུན་པར་བྱས་ལ། སྲུང་བ་
དང་ཞི་བ་ལ་ནི་ལུས་ལ་བཅངས་པས་འགྲུབ་པར་འགྱུར་རོ། །རྒྱས་པ་ལ་ནི་གཙུག་ལག་
ཁང་དུ་མཆོད་པ་རྒྱ་ཆེན་པོས་མཆོད་པ་དང་། དབང་ལ་ནི་ཟ་མ་ཏོག་ལ་སོགས་པའི་ནང་དུ་
མར་དང་སྦྲང་རྩིའི་དབུས་སུ་བཞག་པར་བྱ་བ་དང་། མངོན་སྤྱོད་ལ་ནི་མཆོད་རྟེན་ལ་
མ351ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པའི་འོག་ཏུ་མནན་པ་བྱས་པས་འགྲུབ་པར་འགྱུར་རོ། །
བཞི་པ་སྦྱིན་སྲེག་གིས་ལས་བཞི་བསྒྲུབ་པ་ལ་ཐབ་ཀྱི་དབྱིབས་ནི་ཞི་བ་ལ་ཟླུམ་པོར་
བྱའོ། །རྒྱས་པ་ལ་གྲུ་བཞི། དབང་ལ་ཟླ་གམ། དྲག་པོ་ལ་གྲུ་གསུམ། ཚད་ནི་བྲུས་པའམ་བྲིས་
པ་གང་ལྟར་ཡང་རུང་སྟེ། ཞི་བའི་རྒྱར་ཁྲུ་གང་། ཟབས་སུ་ཁྲུ་ཕྱེད། རྒྱས་པའི་རྒྱུར་ཁྲུ་དོ།
ཟབས་སུ་ཁྲུ་གང་། དབང་གི་ཚད་ཞི་བ་དང་མཐུན། དྲག་པོ་ལ་རྒྱར་སོར་ཉི་ཤུ། ཟབས་སུ་
སོར་བཅུ། ཁ་དོག་ནི་ཞི་བ་ལ་དཀར། རྒྱས་པ་ལ་སེར། དབང་ལ་དམར། དྲག་པོ་ལ་ནག་
པོར་བྱུག་པར་བྱའོ། །ཁ་ཁྱེར་ནི། ཞི་བ་ལ་སོར་བཞི་ཕྱིར་བསྐྱེད་ཅིང་དཔངས་སུ་ཡང་སོར་
བཞིའོ། །རྒྱས་པ་ལ་སོར་བརྒྱད་དང་། དབང་ལ་སོར་བཞི་དང་། དྲག་པོ་ལ་སོར་གསུམ་མོ། །
དེར་ལས་སོ་སོ་དང་མཐུན་པའི་བུད་ཤིང་བརྩིག་གོ། །གཡས་གཡོན་དུ་བསྲེག་རྫས་དང་
མཆོད་རྫས་བཤམས། དེ་ནས་བདག་ལྷའི་རྣལ་འབྱོར་རྫོགས་པར་བསྒོམས་ལ་བཟླས་པ་ཅུང་
ཟད་བྱ། ཐབ་མེ་སྦར་ལ། ཉེ་སྙིང་ཟློས་ཤིང་བདུད་རྩིའམ་དྲི་ཆུས་གཏོར་ལ་ཐབ་དང་ཡོ་བྱད་
བསང་། སྭ་བྷཱ་ཝས་ཐབ་ཁུང་སྟོང་པར་བསམས་ལ། སྟོང་པའི་ངང་ལས་ཧཱུྃ་ལས་བྱུང་བའི་
ཐབ་ལས་དང་མཐུན་པར་བསྐྱེད། ཐོབ་ཀྱི་དབུས་སུ་རཾ་ལས་བགྲང་ཕྲེང་རཾ་གྱིས་མཚན་པ་
ལས་མེ་ལྷ་སྐུ་མདོག་དམར་པོ་ཞལ་གཅིག་ཕྱག་གཉིས་པ་ར་སྐྱེས་ལ་ཞོན་པ་གཡས་བགྲང་
ཕྲེང་གཡོན་སྤྱི་བླུགས་འཛིན་པར་བསྐྱེད་ལ་སྐུ་གསུང་ཐུགས་བྱིན་གྱིས་བརླབས། ཤར་ལྷོ་
ནས་མེ་ལྷ་ཡེ་ཤེས་པ་སྤྱན་དྲངས་ལ་གཉིས་སུ་མེད་པར་བསྟིམ། དབང་བསྐུར་ནས་ཞི་བ་ལ་
རྣམ་སྣང་། རྒྱས་པ་ལ་རིན་འབྱུང་
། དབང་ལ་འོད་དཔག་མེད། དྲག་པོ་ལ་མི་བསྐྱོད་པས་
དབུ་བརྒྱན་པར་བསམ། དེ་ནས་བསྲེག་རྫས་ཅི་རིགས་པ་ཕུལ་ཏེ། མཆོད་པས་མཆོད་ལ་
མེ་ལྷ་འབར་བའི་རྣམ་པར་ཐིམ་པར་བསམས་ལ་ཐབ་ཀྱི་དབུས་སུ་སྐད་ཅིག་གིས་བཅོམ་
ལྡན་འདས་འཁོར་དང་བཅས་པ་ཡན་ལག་བཞི་རྫོགས་སུ་བསྐྱེད་ལ་མཆོད་པས་མཆོད་ལ།
ལ352ལ



དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ།
ཉེ་སྙིང་གི་འཇུག་ཏུ་བསྲེག་རྫས་སོ་སོའི་སྔགས་ཀྱི་ཤམ་དུ་ཤཱནྟིཾ་ཀུ་རུ་ལ་སོགས་པ་ལས་ཀྱི་
སྔགས་སྤེལ་ཏེ། མར་དང་ཡམ་ཤིང་སྔོན་དུ་འགྲོ་བའི་བསྲེག་རྫས་རྣམས་བརྒྱ་རྩ་བརྒྱད་ལ་
སོགས་པས་དབུལ་ཏེ། དེའང་ཞི་བ་ལ་གཙོ་བོར་ཏིལ། རྒྱས་པ་ལ་ཞོ། དབང་ལ་ཨུཏྤལ་དམར་
པོ། དྲག་པོ་ལ་ཁྲག་དང་། དུག་དང་། ཡུངས་ནག་དང་། ཚེར་མ་ལ་སོགས་པ་བསྲེག །མཆོད་
པས་མཆོད་ལ། ཡི་གེ་བརྒྱ་པས་ལྷག་ཆད་ཁ་བསྐང་། བཟོད་པར་གསོལ་ཞིང་འདོད་པའི་
དོན་ལ་གསོལ་བ་བཏབ་ལ། སྤྱན་དྲངས་པ་གཤེགས། བསྐྱེད་པ་བདག་ལ་བསྡུ། དེ་ནས་
ཡང་འཇིག་རྟེན་པའི་མེ་ལྷ་སྐད་ཅིག་གིས་བསྐྱེད་ལ། ལྷའི་སྔགས། ཨོཾ་ཨག་ཡེ་སྭཱ་ཧཱ། ཞེས་
དང་། རྫས་སོ་སོའི་སྔགས་དང་། ལས་ཀྱི་སྔགས་གསུམ་སྤེལ་ལ་བསྲེག་རྫས་ཀྱི་ལྷག་མ་
རྣམས་ཕུལ་ལ་ཆོ་ག་ལྷག་ཆད་ཁ་བསྐང་། བཟོད་པར་གསོལ། འདོད་པའི་དོན་ལ་གསོལ་
བ་བཏབ་ལ། ཡེ་ཤེས་པ་གཤེགས། བསྐྱེད་པ་བདག་ལ་བསྡུ། མེ་ཤི་བ་དང་ཐལ་བ་བསྡུས་ལ་
ལས་ཀྱི་རྗེས་མི་མངོན་པར་བྱའོ། །སྦྱིན་སྲེག་གི་ཆོ་ག་རྒྱས་པ་ནི་གཞན་དུ་ཤེས་པར་བྱའོ། །
སྤྱི་དོན་གསུམ་པ་དེ་དག་ཐམས་ཅད་ཀྱི་ཐུན་མོང་དུ་གྱུར་པ་གཏོར་མའི་ཆོ་ག་ནི།
བཅོམ་ལྡན་འདས་འཁོར་དང་བཅས་པ་ལ་འབུལ་ན་ཀྱེ་རྡོ་རྗེ་ལ་སོགས་པ་རྣལ་འབྱོར་ཆེན་
པོའི་རྒྱུད་གང་ཡང་རུང་བ་ནས་བཤད་པའི་ཆོ་གས་རྫས་བྱིན་གྱིས་བརླབ། སྙིང་གའི་ཧཱུྃ་གི་
འོད་ཀྱིས་བཅོམ་ལྡན་འདས་འཁོར་དང་བཅས་པ་མདུན་གྱི་ནམ་མཁར་བསྐྱེད། དེ་ལ་ཡེ་
ཤེས་པ་སྤྱན་དྲངས་ཏེ་གཉིས་སུ་མེད་པར་བྱས་ལ། རྩ་སྔགས་སྙིང་པོ་ཉེ་སྙིང་གསུམ་ལན་
གསུམ་གྱིས་ཕུལ་ལ་མེ་ཏོག་ལ་སོགས་པ་ཕུལ་ཏེ། ཡེ་ཤེས་པ་གཤེགས་ལ་བསྐྱེད་པ་མི་
དམིགས་པར་བྱའོ། །འཇིག་རྟེན་པ་རྣམས་ལ་དཔུང་བཟང་ནས་བཤད་པའི་ཆོ་གས་སྦྱིན་
པར་བྱའོ། །ཞེས་གསུངས་སོ། །
སྤྱི་དོན་བཞི་པ་བུམ་པའི་ཆོ་ག་ནི། བུམ་པ་མཚན་ཉིད་དང་ལྡན་པ་ལེགས་པར་
ལ353ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཀྲུས་ལ། རས་ལ་སོགས་པ་གཙང་མས་མགུལ་པ་ལེགས་པར་བཅིངས། བཅུད་ཅི་རྙེད་
པ་བཅུག་ལ་ཆུ་གཙང་མས་བཀང་སྟེ། ཤིང་ལོ་རློན་པས་ཁ་བརྒྱན་ལ་མཎྜལ་ལ་སོགས་པའི་
གཞིའི་སྟེགས་ལ་བཞག་ལ་དེའི་སྟེང་དུ་དུང་ཆོས་སུ་དྲིའི་ཆུ་བླུགས་ལ་བཞག་གོ། །དེའི་སྟེང་དུ་
རྡོ་རྗེ་ལ་གཟུངས་ཐག་བཏགས་ཏེ་བཞག་གོ། །དེ་ནས་བདག་ལྷའི་རྣལ་འབྱོར་རྫོགས་པར་
བསྒོམས་ལ། སྭ་བྷཱ་བའི་སྔགས་ཀྱིས་བུམ་པ་སྟོང་པར་བསྒོམ། སྟོང་པའི་ངང་ལས་པཾ་ལས་
པདྨ་ཨ་ལས་ཟླ་བའི་སྟེང་དུ་ཧཱུཾ་ལས་རིན་པོ་ཆེའི་བུམ་པ་ལྟོ་བ་ཡངས་པ་མཆུ་འཕྱང་བ་
མགྲིན་པ་ཕྲ་བ་མཚན་ཉིད་དང་ལྡན་པ་བསྐྱེད་ལ། དེའི་ནང་དུ་སྐད་ཅིག་གིས་བཅོམ་ལྡན་
འདས་ལྷ་བདུན་ཅུ་རྩ་ལྔ་ཡན་ལག་བཞི་རྫོགས་སུ་བསྐྱེད་ལ། ཐོག་མར་གླེང་གཞི་ན་
བརྩམས་ཏེ་ལག་ན་རྡོ་རྗེས་སྨྲས་སོ་ཡན་ཆད་ལན་གཅིག་བརྗོད་ལ། གཟུངས་ཐག་ནས་
བཟུང་སྟེ་སྔགས་ཐམས་ཅད་རྫོགས་པར་ཟློས་ན་ཉེར་གཅིག་གམ་སྙིང་པོའམ་ཉེ་སྙིང་
འབའ་ཞིག་ཟློས་ན་བརྒྱ་རྩ་བརྒྱད་བཟླས་ཏེ། བདག་གི་སྙིང་གའི་ཧཱུྃ་ལས་འོད་བྱུང་སྟེ་
གཟུངས་ཐག་ལ་འཁྲིལ་ནས་སོང་བས་བུམ་པའི་ནང་གི་ལྷ་ལ་འོད་ཕོག་པས་ལྷ་ཐམས་ཅད་
དམར་ལམ་སོང་བར་བསམས་ནས། བདག་གི་དབང་དུ་གྱུར་པར་བསམ། ཡང་ན་ལྷ་
ཐམས་ཅད་ཀྱི་སྐུ་ལས་འོད་བྱུང་ནས་བདག་གི་ལུས་ལ་ཕོག་པས་བདག་གི་རྒྱུད་བྱིན་གྱིས་
བརླབས་པར་བསམ་ཞིང་བཟླས་ལ། བཟླས་པའི་མཐར་དུང་ཆོས་ཀྱི་ཆུ་བླུགས་པས་ལྷ་
ཐམས་ཅད་འོད་དུ་ཞུ་བར་བསམ་མོ། །དེ་ནས་སྡིག་པ་ཐམས་ཅད་བྱང་བྱས་ནས་ཞེས་པ་
ནས། སྡིག་པ་ཀུན་ལས་རྣམ་པར་ཐར། །ཞེས་པ་ཡན་ཆད་ལན་གཅིག་བརྗོད་ལ་བུམ་པའི་
ཆུ་དེ་གཏོར་བ་དང་བླུད་པ་དང་
། གདོང་བཀྲུ་བའི་སྒོ་ནས་གཞན་ལ་ཕན་པར་བྱ་སྟེ་ཞི་བ་ལ་
སོགས་པ་ལས་གང་ལ་ཡང་སྦྱར་དུ་རུང་ངོ་། །
དེ་ལྟར་དེ་དག་རྒྱུད་སྡེ་འོག་མ་གསུམ་པོ་དང་མཐུན་པར་སྒྲུབ་ན་སྒོམ་བཟླས་བྱེད་
354ལ



དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ།
པའི་ཚེ་བདག་ལྷར་མི་བསྐྱེད་པར་མདུན་དུ་ལྷ་བསྐྱེད་ནས་དེ་ལ་གསོལ་བ་འདེབས་པའི་
ཚུལ་གྱིས་སྔགས་བཟླའོ། །སྦྱིན་སྲེག་དང་བུམ་པའི་བཟླས་པའི་དོན་དུའོ། །བདག་ལྷའི་
རྣལ་འབྱོར་མི་སྒོམ་པ་ནི་བྱ་བའི་རྒྱུད་ཀྱི་ལུགས་སོ། །བདག་ཀྱང་ལྷར་བསྒོམ་ཞིང་མདུན་
དུའང་ལྷ་བསྐྱེད་པ་ནི་སྤྱོད་པའི་རྒྱུད་ཀྱི་ལུགས་སོ། །བདག་ལྷར་བསྐྱེད་པ་ལ་ཡེ་ཤེས་པ་
བཅུག་སྟེ་བཟླས་བརྗོད་ཀྱི་མཐར་ཡེ་ཤེས་སེམས་དཔའ་མདུན་དུ་བཏོན་ལ་བཟོད་པར་
གསོལ་ཏེ་གཤེགས་སུ་གསོལ་བ་ནི་རྣལ་འབྱོར་རྒྱུད་ཀྱི་ལུགས་སོ། །ཁྱད་པར་བུམ་ཆོག་གི་
ཚེ་བྱ་སྤྱོད་གཉིས་ཀྱི་ལུགས་ཀྱིས་བུམ་པའི་སྟེང་དུ་ལྷ་བསྐྱེད་ནས་ལྷའི་སྐུ་ལས་བདུད་རྩིའི་རྒྱུན་
བུམ་པའི་ནང་དུ་འཛག་པར་བསྒོམ་པ་ཡིན་ལ། རྣལ་འབྱོར་དང་རྣལ་འབྱོར་ཆེན་པོའི་ལུགས་
ཀྱིས་སྔ་མ་ལྟར་བུམ་པའི་ནང་དུ་ལྷ་བསྐྱེད་པ་ཡིན་ནོ། །རྒྱུད་སྡེ་འོག་མ་གསུམ་གྱི་ལུགས་
ལ་གཏོར་མ་དཔུང་བཟང་གི་ཆོ་ག་ཁོ་ནས་སོ། །ཉམས་སུ་བླང་བའི་ཆོ་ག་ཐམས་ཅད་
བསྟན་ཟིན་ཏོ། །
ད་ནི་དེ་དག་རྒྱུད་ཀྱི་གཞུང་དང་ཅི་རིགས་པར་སྦྱར་བ་ལ། ཐོག་མར་སྒོམ་བཟླས་བྱ་
བའི་གཞུང་ནི། འདི་སྐད་ཅེས་བྱ་བ་ནི་རྒྱ་གར་གྱི་སྒྲ་ལས་ཨེ་ཝཾ་ཞེས་པ་ཡིན་ལ། ཝཾ་གིས་
ཐབས་ཀྱི་སྲུང་བ་བསྟན་ཏོ། །ཨེས་ཤེས་རབ་ཀྱི་སྲུང་བའོ། །སྟོང་པའི་ངང་ལས་སྲུང་འཁོར་
གྱི་དབུས་སུ་གཙོ་བོ་བསྐྱེད་པ་ནི། བདག་གིས་ཐོས་པའི་དུས་གཅིག་ནི་བཅོམ་ལྡན་འདས་
རྡོ་རྗེ་ལ་བཞུགས་ཏེ། ཞེས་པའོ། །གཙོ་བོའི་ཐུགས་ཀར་ཧཱུྃ་ལས་རྡོ་རྗེ་ཧཱུྃ་གིས་མཚན་པ་
བསྒོམ་པ་ནི་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་ཏེ། ཞེས་པའོ། །ཧཱུྃ་ལས་འོད་བྱུང་
བས་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་སྤྱན་དྲངས་ཏེ། ལུས་རྡོ་རྗེར་
བྱིན་གྱིས་བརླབས་པ་ནི་སངས་རྒྱས་ཀྱི་མཐུས་ལག་ན་རྡོ་རྗེས་ལུས་ཐམས་ཅད་རྡོ་རྗེར་བྱིན་
གྱིས་བརླབས་ནས། ཞེས་པ་དང་། དེ་ནས་ལག་ན་རྡོ་རྗེས་སངས་རྒྱས་ཐམས་ཅད་ཀྱི་མཐུ་
ལ355ལ



བ
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་། ཞེས་པ་ལ་སོགས་པའོ། །གཙོ་བོའི་ཐུགས་ཀ་ནས་འཁོར་སྤྲུལ་པ་སྤྱིར་བ་
པ་སྤྱིར་བསྟན་པ་ནི།
རྡོ་རྗེ་ཁྲོ་བོ་ལས་བྱུང་བ་ཞེས་པའོ། །བྱེ་བྲག་ཏུ་ཁྲོ་བོ་བཅུ་བརྗོད་པའི་རྐྱེན་གྱིས་བསྐྱེད་པ་ནི་
རྡོ་རྗེ་སྙིང་པོས་རབ་ཏུ་སྨྲས་ཏེ། ཞེས་པ་སྟེ་ཧཱུྃ་བཅུ་སྨྲས་པའོ། །
དེ་ལས་ཕྱོགས་མཚམས་སུ་ཁྲོ་བོ་བཅུ་བསྐྱེད་པ་དངོས་ནི། མི་ཆོད་པ་ལ་སོགས་པ་
ཚིག་བཅུ་དང་། རིག་སྔགས་ཐམས་ཅད་གནོན་པར་བྱེད་པ་ལ་སོགས་པ་ཚིག་བཅུའོ། །དེ་
ལྟར་ལྷ་བསྐྱེད་ནས་འོག་ནས་འབྱུང་བའི་སྔགས་བཟླས་པ་ཡན་ཆད་ནི་བསྙེན་སྒྲུབ་ཀྱི་
གཞུང་ངོ་། །
གཉིས་པ་ལས་ལ་སྦྱར་བ་ལ་ཡན་ལག་གི་ལས་དང་། རྩ་བའི་ལས་གཉིས་ལས།
དང་པོ་ནི། ཡང་མི་ཆོད་པ་ཞེས་པ་ནས་སེམས་ཅན་ཐམས་ཅད་བསྲུང་བ་ཞེས་པ་ཡན་ཆད་
དེ་དེ་ལྟར་ན་མི་ཆོད་པ་ལ་སོགས་པ་དེ་དག་ལས་སྦྱོར་གྱི་གཞུང་དུ་མཛད་དོ། །རྗེ་བཙུན་གྱི་
ཞལ་སྔ་ནས་མི་ཆོད་པའི་དོན་ནི་རིགས་སྔགས་ཐམས་ཅད་གནོན་པའོ། །མི་ཤིགས་པ་ནི་
རིག་སྔགས་ཐམས་ཅད་བྱེད་དུ་འཇུག་པའོ། །བདེན་པ་ནི་མ་གྲུབ་པ་རྣམས་གྲུབ་པར་བྱེད་
པའོ། །སྲ་བ་ནི་གྲུབ་པ་རྣམས་ཆུད་མི་ཟ་བར་བྱེད་པའོ། །བརྟན་པ་ནི་ཐམས་ཅད་བརླག་པར་
བྱེད་པའོ། །ཐམས་ཅད་དུ་ཐོགས་པ་མེད་པ་ནི་འབྱུང་པོ་ཐམས་ཅད་འགུགས་པར་བྱེད་པའོ། །
ཐམས་ཅད་དུ་མ་ཕམ་པ་ནི་ཐམས་ཅད་སྲུང་བའོ། །སེམས་ཅན་ཐམས་ཅད་སྐྲག་པར་བྱེད་
པ་ནི་གདོན་ཐམས་ཅད་ལས་ཐར་བར་བྱེད་པའོ། །སེམས་ཅན་ཐམས་ཅད་འཇིལ་བར་
བྱེད་པ་ནི་ལས་ཐམས་ཅད་འཇོམས་པ་ཉིད་དོ། །རིག་སྔགས་ཐམས་ཅད་གཅོད་པར་བྱེད་
པ་ནི་གཞན་གྱི་ལས་ཐམས་ཅད་འཇིག་པའོ། །ཞེས་ཀྱང་གསུང་ངོ་། །རྩ་བའི་ལས་ནི་ཞི་བ་
རྒྱས་པ་ཞེས་པ་ནི་དེ་ཉིད་ཡིན་ལ། སེམས་ཅན་ཐམས་ཅད་རེངས་པ་དང་རྨུགས་པ་ནི་
མངོན་སྤྱོད་ཀྱི་ལས་ཡིན་ཞིང་། ཡང་རེངས་པའི་ཤུགས་ལ་དབང་དུ་བྱ་བ་ཡང་བསྡུའོ། །
ལ356ལ



དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ།
གཞན་སྲུང་འཁོར་དང་སྦྱིན་སྲེག་དང་གཏོར་མ་གསུམ་ནི་ལྷ་དང་སྔགས་ཀྱི་གཞུང་དག་ཉིད་
ཀྱི་ཤུགས་ལ་སྔགས་བྲིས་པའི་འཁྲུལ་འཁོར་དང་། ལྷ་མཆོད་པའི་སྦྱིན་སྲེག་དང་གཏོར་
མའང་བསྟན་པར་ཤེས་པར་བྱའོ། །བུམ་པའི་ཆོ་ག་ནི་ནོར་བུ་ཡུངས་ཀར་ངུར་བ་ལ་སོགས་
པ་ཉིད་དོ། །སྡིག་པ་ཐམས་ཅད་བྱང་བྱས་ནས་ལ་སོགས་པ་ནི་ཐམས་ཅད་ཀྱི་ཐུན་མོང་དུ་
ཆོ་ག་ཉམས་སུ་བླངས་པའི་ཕན་ཡོན་ནོ། །
དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་དོན་ཉམས་སུ་བླང་བའི་རིམ་པ་རྣལ་
འབྱོར་གྱི་དབང་ཕྱུག་ཆེན་པོ་མཐུ་སྟོབས་དབང་ཕྱུག་གི་མན་ངག་ཐུན་མོང་མ་ཡིན་པ་བླ་
མའི་གསུང་ལས་ཇི་ལྟར་རྙེད་པ་བཞིན་དུ་བླ་མ་བྱང་ཆུབ་སེམས་དཔའ་ཆེན་པོས་བཀས་
བསྐུལ་ནས་ཤཱཀྱའི་དགེ་བསྙེན་ཐེག་པ་མཆོག་གི་བརྟུལ་ཞུགས་འཛིན་པའི་རྣལ་འབྱོར་པ་
རིག་འཛིན་གྲགས་ཀྱིས་ལེགས་པར་བྲིས་པའོ། །དགེ་བར་གྱུར་ཅིག ། །།
ལ357



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་
པ་སྔགས་དོན་རྣམ་པར་བཤད་པ་
ཞེས་བྱ་བ་བཞུགས་སོ། །
འབྲུག་པ་པདྨ་དཀར་པོ།
རྗེ་བཙུན་དམ་པ་ཡོན་ཏན་ཡེ་ཤེས་དཔལ་བཟང་པོའི་ཞབས་ཀྱི་པདྨོ་དྲི་མ་མེད་པ་ལ་
ཕྱག་འཚལ་ལོ། །རྟག་པའི་སྙིང་རྗེ་གནམ་ཀས་འཁྱུད་པ་རྣམ་པ་ཀུན་ལྡན་སྟོང་པའི་
གདངས། །བསྒྲིབས་དང་དག་དང་ལྟ་བའི་ཡུལ་གྱི་ཆུང་འབྲིང་ཆེན་པོའི་ཁྱོན་ཅིར་ཡང་། །
འདི་ན་རྟོག་གང་དོན་གཉིས་ཉི་ཟླའི་གསལ་བས་ཁྱབ་ཚེ་མཐའ་དབུས་སུ། །འབྱེད་པར་མ་
སྤོབས་ཁྱབ་གདལ་ཆེན་པོར་ད་གཟོད་ངེས་ལ་ཕྱག་འཚལ་ལོ། །ཨེ་མ་མཐུ་སྟོབས་ཞབས་
རྡུལ་གྱིས། །གཙུག་ཏུ་རེག་པས་བློ་གྲོས་མཐུ། །ཟབ་མོ་སངས་རྒྱས་སྤྱོད་ཡུལ་བའི། །མདོ་
དོན་འགྲེལ་བའི་ཕྱོགས་སུ་ལྷུང་། །མཁས་པ་ཕལ་ཆེར་རབ་དགའ་ལྟར། །རྒྱུད་ཀྱི་སྒྲ་ཙམ་
སྦྱོར་ལ་ཆགས། །འབད་ཀྱང་རྣམ་གནོན་གོམ་པ་བཞིན། །དྲང་དོན་སྲིད་པའི་མཐའ་མ་
རྒོལ། །གྲུབ་པའི་སྡེ་རྣམས་ངེས་གསང་གི། །བདུད་རྩིའི་བུམ་པ་བགོར་ཧམས་ཀྱང་། །
བདག་བློ་དཔལ་མོའི་དཔལ་དགྲ་ཡི། །སྦྱངས་སྟོབས་མགྲིན་པའི་ཕུག་ཏུ་འཐུངས། །
358



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
འདིར་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་སྔགས་བཤད་པར་བྱ་བ་ལ་
གཉིས་ལས། སྤྱི་དོན་གྱི་རྒྱུད་རྣམ་པར་བཞག་པ་དང་། བཤད་པའི་ཚུལ་གྱིས་སྐབས་ཀྱི་དོན་
རྟོགས་པར་བྱ་བ་རྣམ་པ་གཉིས་ལས། དང་པོ་ནི། གང་ཞིག་རྒྱུན་ཆགས་པ་དེ་ནི་རྒྱུད་དུ་བརྗོད་
དེ། ཇི་སྐད་དུ། རྒྱུད་ནི་རྒྱུན་ཆགས་ཞེས་བྱར་བརྗོད། །འཁོར་བ་རྒྱུད་དུ་འདོད་པ་ཡིན། །མྱ་
ངན་འདས་པ་རྒྱུད་ཕྱི་མ། །ཞེས་གསུངས་པས་སོ། །
རྒྱུད་དེ་ལའང་བརྗོད་པར་བྱ་བའི་དོན་དང་། གདུལ་བྱའི་ཁྱད་པར་ལ་རྗོད་པར་བྱེད་
པའི་དབྱེ་བས་རྣམ་པ་གཉིས་དང་། དེ་གཉིས་ཀའི་སྒོ་ནས་རྣམ་པ་བཞིར་ཡང་བཤད་དེ། བྱ་
བ་དང་། སྤྱོད་པ་དང་། རྣལ་འབྱོར་དང་། རྣལ་འབྱོར་བླ་ན་མེད་པའོ། །འགའ་ཞིག་རྒྱུད་
གོང་མའི་ལྟ་བ་དང་། འོག་མའི་སྤྱོད་པ་སྟོན་པའི་གཉིས་ཀའི་རྒྱུད་དང་ལྔའོ་ཞེས་ཟེར་ཡང་
མི་འཐད་དེ། དེ་ལྟ་ན། རྒྱུད་ལ་ལ་ནས་རྒྱུད་ཕལ་ཆེར་གྱི་དོན་ཚང་བར་གསུངས་པའང་
ཡོད་པས་རྒྱུད་སྡེ་ལྔ་ལས་ཀྱང་ལྷག་པར་འགྱུར་རོ། །དེའི་ཕྱིར་རྒྱུད་སྡེ་ནི་བཞི་ཁོ་ནའོ། །དེ་
དག་ནི་ལྷ་དང་སྔགས་དབྱེར་མེད་པས་རིག་པ་འཛིན་པའི་སྡེ་སྣོད་དེ། དེ་ཡང་རིག་པ་
འཛིན་པའི་སྡེ་སྣོད་གསལ་བའོ་ཞེས་གསུངས་པ་དང་། སྔགས་ཉིད་ལྷ་སྟེ་དེ་ཉིད་སྔགས། །
ཞེས་གསུངས་སོ། །
དེ་ལྟ་བུ་དེ་ལ་མདོ་སྡེར་ཡང་གྲགས་ཏེ། གསང་སྔགས་མདོ་སྡེའི་ཚུལ་དུ་ངས་བཤད་
ཉོན། ཞེས་གསུངས་སོ། །དེ་ལས་འདིར་ནི་བྱ་བའི་རྒྱུད་ཁོ་ན་སྟོན་པའི་སྐབས་ཡིན་པས་དེ་
བརྗོད་པར་བྱའོ། །
དེ་ལའང་སྤྱིའི་རྒྱུད་དང་། བྱེ་བྲག་གི་རྒྱུད་གཉིས། བྱེ་བྲག་གི་རྒྱུད་ལའང་། ལས་
ཚོགས་གཙོ་བོར་སྟོན་པ་རྟོག་པའི་རྒྱུད། རིགས་གསུམ་དུ་ཕྱེ་ནས་སོ་སོར་སྟོན་པ་རྩ་བའི་རྒྱུད་
དེ། སངས་རྒྱས་གསང་བས། དེ་ཡང་བཞི་སྟེ་བྱ་བའི་རྒྱུད། །སྤྱི་དང་བྱེ་བྲག་དེ་ལ་གཉིས། །
ལ359ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྟོག་པ་དག་ནི་ལས་སུ་བཤད། །རིགས་གསུམ་ཕྱེ་ལས་ཞེས་གསུངས་སོ། །རིགས་གསུམ་
ཞེས་པའང་། དེ་བཞིན་གཤེགས་པའི་རིགས་དང་། པདྨའི་རིགས་དང་། རྡོ་རྗེའི་རིགས་
སོ། །འོན་ཀྱང་འཁོར་དུ་ནོར་བུའི་རིགས་དང་། ལྔས་རྩེན་གྱི་རིགས་དང་། འདི་དང་། བལ་
གླང་དང་། རྒྱས་པའི་རིགས་མིང་གི་རྣམ་གྲངས་དང་། འཇིག་རྟེན་པའི་རིགས་ཏེ་དྲུག་ཏུ་ཕྱེ་
བས། རྒྱུད་སྡེ་འདི་ལ་སྒོ་དྲུག་པ་ཞེས་པའི་རྣམ་གཞག་མཛད་མོད། འོན་ཀྱང་དངོས་གྲུབ་
ཁྱད་པར་ཅན་སྒྲུབ་པའི་ཆོ་གའི་གཙོ་བོ་ནི་རིགས་གསུམ་དུ་འདུ་བའི་དོན་གྱིས་ན་རིགས་
གསུམ་དུ་གསུངས་པ་ཡིན་ནོ། །
དེ་ལས་འདིར་རྡོ་རྗེའི་རིགས་འཆང་ངོ་། །དེ་ལའང་། ལོངས་སྤྱོད་རྫོགས་པའི་སྐུའི་
གཙུག་ཏོར་དང་། ཞལ་དང་། ཤངས་དང་། དཔུང་བ་དང་། ཐུགས་ཀ་དང་། ལྟེ་བ་དང་།
གསང་བ་དང་། ཞབས་ཀྱི་བོལ་གོང་ལ་སོགས་པས་སྤྲུལ་པའི་ཁྲོ་བོ་བྱུང་སྟེ། དེས་ཞུ་བ་པོ་
བྱས་པ་ལ་བཤད་པའི་རྒྱུད་རྡོ་རྗེ་གཙུག་ཏོར་ལ་སོང་
ར་ལ་སོགས་པ་ཅིའང་ཞིག་ཡོད་པ་ཐམས་ཅད་ཀྱི་
དོན་ཟབ་མོ་མདོར་བསྡུས་ཏེ་བསྟན་པ་ནི་འདི་ཡིན་པས། དེ་དག་གི་མན་ངག་གི་རྒྱུད་དུ་
བཟུང་ངོ༌། །ཡང་། རྡོ་རྗེ་ལྷུན་པོ་རི་རབ་ཟོམ་གྱི་རྒྱུད་ཅེས་བྱ་བ་ལེའུ་བརྒྱ་དང་བརྒྱད་པའི་
ལེའུ་དང་པོར་འདི་གསུངས་ལ། ལྷག་མ་རྣམས་ཀྱིས་འདི་རྒྱས་པར་བཤད་པའི་ཕྱིར།
རྒྱུད་དོ་ཅོག་གི་རྩ་བ་ཞེས་སམ། རྩ་བའི་རྒྱུད་ཆེན་པོ་ཞེས་བྱ་སྟེ། སངས་རྒྱས་གསང་བའི་
ཞལ་སྔ་ནས། འདི་ནི་རྩ་བའི་རྒྱུད་ཆེན་ཏེ། །རྡོ་རྗེ་ལྷུན་པོ་རི་རབ་ཟོམ། །རྒྱུད་དོ་ཅོག་ནི་
བརྒྱ་རྩ་བརྒྱད། །དེ་ཡི་དང་པོར་འདི་གསུངས་པས། །རྩ་བ་བཤད་པར་རབ་ཏུ་གྲགས། །
ཞེས་གསུངས་པས་སོ།། །།
གཉིས་པ་བཤད་པའི་ཚུལ་གྱིས་སྐབས་ཀྱི་དོན་རྟོགས་པར་བྱ་བ་ལ། དགོས་པའི་
དོན། བསྡུས་པའི་དོན། ཚིག་གི་དོན་གསུམ་ལས། དང་པོ་ནི། དོན་དང་རྣམ་པའི་རྡོ་རྗེ་རྣམ་
༤360ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
པར་འཇོམས་པ་ནི་བརྗོད་པར་བྱ་བ་ཡིན་ལ། གཞུང་འདི་ནི་རྗོད་པར་བྱེད་པའོ། །རྗོད་
པར་བྱེད་པ་འདི་བཤད་པས་མ་རུངས་པ་འདུལ་བ་དང་། ཉན་པ་པོས་ཇི་ལྟ་བ་བཞིན་ཁོང་
དུ་ཆུད་པ་ནི་དགོས་པ་ཡིན་ནོ། །ཁོང་དུ་ཆུད་པའི་གང་ཟག་གིས་དངོས་གྲུབ་རྣམ་པ་གཉིས་
ཐོབ་པར་བྱེད་པ་ནི་དགོས་པའི་དགོས་པའོ། །དེ་ལྟ་བུའི་བརྗོད་བྱ་དང་རྗོད་བྱེད་དག་
ཐབས་དང་ཐབས་ལས་བྱུང་བ་སྟེ་འབྲེལ་བའོ། །
གཉིས་པ་བསྡུས་པའི་དོན་ནི། སངས་རྒྱས་གསང་བས། སྔོན་བྱུང་སངས་རྒྱས་
སྤྲུལ་བ་དང་། །རྗེས་འཇུག་མངོན་རྟོགས་མན་ངག་གོ། །དང་པོ་ལ་ནི་རྣམ་བཞི་སྟེ། །རྒྱུ་
དང་རྐྱེན་དང་འབྲས་བུ་དང་། །དེ་ཡི་མཇུག་ནི་བསྡུ་བར་འདོད། །དང་པོ་ལྔ་ཡིན་གཉིས་པ་
ལ། །གཉིས་ཏེ་དེ་དག་གཉིས་གཉིས་གསུངས། །གསུམ་པ་གསུམ་སྟེ་དང་པོ་ལ། །གཉིས་
གཉིས་དག་ཏུ་ཤེས་པར་བྱ། །བཞི་པ་གཉིས་སུ་དང་པོ་གཉིས། །གཉིས་པ་བཞི་རུ་ཤེས་
པར་བྱ། །དང་པོ་གཉིས་པ་མན་ངག་བཞིན། །དབང་པོ་རབ་འབྲིང་ཐ་མ་ལ། །བཤད་པ་
རྣམ་པ་གསུམ་བྱའོ། །དགོས་པ་རྣམ་པ་གཉིས་སུ་བསྟན། །ཚིག་དོན་བརྒལ་ལན་མཚམས་
སྦྱར་བ། །རྣམ་པ་ལྟར་ནི་འདིར་ཤེས་བྱ། །ཞེས་གསུངས་པ་ཉིད་དོ། །
གསུམ་པ་དོན་ལ། ཕུན་སུམ་ཚོགས་པ་རྣམ་པ་ལྔས་རྒྱུད་འབྱུང་བའི་རྒྱུ་བཤད། གླེང་
བསླངས་པས་རྒྱུད་འབྱུང་བའི་རྐྱེན་བཤད། དེ་གཉིས་ཀྱི་འབྲས་བུ་རྡོ་རྗེའི་སྔགས་བཤད།
མཇུག་སྡུད་ཀྱི་ཆོ་ག་ཕན་ཡོན་དང་བཅས་ཏེ་བསྟན་པ་བཞི་ལས། དང་པོ་ནི། ཐོག་མར་
འདིའི་མཚན་བསྟན་པས་དོན་རྟོགས་པར་ནུས་པའི་གང་ཟག་ལ་ངེས་པར་བསྟན་པའི་ཕྱིར།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་ར་ཎི། བོད་སྐད་དུ་རྡོ་རྗེ་རྣམ་པར་འཇོམས་
པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །མི་ཕྱེད་ཅིང་མི་ཤིགས་པའི་ཕྱིར་ན་རྡོ་རྗེ་སྟེ། སྟོང་པ་ཉིད་རྣམ་པ་ཀུན་དང་ལྡན་
ལ361ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཡེ་ཤེས་སོ། །དེ་ལས་བྱུང་བ་ལྷ་དང་གཟུངས་ལའང་དེ་སྐད་ཅེས་བྱ་སྟེ། དེ་ཡང་རྡོ་རྗེ་
ཞེས་བརྗོད་པས། རྣམ་པ་ཀུན་མཆོག་ལྡན་པ་ཡི། །སྟོན་པ་ཉིད་ལ་རྡོ་རྗེར་བརྗོད། །ཅེས་པ་
དང་། ལྷ་དང་སྔགས་ནི་རྡོ་རྗེར་འདུས། །ཞེས་གསུངས་སོ། །དེ་ལྟ་བུའི་རྡོ་རྗེ་དེས་གཞན་
རྣམ་པར་འཇོམས་པས་རྡོ་རྗེ་རྣམ་པར་འཇོམས་པའོ། །གཞན་ཞེས་བ་བྱ་བ་ནི། འབྱུང་པོ་
ལ་སོགས་པ་དང་། རྣམ་པར་རྟོག་པའི་ཚོགས་སོ། །གང་དུ་འཇོམས་ན་དེའི་རང་བཞིན་
ཉིད་དུའོ། །གཟུངས་ཞེས་བྱ་བ་ནི། སྒྲུབ་པ་པོ་རྣམས་ཀྱིས་བསྟེན་ཅིང་དྲན་པར་བྱ་བ་ཡིན་
པས་ནའོ། །ལྷ་ཞེས་བྱ་བའང་། སྟོང་པ་ཉིད་ཀྱི་ལྷ་དང་། སྒྲའི་ལྷ་དང་། ཡི་གེའི་ལྷ་དང་།
གཟུགས་ཀྱི་ལྷ་དང་། ཕྱག་རྒྱའི་ལྷ་དང་། མཚན་མའམ་ཏིང་ངེ་འཛིན་གྱི་ལྷའོ། །
དེ་ལས་ཕྱག་རྒྱ་ཞེས་པ་ནི་དོན་དམ་པ་ཆོས་ཀྱི་དབྱིངས་ཐོག་མཐའ་མེད་པའི་ཀུན་ཏུ་
བཟང་པོའི་ངོ་བོ་ཉིད་ཡིན་ལ། དོན་དམ་པའི་ལྷ་དེ་དང་འབྲེལ་བའི་སེམས་དཔའ་དང་།
ལྷར་བཏགས་པའི་ལུས་ཀྱི་འདུ་བྱེད་དམ། བྲིས་པའམ། ཡིད་ཀྱིས་བཏགས་པའི་མཚན་
མའོ། །སྔགས་ནི། གསང་སྔགས་དང་། རིགས་སྔགས་དང་། གཟུངས་སྔགས་ཏེ། སྔགས་
ཀྱི་ལྷ་ལ་སོགས་པ་དགུག་ཅིང་གསང་སྟེ་བརྗོད་པ་ཡིན་པས་ན་གསང་སྔགས། མ་རིག་པའི་
གཉེན་པོར་གྱུར་པ་ལྷ་མོའི་གཟུགས་སུ་བཞུགས་པས་རིགས་སྔགས། སྔགས་ཀྱི་ཆོས་དང་
དོན་དང་ཚིག་མི་བརྗེད་པར་འཛིན་ཅིང་ཁྱད་པར་གྱི་རིམ་པ་ཐོབ་པར་འགྱུར་བས་གཟུངས་
སྔགས་ཞེས་བྱའོ། །
མདོར་བསྡུ་ན། རྡོ་རྗེས་ནི་རང་གི་དོན་ཕུན་སུམ་ཚོགས་པ་སྟེ་ཆོས་སྐུ་སྟོང་པ་ཉིད་དོ། །
རྣམ་པར་འཇོམས་པས་ནི་མཛད་པ་རྣམ་པ་བཞིའི་སྒོ་ནས་གཞན་གྱི་དོན་ཕུན་སུམ་ཚོགས་
པའོ། །གཟུངས་ཞེས་བྱ་བ་ནི་གཉིས་ཀའི་དོན་ཕུན་སུམ་ཚོགས་པ་སྟེ་སྟོང་ཉིད་སྙིང་རྗེའི་
སྙིང་པོ་ཅན་བཤད་པ་ཡིན་ནོ། །
362ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་ལ་བཞུགས་
ཏེ། འདི་སྐད་ནི། གཞུང་འདིའི་དོན་དང་
། ཚིག་མ་ལུས་པ་ལ་འཇུག་པར་བྱེད་དོ། །ཚིག་
དོན་དེ་སྒྲོ་སྐུར་དང་བྲལ་བ་སུས་ཐོས་ཤེས་ན། སྡུད་པ་པོའང་ཕྱག་ན་རྡོ་རྗེ་ཉིད་ཀྱིས་མཛད་
པས་ཏེ། གསང་བ་ཐམས་ཅད་འཛིན་པའི་ཕྱག་ན་རྡོ་རྗེ་བདག་གིས་ཐོས་སོ། །གང་ལས་
ཐོས་ན། བརྒྱུད་པ་མ་ཡིན་པར་བཅོམ་ལྡན་འདས་ལས་སོ། །འོ་ན། འདི་ནི་བཅོམ་ལྡན་འདས་
ཀྱིས་མ་གསུངས་ལ། རྡོ་རྗེ་རྣམ་པར་འཇོམས་པས་སྨྲས་པ་ཡིན་པས་ན་བཅོམ་ལྡན་འདས་
ལས་ཐོས་པ་ཞེས་ཇི་ལྟར་རུང་ཞེ་ན། འདི་ནི་བཅོམ་ལྡན་འདས་ཉིད་ཀྱིས་གསུངས་པ་ཡིན་
ཏེ་ཁྲོ་བོ་གཉིས་པོ་དེ་ཉིད་ཀྱི་ངོ་བོ་ཡིན་པའི་ཕྱིར་དང་། དེ་དག་ལ་དེའི་ནུས་པ་ཞུགས་པས་
འགལ་བ་མེད་དོ། །མདོ་གཞན་བཞིན་ནོ། །
དུས་ཅི་ཙམ་ན་ཐོས་ན། སྐད་ཅིག་གཅིག་ལ་ཐོས་ཏེ། ཤེས་རབ་ཆེ་བར་སྟོན་པའོ། །
གང་དུ་ཐོས་ཤེས་ན། རྡོ་རྗེ་ལ་བཞུགས་པ་ལས་ཐོས་ཏེ། རྡོ་རྗེ་རིན་པོ་ཆེའི་གནས་རི་རབ་ཀྱི་
ཤར་ལྷོ་ན་རྡོ་རྗེ་ལྷུན་པོ་རི་རབ་ཀྱི་ཟོམ་ཞེས་བྱ་བ། ཕྱོགས་ལ་སོགས་པ་རྡོ་རྗེས་གཏམས་པ་
དེར་ཐོས་ཏེ། རྒྱལ་པོ་ལོག་པའི་སྙིང་པོའམ། མ་སྐྱེས་དགྲས་འཛམ་བུའི་གླིང་དུ་ཕ་བསད་
པའི་དུས་དེའི་ཚེ། འབྱུང་པོ་དང་མི་མ་ཡིན་པ་ཐམས་ཅད་འཁྲུགས་ནས་ནད་ལ་སོགས་པ་
སྣ་ཚོགས་འབྱུང་ངོ་། །དེར་སེམས་ཅན་ཐམས་ཅད་སྡུག་བསྔལ་ཏེ་སྐྱོ་བས་སོ་སོ་ནས་ལྗོངས་
ཤིང་སྨྲའོ། །དེ་རྒྱལ་པོ་ཆེན་པོ་བཞིས་མཐོང་ནས་བཅོམ་ལྡན་འདས་ལ་བསྐུལ་བས། ཅང་
མི་གསུང་བར་ཕྱག་ན་རྡོ་རྗེ་ལ་བསྐུལ་ཏེ། དེས་རྡོ་རྗེ་གསོར་ཞིང་ཁས་བླངས་ནས་རྡོ་རྗེ་རྣམ་
པར་འཇོམས་པ་སྤྲུལ་ཞིང་། དེས་ཁྲོ་བོ་བཅོ་ལྔའི་དཀྱིལ་འཁོར་སྤྲུལ་པ་དེར་གསུངས་པས།
འབྱུང་པོ་དང་རྒྱལ་པོ་མ་སྐྱེས་དགྲ་ཐུལ་ཏེ། འདི་ལ་ཞུགས་པས་བྱང་ཆུབ་ཐོབ་པར་བྱེད་དོ་
ཞེས་སངས་རྒྱས་གསང་བ་དང་སྨྲི་ཏི་ཛྙཱ་ན་བཞེད་ལ། སློབ་དཔོན་པདྨ་འབྱུང་གནས་དང་།
363ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བི་མ་ལ་མི་ཏྲ་ནི། བྱང་ཆུབ་ཀྱི་ཤིང་དྲུང་། རྡོ་རྗེ་གདན་གྱི་གཞལ་མེད་ཀྱི་ཁང་ཆེན་པོར་ཤཱཀྱ་
ཐུབ་པ་མངོན་པར་རྫོགས་པར་འཚང་རྒྱ་བ་ལ་བར་དུ་གཅོད་པའི་བདུད་ཀྱི་ཚོགས་མང་པོ་
ལྷགས་པར་གྱུར་པ་ན། དེ་བཞིན་གཤེགས་པས་ཕྱག་ན་རྡོ་རྗེ་ལ་བྱིན་གྱིས་བརླབས་ནས་
བཀའ་སྩལ་པ། རིགས་ཀྱི་བུ། ཁྱོད་ཀྱི་མ་ལུས་མ་རུངས་པའི་ཁྲོ་བོར་བསྒྱུར་ཏེ། བདུད་
འདི་དག་ཐུལ་ཅིག་ཅེས་གསུངས་པས། ཕྱག་ན་རྡོ་རྗེས་བདག་ཉིད་ཀྱི་ལུས་ཁྲོ་བོའི་རྒྱལ་པོ་
རྣམ་པར་འཇོམས་པར་བཞེངས། དེས་ཁྲོ་བོའི་ལྷ་ཚོགས་སྤྲོས་ཏེ་བཤད་པར་བཞེད་དོ། །
མདོར་བསྡུ་ན། འདི་སྐད་ཀྱིས་ཆོས། བདག་གིས་འཁོར། དུས་གཅིག་གིས་དུས།
བཅོམ་ལྡན་འདས་ཀྱིས་སྟོན་པ། རྡོ་རྗེ་ལ་བཞུགས་པ་ཞེས་པས་གནས་ཏེ་ཕུན་སུམ་ཚོགས་
པ་ལྔས་བསྟན་ནོ། །ངེས་པའི་དོན་དུ་ནི། ཆོས་ཐམས་ཅད་ཀྱི་དེ་བཞིན་ཉིད་ལ་བསྒྱུར་ཞིང་
བཅོས་སུ་མི་རུང་བའི་ཕྱིར་གཞན་དུ་མ་ཡིན་གྱིས། འདི་ལྟར་རོ་ཞེས་བསྟན་པའི་དོན་གྱིས་
འདི་སྐད་དང་། ཆོས་ཐམས་ཅད་དེ་བཞིན་ཉིད་ལས་མ་གཡོས་ཤིང་དེ་ཁོ་ན་ཉིད་ཡིན་པས་
ན་བདག་གིས་དང་། འོ་ན། དེ་བཞིན་ཉིད་ཁ་དོག་དང་དབྱིབས་ལ་སོགས་པའི་རང་བཞིན་
མེད་པས་ཇི་ལྟར་རྟོགས་པར་རུང་སྙམ་པ་ལ་དེའི་ཕྱིར་བླ་མའི་དྲིན་ལས་རྟོགས་པར་འགྱུར་
ཞེས་གསུངས་པ་ནི་ཐོས་པ་དང་། དེ་ལྟ་བུའི་བླ་མ་རྙེད་དཀའ་ཞིང་། དེས་རྗེས་སུ་བཟུང་
ཡང་དེ་ཁོ་ན་ཉིད་མྱུར་དུ་རྟོགས་པར་དཀའ་སྟེ། རིམ་གྱིས་སྦྱངས་པ་ལས་ནམ་ཞིག་ན་
རྟོགས་པར་འགྱུར་བས་དུས་གཅིག་ནི་དང་། དེ་ལྟར་རྟོགས་པ་མཐར་ཐུག་པའི་གནས་
སྐབས་ནི་ཕྱིན་ཅི་ལོག་འཇོམས་པའི་སྐལ་བ་ཅན་ཏེ། བྷ་ག་ཞེས་པའི་དོན་ནི་བཅོམ་པའམ་
སྐལ་བ་ཡིན་པའི་ཕྱིར་རོ། །གང་བཅོམ་ཞེ་ན་བདུད་བཞི་བཅོམ་པས་ཏེ། སྐྱེ་བ་ནི་ཕུང་པོ་
མངོན་པར་ལེན་པས་ན་ཕུང་པོའི་བདུད་དོ། །རྒ་བ་ནི་ལེགས་པ་ལས་ཉམས་པས་ན་ལྷའི་
བུའི་བདུད་དོ། །ན་བ་ནི་བདེ་བས་འཕོངས་ཤིང་ཉོན་མོངས་པས་ན་ཉོན་མོངས་པའི་བདུད་
ལ364



=
རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
དོ། །འཆི་བ་ནི་ཉིང་མཚམས་སྦྱོར་བར་འགྱུར་བས་ཏེ་འཆི་བདག་གི་བདུད་དོ། །བདུད་དེ་
རྣམས་གང་ལས་འབྱུང་ཞེ་ན་ཉོན་མོངས་པས་བསྐུལ་བའི་ལས་ལས་འབྱུང་བའོ། །དེའང་
གང་ལས་འབྱུང་ན་བག་ཆགས་དང་བཅས་པའི་སེམས་ལས་འབྱུང་བས་དེ་གང་གིས་
བཅོམ་པ་ལ་རྣམ་པར་རྟོག་པ་མེད་པའི་ཕྱིར་གང་ལའང་མི་གནས་པ་ཞེས་བྱའོ། །སྐལ་པ་
ནི་ལེགས་པ་རྣམ་པ་དྲུག་གི་སྤྱི་ལ་བྱ་སྟེ། གཟུགས་དང་། གྲགས་པ་དང་། དབང་ཕྱུག་དང་།
དཔལ་དང་། ཤེས་རབ་དང་། བརྩོན་པའོ། །ཝཱན་ནི་ལྡན་པ་ལ་བཤད། འདས་པ་ནི་འཇིག་
རྟེན་པའི་བྷ་ག་ཝཱ་ན་ལས་བླ་ཐབས་སུ་བསྣན་པ་སྟེ་དེའི་ཕྱིར་བཅོམ་ལྡན་འདས་སོ། །རྡོ་རྗེ་
ལ་ཞུགས་པ་ཞེས་བྱ་བ་ནི། སྤངས་པ་དང་ཡེ་ཤེས་ཕུན་སུམ་ཚོགས་པའི་ངོ་བོ་ཉིད་ལས་མི་
འགྱུར་བ་ཞེས་བྱ་བའི་ཐ་ཚིག་གོ། །མདོར་བསྡུ་ན། འདི་སྐད་བདག་གིས་རྒྱུའི་རྒྱུད་དང་།
ཐོས་པ་དུས་གཅིག་ན་ཐབས་ཀྱི་རྒྱུད་དང་། བཅོམ་ལྡན་འདས་རྡོ་རྗེ་ལ་བཞུགས་ཏེ་ཞེས་
པས་འབྲས་བུའི་རྒྱུད་བསྟན་ནོ།། །།
གཉིས་པ་གླེང་བསླང་བས་རྒྱུད་འབྱུང་བའི་རྐྱེན་བཤད་པ་ལ། གླེང་བསླང་བའི་རྒྱུ་དང་།
གླེང་བསླང་བ་དངོས་གཉིས་ལས། དང་པོ་ནི། བྱིན་གྱིས་བརླབས་པ་དང་། རྗེས་སུ་མཐུན་
པའི་ཏིང་ངེ་འཛིན་རྣམ་པ་གཉིས་སུ་གནས་པ་ལས་དང་པོའི་དབང་དུ་བྱས་ནས། སངས་རྒྱས་
ཀྱི་མཐུས་ལག་ན་རྡོ་རྗེས་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས། གཏི་མུག་གི་
གཉིད་ལས་སད་ཅིང་། ཡེ་ཤེས་པདྨ་རྒྱས་པ་ལྟར་གྱུར་པས་སངས་རྒྱས་ཏེ་འདིར་ཤཱཀྱ་ཐུབ་
པ་ལ་བྱའོ། །དེའི་མཐུ་ནི་དེའི་སྟོབས་ཀྱི་ནུས་པ་སྟེ། ཁབ་ལེན་གྱིས་ལྕགས་འདྲེན་པ་ལྟ་
བུའོ། །ལག་ན་རྡོ་རྗེ་ཞེས་བྱ་བ་ནི། བྱང་ཆུབ་སེམས་དཔའ་ཆེན་པོ་ཀུན་ཏུ་བཟང་པོ་ཡིན་ཏེ།
དོན་གཉིས་སུ་མེད་པའི་ཡེ་ཤེས་འཆང་བ་ཡིན་ལ། རྣམ་པ་ནི་སངས་རྒྱས་ཐམས་ཅད་ཀྱིས་
བྱིན་གྱིས་བརླབས་ཤིང་། གསང་བ་གསུམ་སྟོན་པ་དྲག་པོའི་རྡོ་རྗེ་ཐོག་པས་ཏེ། འཁོར་གྱི་
ལ365ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཙོ་བོ་གནོད་སྦྱིན་ཁྲོ་བོ་འཇིགས་པ་མཐུ་སྟོབས་དང་ལྡན་པ་སངས་རྒྱས་ཐམས་ཅད་ཀྱི་
བསྟན་པ་འཛིན་པར་གྲགས་པ་འདིའོ། །ལུས་ནི་བསགས་པའི་ཕྱིར་ཏེ། ཕྱག་ན་རྡོ་རྗེས་
ཚོགས་བསགས་པ་ལས་བྱུང་བའི་ལུས་ཀྱི་ཆ་ཤས་རྣམས་སོ། །ཐམས་ཅད་ཅེས་པ་ནི། ངག་
དང་ཡིད་ཀྱང་ངོ༌། །རྡོ་རྗེར་བྱིན་གྱིས་བརླབས་ནས་ཞེས་བྱ་བ་ནི། རིན་པོ་ཆེའི་རྡོ་རྗེ་ལྟར་
བདག་ཉིད་ཀྱི་ཡེ་ཤེས་ཀྱི་རང་བཞིན་དུ་བསྐྲུན་པའོ། །རྗེས་སུ་མཐུན་པའི་ཏིང་ངེ་འཛིན་གྱི་
དབང་དུ་མཛད་དེ། རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བ་ནི། མི་རྟོག་
པའི་ཡེ་ཤེས་ལ་གནས་བཞིན་དུ་རྗེས་ལ་ཐོབ་པའི་ཡེ་ཤེས་ཀྱིས་སྒྱུར་བའི་སྐུར་དཀྱིལ་
འཁོར་སྤྲུལ་པ་དང་། རྒྱུད་བཤད་པ་ལ་དབང་ཐོབ་པར་བྱའོ་སྙམ་པོའི་ཏིང་ངེ་འཛིན་ཐུགས་
རྗེ་རྩེ་གཅིག་པར་བཞུགས་པ་སྟེ། འདི་ལྟར་རྣམ་པར་མི་རྟོག་པའི་ཡེ་ཤེས་ཀྱིས་ནི་ཆོས་
ཐམས་ཅད་ནམ་མཁའི་དཀྱིལ་དང་འདྲ་བར་མཐོང་ལ། རྗེས་ལས་ཐོབ་པའི་ཡེ་ཤེས་ཀྱིས་
ནི་སྒྱུ་མ་ལྟ་བུར་མཐོང་ངོ་ཞེས་གསུངས་སོ། །
དེ་ནས་ལག་ན་རྡོ་རྗེས་སངས་རྒྱས་ཀྱི་མཐུ་དང་ཞེས་པའི་སངས་རྒྱས་ཀྱི་མཐུ་ནི།
བཅོམ་ལྡན་འདས་ཉག་གཅིག་གི་ནུས་པས་དཀྱིལ་འཁོར་སྤྲུལ་པའི་སྟོབས་བསྐྱེད་པའོ། །
སངས་རྒྱས་ཀྱི་བྱིན་གྱིས་བརླབས་དང་ཞེས་བྱ་བ་ནི། ཕྱོགས་བཅུ་དེ་བཞིན་གཤེགས་པ་
ཐམས་ཅད་ཀྱི་ནུས་པ་ཅི་ཡོད་པས་བྱིན་གྱིས་བརླབས་པའོ། །བྱང་ཆུབ་སེམས་དཔའ་
ཐམས་ཅད་ཀྱི་བྱིན་གྱིས་བརླབས་ཀྱིས་ཞེས་བྱ་བའི་བྱང་ཆུབ་སེམས་དཔའ་ནི། དོན་དམ་
པའི་འབྲས་བུ་གཉིས་སུ་མེད་པ་ལ་སྨོན་པ་དང་འཇུག་པས་གནས་པའོ། །དེ་ཡང་། བྱང་
ཆུབ་ནམ་མཁའི་མཚན་ཉིད་དེ། །ཀུན་ཏུ་རྟོག་པ་ཐམས་ཅད་སྤངས། །དེ་ལ་སེམས་དཔའ་གང་
ཡིན་པ། །བྱང་ཆུབ་སེམས་དཔའ་ཞེས་བཤད་དོ། །ཞེས་གསུངས་པས། ས་ཆེན་པོ་ལ་གནས་
པ་ཐམས་ཅད་ཀྱིས་ནུས་པ་ཅི་ཡོད་པས་བྱིན་གྱིས་བརླབས་པའོ། །རྡོ་རྗེ་ཁྲོ་བོ་ནི་ལག་ན་རྡོ་
ལ366



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
རྗེའི་ཐུགས་གཉིས་སུ་མེད་པའི་ཁྲོ་བོ་གདུག་པ་ཚུལ་དགུ་དང་ལྡན་པར་འབྱུང་བའོ། །དེ་
ལས་བྱུང་བ་ནི་དེས་སྤྲུལ་པ་སྟེ། གང་བྱུང་ཞེ་ན། རྡོ་རྗེ་སྙིང་པོ་སྟེ། རྣམ་པར་འཇོམས་པའི་
ལྷ་ཚོགས་ལྷ་དང་སྔགས་ཐམས་ཅད་ཀྱི་འབྱུང་གནས་སུ་གྱུར་པའོ། །དེས་རབ་ཏུ་སྨྲས་ཏེ་ནི།
མྱུར་བར་སྔགས་གསུངས་པ་སྟེ་ཕྱག་ན་རྡོ་རྗེས། རྡོ་རྗེ་རྣམ་པར་འཇོམས་པ་འཁོར་བཅས་
སྤྲུལ་ཏེ་མདུན་ན་གནས་པ་ལ་བཀའ་བསྒོ་བས། དེར་རྡོ་རྗེ་རྣམ་པར་འཇོམས་པས་སྔགས་
ཀྱིས་འབྱུང་པོ་ཐམས་ཅད་འདུལ་བར་བྱེད་པ་འདི་གསུངས་སོ། །
ངེས་པའི་དོན་དུ་ནི་སྟོང་པ་ཉིད་སྙིང་རྗེ་སྙིང་པོ་ཅན་དུ་སྟོན་པ་ཡིན་ནོ། །ཇི་ལྟར་སྔོན་
རང་བཞིན་གྱི་དཀྱིལ་འཁོར་སྤྲུལ་པ་ལྟ་བུར། རྗེས་འཇུག་མངོན་རྟོགས་སྒོམ་པའི་གང་
ཟག་གིས། སངས་རྒྱས་ཀྱི་མཐུ་ཞེས་པས། ཁྲོ་བོ་བདུད་རྩི་འཁྱིལ་བར་བྱས་ཏེ་རྡོ་རྗེ་གདན་
ལ་བྱིན་གྱིས་བརླབས་པར་གསོལ་བ་དང་། རྡོ་རྗེ་ཏིང་ངེ་འཛིན་གྱིས། སྒྲ་དང་ཡི་གེའི་དང་།
རྡོ་རྗེ་ཁྲོ་བོ་ལས་བྱུང་བ་ཞེས་པས། གཟུགས་དང་། ཕྱག་རྒྱ་དང་། མཚན་མའི་ལྷ་བསྒོམ་
པའི་བར་དུ་བཤད་པ་ཡིན་ནོ། །
གཉིས་པ་གླེང་བསླང་བ་དངོས་ནི། རྡོ་རྗེ་རྣམ་པར་འཇོམས་པའི་སྔགས་ཀྱི་ཡོན་ཏན་
འདི་ལྟ་བུའོ་ཞེས་དངོས་ཀྱི་ཚིག་ཏུ་གསུངས་པ། དེ་ལའང་གཉིས་ལས། བདག་གི་དོན་ཕུན་
སུམ་ཚོགས་པ་འགྲུབ་པ་ནི། རྫས་ཀྱི་རྡོ་རྗེ་ཕ་ལམ་ལ་ཆོས་བདུན་ཡོད་པ་དང་འདྲ་བར།
སྟོང་པ་ཉིད་དང་། ལྷ་དང་
། སྔགས་ཀྱི་རྡོ་རྗེ་འདིའང་ཆོས་བདུན་དང་ལྡན་ཏེ། མི་ཆོད་པ། མི་
ཤིགས་པ། བདེན་པ། སྲ་བ། བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་
ཕམ་པའོ། །མི་ཆོད་པ་ཞེས་བྱ་བ་ནི། མི་རྟོག་པའི་ཡེ་ཤེས་ལ་བདུད་ལ་སོགས་པས་བར་དུ་
གཅོད་མི་ནུས་པའོ། །མི་ཤིགས་པ་ཞེས་བྱ་བ་ནི། མི་རྟོག་པའི་ཡེ་ཤེས་དེ་ཉིད་མཚན་མའི་
རྣམ་པར་རྟོག་པས་བཤིག་པར་མི་ནུས་པས་སོ། །བདེན་པ་ཞེས་བྱ་བ་ནི། བཏགས་པའི་
ལ367ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དངོས་པོ་དང་བྲལ་བའོ། །སྲ་བ་ཞེས་བྱ་བ་ནི། ཉོན་མོངས་པའི་གསོ་བ་མི་མངའ་བའོ། །
བརྟན་པ་ཞེས་བྱ་བ་ནི། ཡེ་ཤེས་ཀྱི་རང་བཞིན་དེ་ཉིད་གཞན་དུ་མི་འགྱུར་བའོ། །ཐམས་
ཅད་དུ་ཐོགས་པ་མེད་པ་ཞེས་བྱ་བ་ནི། ཤེས་བྱ་རྣམ་པ་གཉིས་ལ་ཐོགས་པ་མེད་པའོ། །
ཐམས་ཅད་དུ་མ་ཕམ་པ་ཞེས་བྱ་བ་ནི། ཐུགས་རྗེ་ཆེན་པོའི་ཡེ་ཤེས་ཀྱིས་ཁྱབ་པས་སོ། །
ད་ནི་གཞན་གྱི་དོན་ཕུན་སུམ་ཚོགས་པ་འགྲུབ་པའི་ཡོན་ཏན་སྟོན་ཏེ། སེམས་ཅན་
ཐམས་ཅད་སྐྲག་པར་བྱེད་པ་ཞེས་བྱ་བ་ལ་སོགས་པ་བཅོ་བརྒྱད་ཀྱིས་སོ། །དེ་ལ་སེམས་ཅན་
ཐམས་ཅད་སྐྲག་པར་བྱེད་པ་ཞེས་བྱ་བ་ནི། སེམས་དང་ལྡན་པས་ན་སེམས་ཅན། དེ་དག་
འཇིགས་པ་དང་། སྔངས་པ་དང་། འདར་བར་བྱེད་པ་ནི་སྐྲག་པར་བྱེད་པ་སྟེ། གང་གིས་བྱེད་
པ་ཞེ་ན་སྔགས་ཀྱི་མཐུ་ཆེན་པོ་འདིས་སོ། །དེ་བཞིན་དུ།སེམས་ཅན་ཐམས་ཅད་འཇིལ་བར་
བྱེད་པ་ཞེས་པའི་འཇིལ་བ་ནི། སྤ་འཁུམས་ནས་འགུལ་མི་ཕོད་པའོ། །
རིག་སྔགས་ཐམས་ཅད་གཅོད་པར་བྱེད་པ་ཞེས་པའི་རིགས་སྔགས་ནི། གཞན་གྱི་
ལྷའི་སྐུ་མདོག་དང་། གཟུགས་དང་། དེ་སྟོན་པའི་སྒྲ་དང་། ཕྱག་རྒྱ་དང་། ཏིང་ངེ་འཛིན་
དང༌། སྔགས་དང་
། འཁྲུལ་འཁོར་ལ་སོགས་པ་སྟེ། གཅོད་པ་ནི་བྱ་བས་བསྒྲུབ་པ་ཐམས་
ཅད་ཀྱི་ནུས་པའི་སྲོག་བཅད་དེ་རྒྱུན་མེད་པར་བྱེད་པའོ། །རིགས་སྔགས་ཐམས་ཅད་
གནོན་པར་བྱེད་པ་ཞེས་པའི་གནོན་པ་ནི། ཕ་རོལ་གྱི་སྦྱོར་བ་ཐམས་ཅད་ཟིལ་གྱིས་མནན་
ཏེ་མཐུ་མེད་པར་བྱེད་པའོ། །ལས་ཐམས་ཅད་འཇོམས་པར་བྱེད་པ་ནི། སྔོན་གྱི་ལས་སམ་
ཕ་རོལ་གྱི་སྦྱོར་བ་ངན་པ་ཐམས་ཅད་ཟློག་ཅིང་ཉམས་པར་བྱེད་པའོ། །
གཞན་གྱི་ལས་ཐམས་ཅད་འཇིག་པར་བྱེད་པ་ནི། གཅིག་གིས་གཅིག་གི་དཔུང་
བྱས་ནས་སྦྱོར་བའི་རིགས་སྔགས་ལ་སོགས་པའི་མཐུ་རླག་པར་བྱེད་པའོ། །གདོན་ཐམས་
ཅད་རླག་པར་བྱེད་པ་ཞེས་པའི་གདོན་ནི། གདོན་པར་བྱེད་པ་སྟེ་ལྷའི་གདོན་ལ་སོགས་
368



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
པའོ། །དེ་དག་རླག་པ་ནི་ཐལ་བར་བྱེད་པའོ། །གདོན་ཐམས་ཅད་ལས་ཐར་བར་བྱེད་པ་
ཞེས་པ་ནི། སྔར་གདོན་དེ་དག་གིས་བཟུང་བ་ལས་གྲོལ་བར་བྱེད་པའོ། །འབྱུང་པོ་ཐམས་ཅད་
འགུགས་པར་བྱེད་པ་ཞེས་པ་ནི། ཁམས་གསུམ་དུ་འབྱུང་བས་ན་འབྱུང་པོ་སྟེ། དེ་དག་
འགུགས་པ་འདྲེན་པ་སྟེ་དབང་དུ་བྱས་ནས་བསྟན་པ་ལ་གནས་པར་བྱེད་པའོ། །རིགས་
སྔགས་ཀྱི་ལས་ཐམས་ཅད་བྱེད་དུ་འཇུག་པ་ནི། བཀུག་ནས་དེ་ཞི་བ་ལ་སོགས་པའི་ལས་
ཐམས་ཅད་བྱེད་དུ་འཇུག་པ་སྟེ་ལས་ལ་འཛུད་པའོ། །མ་གྲུབ་པ་རྣམས་འགྲུབ་པར་བྱེད་པ་
ཞེས་པ་ནི། གང་གིས་ཞི་སོགས་བསྒྲུབས་པ་ལས་འབྲས་བུ་མ་བྱུང་བ་རྣམས་ཀྱི་འབྲས་བུ་
འབྱིན་པར་བྱེད་པའོ། །གྲུབ་པ་རྣམས་ཆུད་མི་ཟ་བར་བྱེད་པ་ཞེས་པ་ནི། སྔར་གྲུབ་པའི་
འབྲས་བུ་དེའང་བར་ཆད་ཀྱིས་འཇོམས་སུ་མི་འཇུག་པར་བསམ་པའི་དོན་ཡོད་པར་བྱེད་
པའོ། །འདོད་པ་ཐམས་ཅད་རབ་ཏུ་སྦྱིན་པ་ཞེས་པ་ནི། ཡིད་ཀྱིས་དོན་དུ་གཉེར་བའི་
དགོས་པ་ཐམས་ཅད་དེ་ཁའི་མོད་ལའང་རིང་པོར་མི་ཐོགས་པར་ཡིད་དང་མཐུན་པར་
འབྱུང་བར་བྱེད་པའོ། །སེམས་ཅན་ཐམས་ཅད་བསྲུང་བ་ཞེས་པ་ནི། ནད་དང་གདོན་ལ་
སོགས་པ་མི་འདོད་པ་སྔར་མ་བྱུང་བ་དག་ཕྱིས་ཀྱང་འོང་དུ་མི་འཇུག་པར་བྱེད་པའོ། །ཞི་བ་
ནི། མི་འདོད་པ་སྔར་འོངས་པ་དག་མེད་པར་བྱེད་པའོ། །རྒྱས་པ་ནི། ཚེ་དང་བསོད་ནམས་
དང་ལོངས་སྤྱོད་འཕེལ་བར་བྱེད་པའོ། །སེམས་ཅན་ཐམས་ཅད་རེངས་པར་བྱེད་པ་ནི།
སངས་རྒྱས་ཀྱི་བསྟན་པ་ལ་མ་དད་པའི་མ་རུངས་པ་དག་གི་ལུས་དང་ངག་ཁེངས་ཤིང་ལས་
བྱེད་མི་ནུས་པའོ། །
རྨུགས་པར་བྱེད་པ་ཞེས་པའི་རྨུགས་པ་ནི། སེམས་རྨོངས་པ་སྟེ་དྲན་པ་ཉམས་སུ་
བཅུག་པས་ཅིའང་མི་ཤེས་པར་བྱེད་པའོ། །དེ་ལྟར་སྐྲག་པར་བྱེད་པ་ནས་གདོན་ཐམས་
ཅད་རླག་པར་བྱེད་པའི་བར་ཆད་བརྒྱད་དྲག་པོ། འགུགས་པ་དང་ལས་བྱེད་འཛུད་པ་
369ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་དབང་། མ་གྲུབ་པ་གྲུབ་པ་དང་། ཆུད་མི་ཟ་བ། འདོད་པ་སྦྱིན་པ་གསུམ་རྒྱས་པ། སྲུང་
བ། ཞི་བ། རེངས་རྨུགས་པ་གཉིས་ནི་དྲག་པོ། དེ་ལྟར་འཕྲིན་ལས་བཅོ་བརྒྱད་པོ་དེ་དག་
ཀྱང་ཞི་རྒྱས་དབང་དང་དྲག་ཤུལ་གྱི་ལས་བཞིར་བསྡུ་ལ། དབང་གི་རྒྱས་པ་དང་དྲག་ཤུལ་
གྱི་ཆར་བསྡུས་ནས་གསུམ་དུའང་བཤད་པ་ཡིན་ཏེ། རྒྱུད་ལས། ཞི་བ་དང་ནི་རྒྱས་པ་དང་། །
དེ་བཞིན་དྲག་ཤུལ་སྤྱོད་པ་སྟེ། །མདོར་ན་ལས་ནི་རྣམ་གསུམ་དུ། །གསང་སྔགས་ཀུན་ལས་
བསྒྲགས་པ་ཡིན། །ཞེས་གསུངས་པས་སོ། །འོ་ན། བདེ་བར་གཤེགས་པས་ཞི་བ་བྱ། །རྒྱས་
པ་པདྨའི་རིགས་སྐྱེས་ཀྱིས། །རྡོ་རྗེ་རིགས་གསུངས་གསང་སྔགས་ཀྱིས། །དྲག་ཤུལ་སྤྱོད་
པའི་ལས་རྣམས་གསུངས། །ཞེས་གསུངས་པ་དེ་ལྟར་ན་སྔར་བསྟན་པ་དང་འགལ་ལོ་ཞེ་ན།
རིགས་རེ་རེས་ཀྱང་ལས་གསུམ་གསུམ་བྱེད་པས་འགལ་བ་མེད་དེ། རྒྱུད་ལས། མཁས་པས་
རིགས་ནི་གསུམ་ཆར་ལ། །རབ་ལ་སོགས་པ་བསྟན་པ་དང་། །ཞི་བ་ལ་སོགས་བྱེ་བྲག་གིས། །
ལས་ནི་རྣམ་པ་གསུམ་དུ་བྱའོ། །ཞེས་བསྟན་པས་སོ། །འོ་ན། རྒྱུད་དེར་རིགས་སོ་སོར་ལས་སོ་
སོར་གསུངས་པའི་དགོངས་པ་ཅི་ཡིན་ཞེ་ན། འདི་ནི་དོན་གྱི་གཙོ་བོ་ལས་དགོངས་པ་ཡིན་ཏེ།
དེ་ཡང་རྒྱུད་དེ་ཉིད་ལས། གླེང་གཞིའི་དབང་དུ་མཛད་ནས་ནི། །གསང་སྔགས་གང་དག་
གསུངས་གྱུར་པ། །དེ་ཉིད་དེ་ལ་གཙོ་བོར་བསྟན། །ལྷག་མ་གཞན་དུ་ཤེས་པར་བྱ། །ཞེས་
གསུངས་པ་ཡིན་ནོ། །གནོན་པ་དང་། ལས་ཐམས་ཅད་འཇོམས་པར་བྱེད་པ་གཉིས་ལ་ནི་
དྲག་ཤུལ་དང་། ཞི་བའི་ལས་དང་འབྲེལ་བ་གཉིས་སུ་ཤེས་པར་བྱའོ། །ཞི་རྒྱས་དབང་
གསུམ་གཞན་རྗེས་སུ་འཛིན་པའི་ལས་དང་། དྲག་ཤུལ་ནི་གཞན་ཚར་གཅོད་པ་སྟེ་རྣམ་པ་
གཉིས་སུའང་འདུ་བ་ཡིན་ཏེ། དེ་ཡང་ལས་ནི་སྣ་ཚོགས་པ། །མངོན་སྤྱོད་བརྒྱད་དུ་རྣམ་པར་
གྲགས། །ཚར་བཅད་དང་ནི་རྗེས་བཟུང་ངོ༌། །ཞེས་གསུངས་སོ། །
གསང་སྔགས་ཀྱི་མཐུ་ཆེན་པོ་འདི་སངས་རྒྱས་ཀྱི་མཐུས་ལག་ན་རྡོ་རྗེས་རབ་ཏུ་སྨྲས་
~370ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
སོ། །སྦ་ཞིང་དམན་པ་ལ་མི་བསྟན་པས་དང་། ནུས་པ་གཞན་ལས་ཁྱད་པར་དུ་འཕགས་
པའི་ཕྱིར་གསང་སྔགས་ཀྱི་མཐུ་ཆེན་པོ་ཞེས་བྱའོ། །དེ་གང་ཞེ་ན། འོག་ནས་འཆད་པར་
འགྱུར་བའི་རྡོ་རྗེའི་སྔགས་འདིའོ། །གང་གིས་བརྗོད་ཅེ་ན་ལག་ན་རྡོ་རྗེ་སྟེ། འདིར་རྡོ་རྗེ་
རྣམ་པར་འཇོམས་པ་ལ་བྱའི། ཕྱག་ན་རྡོ་རྗེ་དངོས་མ་ཡིན་ནོ། །གང་གིས་བརླབས་ན་ཤཱཀྱ་
ཐུབ་པ་ལ་སོགས་པའི་ནུས་པས་བརླབས་པ་ནི་སངས་རྒྱས་ཀྱི་མཐུ་སྟེ། དེ་ཡང་། རྒྱལ་བའི་
ཉན་ཐོས་པ་དག་ཇི་སྙེད་ཆོས་སྟོན་དང་། །ཞེས་པ་ལ་སོགས་པ་དང་། ཡང་སྟོན་ཅིང་འཆད་
པ་རྣམས་ནི་སངས་རྒྱས་ཀྱི་མཐུའོ་ཞེས་བསྟན་པའི་ཕྱིར་རོ། །
རྗེས་འཇུག་གདུལ་བྱའི་དབང་དུ་བྱས་ནས་འདི་སྐད་སྟོན་ཏེ། འགའ་ཞིག་ལ་མི་མ་
ཡིན་པ་ལ་སོགས་པའི་གནོད་པ་བྱུང་ན་སྒྲུབ་པ་པོ་བདག་གིས་ས་ཕྱོགས་དཀར་པོ་དག་ཏུ་
གོས་ལ་སོགས་པ་དཀར་པོ་བགོས་ཏེ་ཡོ་བྱད་རྣམས་དཀར་པོ་བསགས་ནས་འདི་དག་ཉིད་
དང་ལྡན་པས་ཞི་བའི་ཡིད་ཀྱིས་ཞི་བའི་ལས་བྱས་ན་ཞི་བ་ཆེན་པོ་འགྲུབ་པར་འགྱུར་རོ། །
འགའ་ཞིག་ཚེ་ལ་སོགས་པ་འཕེལ་བར་འདོད་ན་གོས་ལ་སོགས་པ་སེར་པོ་གྱོན་ཏེ་ཡོ་བྱད་
རྣམས་སེར་པོ་བསགས་ནས་རྒྱས་པའི་ལས་བྱས་ན་རྒྱས་པ་འགྲུབ་བོ། །འགའ་ཞིག་ཤ་ཟ་
བ་ལ་སོགས་པ་དྲག་པོའི་ལས་བྱེད་པར་འདོད་ནས་ཕྱོགས་ནག་པོ་དག་ཏུ་གོས་ལ་སོགས་
པ་ནག་པོ་གྱོན་ཏེ་ཡོ་བྱད་རྣམས་ནག་པོ་བསགས་ནས་སྡང་བའི་ཡིད་ཀྱིས་མངོན་སྤྱོད་ཀྱི་
ལས་བྱས་ན་རེངས་པ་ལ་སོགས་པ་འགྲུབ་པར་འགྱུར་རོ་ཞེས་བྱ་བར་བསྟན་ནོ། །ཡང་དག་
པའི་དོན་དུ་བཅོ་བརྒྱད་པོ་དེས་ལམ་གྱི་རིམ་པ་བསྟན་ཏེ། སེམས་ནི་རང་རིག་པ་སྟེ་ལུས་
ལ་བརྟེན་པས་སེམས་ཅན་ནོ། །སྟོང་པ་ཉིད་ཀྱི་ཡེ་ཤེས་ཀྱི་མེས་རང་གི་རྒྱུད་ཀྱི་ཉོན་མོངས་
པའི་ཞུགས་ཤིང་རྣམས་སྐྲག་པ་དང༌། ཉོན་མོངས་པ་མངོན་དུ་རྒྱུ་བའི་རྩེ་འཇིལ་བ་དང་།
ཕྱིའི་ཡུལ་ནི་རིགས་སྔགས་ཏེ། དེ་སེམས་ལས་གཞན་པའི་དོན་དུ་མ་གྲུབ་པར་ལྟ་བས་
371ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅད་པ་དང་ཡུལ་ལ་འཕྲོ་བ་གནོན་པ་དང་། ལས་ནི་འབད་རྩོལ་ཏེ་དོན་ཤེས་བཞིན་དུ་
བཞག་པས་འཇོམས་པ་དང༌། རྣམ་པར་རྟོག་པས་སྦྱར་བས་གཞན་སྣང་གི་ལས་འཇིག་
པར་བྱེད་པ་དང་། གཟུང་འཛིན་གྱི་གདོན་རང་གིས་ངང་དུ་རླག་པར་བྱེད་པ་དང་། སླར་མི་
སྐྱེ་བར་བཟོས་པས་དེ་ལས་ཐར་བར་བྱེད་པ་དང་། འབྱུང་པོ་ནི་དབུགས་ཏེ་འབྱུང་བ་བཞིའི་
བདག་ཉིད་ཅན་དེ་རྣམས་དབུ་མར་འགུགས་པ་དང་། དེས་འབྱུང་བ་ལ་དབང་ཐོབ་པའི་
ལས་ཐམས་ཅད་བྱེད་དུ་འཇུག་པ་དང་། དངོས་གྲུབ་རྣམ་པ་གཉིས་མ་གྲུབ་པ་ཁྲུས་བཞིས་
གྲུབ་པར་བྱེད་པ་དང་། གྲུབ་པ་ནི་རྡོ་རྗེའི་ཏིང་ངེ་འཛིན་མཐོང་བ་སྟེ་ཆུད་མི་ཟ་བ་གོང་དུ་
ཕྱིན་པར་བྱེད་པ་དང་། སངས་རྒྱས་ཀྱི་ཆོས་དགེ་བ་ཐམས་ཅད་འདོད་པ་བཞིན་སྦྱིན་པ་
དང༌། གདུལ་བྱ་འཁོར་བ་ལས་སྲུང་བ་དང་། ཇི་ལྟར་སྲུང་ཞེ་ན། ཉོན་མོངས་པ་བཞི་དང་
རྗེས་སུ་མཐུན་པའི་ཕྲིན་ལས་བཞིས་སོ། །ཞི་བ་ནི། ཐབས་གང་གིས་སེམས་ཀྱི་རྒྱུ་བ་
རགས་པ་རྣམས་ཞི་ནས་གནས་པའོ། །རྒྱས་པ་ནི། དེ་ལས་ལྷག་པའི་མྱོང་བ་འཐོན་པའོ། །
རེངས་པ་ནི། ཞི་བར་གནས་ཤིང་ལྷག་པར་མཐོང་བས་སེམས་ཉིད་མྱོང་བར་མི་འགྱུར་བས་
དེའི་ཕྱིར་རེངས་པ་ཞེས་བྱའོ། །དེ་ལ་གནས་པས་དམིགས་པའི་ཡུལ་ཅིའང་མ་གྲུབ་ཅིང་
མཐོང་བའམ། ཐོབ་པའམ། རྟོག་པའི་བྱེ་བྲག་ཕྱེད་པའི་དངོས་པོར་འགྱུར་བ་ཅིའང་མེད་
པའི་ཕྱིར་རྨུགས་པ་ཞེས་བྱ་སྟེ། སྟོང་པ་ཉིད་ཀྱི་ངང་ལ་གནས་པ་ཞེས་བྱའི་དོན་ནོ། །
གསང་སྔགས་ཀྱི་མཐུ་ཆེན་པོ་ཞེས་བྱ་བ་ནི། སྔར་བརྗོད་པའི་སྟོང་པ་ཉིད་ཆོས་
ཐམས་ཅད་ཀྱི་རང་བཞིན་ཏེ། དེ་ནི་ངོ་བོ་ཉིད་ཀྱིས་གསང་བའམ་སྦས་པ་ལྟ་བུར་གནས་
ཤིང་རྟོགས་དཀའ་བས་ན་གསང་སྔགས་ཞེས་བྱའོ། །དེའི་མཐུ་ནི་ཆོས་ཉིད་ཀྱི་བདེན་པའི་
ནུས་པའོ། །ཆེན་པོ་ནི་དངོས་པོ་དང་མཚན་མའི་དཔུང་ཆེན་པོའང་འཇོམས་ལ། མཚན་
མས་ཚུར་གཞོམ་པའམ་གླགས་མི་རྙེད་པ་སྟེ། ཇི་ལྟར་ཉི་མས་མུན་པ་འཇོམས་ཀྱིས་མུན་པ་
ལ372ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
དེ་ལྟར་མ་ཡིན་པ་བཞིན་ནོ། །རབ་ཏུ་སྨྲས་ཞེས་པ་ནི། དོན་ཟབ་མོ་རྟོགས་པའི་མན་ངག་ཏུ་
རེ་ཞིག་སྒྲོས་བཏགས་ནས་ཚིག་དང་ཡི་གེར་གསུངས་པར་ཟད་དེ། རྡོ་རྗེའི་སྙིང་པོའམ་ཡང་
དག་པའི་དོན་ལ་ནི་སྨྲ་བའམ་བསྟན་པར་མི་ནུས་ཏེ་རང་རིག་པའི་ཡེ་ཤེས་ཀྱི་ངོ་བོ་ཡིན་པའི་
ཕྱིར་རོ། །འབྲས་བུའི་དུས་སུ་ནི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དུ་རིག་པར་
བྱའོ། །ཞི་བ་ནི། དེ་བཞིན་ཉིད་དང་ཆོས་ཀྱི་དབྱིངས་སོ། །རྒྱས་པ་ནི། མངོན་དུ་གྱུར་པའི་
ཆོས་ཀྱི་སྐུའོ། །རེངས་པ་ནི། མངོན་སྤྱོད་དེ་བདེ་བ་ཆེན་པོ་ལ་མངོན་པར་ལོངས་སྤྱོད་པས་
ན་ལོངས་སྤྱོད་རྫོགས་པའི་སྐུའོ། །རྨུགས་པ་ནི། ཡེ་ཤེས་ལ་སོགས་པ་མི་མངའ་བའི་ཕྱིར་སྤྲུལ་
པའི་སྐུའོ།། །།
གསུམ་པ་དེ་གཉིས་ཀྱི་འབྲས་བུ་རྡོ་རྗེའི་སྔགས་བཤད་པ་ལ། བསྙེན་པའི་སྔགས་
དང་། བསྒྲུབ་པའི་སྔགས་དང་། ལས་ལ་སྦྱོར་བའི་སྔགས་གསུམ་ལས། དང་པོ་ནི། སློབ་
དཔོན་ཆེན་པོ་པདྨ་འབྱུང་གནས་ཀྱི་རྗེས་སུ་འབྲངས་ནས་བཤད་པར་བྱའོ། །ན་མོ་རཏྣ་ཏྲ་
ཡཱ་ཡ། ན་མཉྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ཎཱ་པ་ཏ་ཡེ། དཀོན་མཆོག་གསུམ་དང་ཕྱག་ན་
རྡོ་རྗེ་ལ་ཕྱག་འཚལ་བ་བསྟན་ནོ། །ཏདྱ་ཐཱ། འོག་མ་འདྲེན་པར་བྱེད་པ། ཨོཾ་རུ་ཊ་ཏུ་ཊ། ཏོ་
ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་ཡ། གྷཎཱ་གྷཎྞ། གྷཱཎཱ་པ་ཡ་གྷཱཎཱ་པ་ཡ། སརྦ་ས་ཏྭ་ནི།
བོ་དྷ་ཡ་བོ་དྷ་ཡ། སཾ་བོ་དྷ་ཡ་སཾ་བོ་དྷ་ཡ། བྷ་མ་བྷ་མ། སཾ་བྷ་མ་ཡ་སཾ་བྷཱ་མ་ཡ། སརྦ་བྷཱུ་ཏཱ་
ནི། ཀུན་ཀུན། སཾ་ཤུཊྚ་ཡ་སཾ་ཀུཊྚ་ཡ། སརྦ་ཤ་ཏུན། གྷ་ཊ་གྷ་ཊ། སཾ་གྷ་ཊ་ཡ་སཾ་གྷ་ཊ་ཡ།
སརྦ་བིདྡྷཾ་བཛྲ་བཛྲ། སྤོ་ཊ་ཡ་བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ། མ་ཐ་བཛྲ་བཛྲ།
ཨཊྚ་ཧཱ་ས་ནི་ལ་བཛྲ་སུ་བཛྲ་ཡ་སྭཱ་ཧཱ།
དེ་དག་བཅོམ་ལྡན་འདས་ཀྱི་ཆོས་ཀྱི་དབྱིངས་རྣམ་པར་དག་པའི་ཡེ་ཤེས་བསྐུལ་བ་
ཡིན་ལ། ཧེ་ཕུལླ། གྲིཉྩ་ཀུལླ། མི་ལི་ཙུསླུ། ཀུ་རུ་ཀུལླ་བཛྲ་བིཛ་ཡཱ་ཡ་སྭཱ་ཧཱ། ཀི་ལི་ཀི་ལཱ་ཡ་
373



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྭཱ་ཧཱ། ཀ་ཊ་ཀ་ཊ། མ་ཊ་མ་ཊ། ར་ཊ་ར་ཊ། མོ་ཊན་པྲ་མོ་ཊནཱ་ཡ་སྭཱ་ཧཱ། ཙ་ར་ནི་ཙ་ར། ཧ་ར་ཧ་
ར། ས་ར་ས་ར། མ་ར་ཡ། དེ་ཁོ་ན་ཉིད་ཀྱི་ཡེ་ཤེས་བསྐུལ་བ་སྟེ་གཉིས་ནི་ཐུགས་ལ་བསྐུལ་
བའོ། །བཛྲ་བི་དཱ་ར་ཎ་ཡ་སྭཱ་ཧཱ། ཙྪིནྡ་ཙྪིནྡ། བྷིནྡ་བྷིནྡ། མ་ཧཱ་ཀི་ལི་ཀི་ལཱ་ཡ་སྭཱ་ཧཱ། བནྡྷ་
བནྡྷ། ཀྲོ་དྷ་བཛྲ་ཀི་ལི་ཀི་ལཱ་ཡ་སྭཱ་ཧཱ། སྐུའི་རང་བཞིན་ལ་བསྐུལ་བའོ། །ཙུ་རུ་ཙུ་རུ། ཙཎྜ་
ཀི་ལི་ཀི་ལཱ་ཡ་སྭཱ་ཧཱ། ཏྲཱ་ས་ཡ་ཏྲཱ་ས་ཡ། བཛྲ་ཀི་ལི་ཀི་ལཱ་ཡ་སྭཱ་ཧཱ། ཧ་ར་ཧ་ར་བཛྲ་དྷ་རཱ་ཡ་སྭཱ་
ཧཱ། པྲ་ཧ་ར་པྲ་ཧ་ར་བཛྲ་པྲ་བྷཉྫན་ཡ་སྭཱ་ཧཱ། ཁྲོ་བོ་བཞི་སྙིང་པོའི་སྒོ་ནས་བསྐུལ་བའོ། །མ་
ཏིལླི་ཏ་བཛྲ། ཐུ་ཏིལླི་ར་བཛྲ། པྲ་ཏིལླི་ར་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་ཧེ་ཧི་
བཛྲ། ཧཱུཾ་ཧཱུཾ་བཛྲ་དྷ་རཱ་ཡ་སྭཱ་ཧཱ། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མཱ་བརྟ་
ཡ་སྭཱ་ཧཱ། བཅོམ་ལྡན་འདས་ཀྱི་གསུང་ལ་བསྐུལ་བའོ། །
དེ་ནས་སྐུ་གསུང་ཐུགས་སྤྱིར་བསྐུལ་བ་ནི། ན་མས་མནྟ་བཛྲ་ཏཱཾ། སརྦ་བཛྲ་ཀུ་ལ་མཱ་
བརྟ་ཡ། མ་ཧཱ་བ་ལེ། ཀ་ཏ་བེ། ཏེ་ཏ་ལེ། ཨ་ཙ་ལེ། མཎྜ་ལ་མ་ཡེ། ཨ་ཏི་བཛྲ། མཧཱ་བ་ལེ།
བེ་ག་ར་ཎ་ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་ཊི་ཏི་ཊི། ཏིངྒ་ལེ། ད་ཧ་ད་ཧ། ཏེ་ཛོ་བ་ཏི། ཏི་
ལི་ཏི་ལི། བནྡྷ་བནྟུ། མ་ཧཱ་བ་ལེ་བཛྲ་ཨང་ཀུ་ཤ་ཛྭ་ལཱ་ཡ་སྭཱ་ཧཱ། འདི་ལ་ལྷ་མོའི་གླུ་ཞེས་
ཀྱང་བྱའོ། །
སྙིང་པོའི་སྒོ་ནས་བསྐུལ་བ་ནི། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་
ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། ཧཱུྃ་མཛད་བསྐུལ་བ། མ་ཐ་མ་ཐ་བཛྲ།
གཤིན་རྗེ་གཤེད། དྷུ་ན་དྷུ་ན་བཛྲ། དབྱུག་སྔོན་ཅན། ད་ཧ་ད་ཧ་བཛྲ། གཤིན་རྗེ་མཐར་
བྱེད། པ་ཙ་པ་ཙ་བཛྲ། མི་གཡོ་བ། དྷ་ར་དྷ་ར་བཛྲ། རྟ་མཆོག དྷཱ་ར་ཡ་དྷཱ་ར་ཡ་བཛྲ།
གཞན་གྱིས་མི་ཐུབ་པ། དཱ་རུ་ཎི་དཱ་རུ་ཎ་བཛྲ། བདུད་རྩི་འཁྱིལ་བ། ཙྪིནྡ་ཙྪིནྡ་བཛྲ། ཁམས་
གསུམ་རྣམ་རྒྱལ། བྷིནྡ་བྷིནྡ་བཛྲ་ཧཱུཾ་ཕཊ། སྟོབས་པོ་ཆེ་བསྐུལ་བའོ། །
374



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
ཉེ་བའི་སྙིང་པོའི་སྒོ་ནས་བསྐུལ་བ་ནི། ན་མུཉྩཎྜ་བཛྲ་ཀྲོ་དྷ་ཡ། གཙོ་བོལ། ཧུ་ལུ་ཧུ་
ལུ། རྡོ་རྗེ་ཕུར་པ། ཏིཥྛ་ཏིཥྛ། རྡོ་རྗེ་བེ་ཅོན། བནྡྷ་བནྡྷ། རྡོ་རྗེ་ཐོ་བ། ཧ་ན་ཧ་ན། རྡོ་རྗེ་
གཏུམ་པོ། ཨ་མྲྀ་ཏེ་ཧཱུྃ་ཕཊ། ཕོ་ཉ་ཏེ་ལས་ཐམས་ཅད་པའོ། །བསྙེན་པའི་དུས་སུ་བཅོམ་
ལྡན་འདས་ཀྱི་ཐུགས་ལ་སོགས་པ་ལ་དམིགས་ཏེ། དེ་བཟླས་པས་ཐུགས་ལ་སོགས་པའི་
དངོས་གྲུབ་འགྲུབ་པར་འགྱུར་རོ། །
བཤད་པའི་རྒྱུད་ལས། རྣལ་འབྱོར་བསྙེན་པ་གསུམ་དུ་བྱ། །ཞེས་དང་། བསྙེན་པ་
གསུམ་སྟེ་ཞེས་པས། གཙོ་བོ་དང་། འཁོར་དང་། ཐམས་ཅད་འདུས་པའི་གཟུངས་ལའོ། །
ཚུལ་ཇི་ལྟར་བསྙེན་ཞེ་ན། དེ་བཞིན་གཤེགས་པ་རྣམས་ཀྱི་སྐུ་དང་གསུང་དང་ཐུགས་
གསང་བའི་ངོ་བོ་ཉིད་རང་བཞིན་གྱི་དཀྱིལ་འཁོར་ཆེན་པོ་ལ་སོགས་པ་རྣམས་གང་གོམས་
པ་ལས་བྱེ་བྲག་ཏུ་འབྱུང་བའི་ཕྱིར་དེ་ནི་ཡན་ལག་བཅུར་ངེས་པའི་ཚོགས་མངོན་སུམ་བྱའོ། །
ཡན་ལག་བཅུ་གང་ཞེ་ན། བདག་གི་དེ་ཁོ་ན་ཉིད་དང་། རིག་སྔགས་ཀྱི་དེ་ཁོ་ན་ཉིད་དང་།
བཟླས་བརྗོད་ཀྱི་དེ་ཁོ་ན་ཉིད་དང་། མེ་ལ་སོགས་པའི་བསམ་གཏན་རྣམ་པ་གསུམ་དང་།
གསང་སྔགས་བསྒྲུབ་པ་ལ་འཇུག་པའི་ཆོ་ག་དང་། སྦྱིན་སྲེག་གི་ཆོ་ག་དང་། དབང་བསྐུར་
བའི་ཆོ་ག་དང་། གནས་ཀྱི་བྱ་བའི་ནན་ཏན་ནོ། །བདག་གི་དེ་ཁོ་ན་ཉིད་ནི། གནས་པ་
གསུམ་དང་། རྣམ་པར་ཐར་པའི་སྒོ་གསུམ་ལ་གཞོལ་བའོ། །གནས་པ་གསུམ་ནི།
འཕགས་པའི་དང་། ལྷའི་དང་། ཚངས་པའི་གནས་པའོ། །དང་པོ་ནི། འཕགས་པའི་
བདེན་པ་བཞི་དང་། གཉིས་པ་བསམ་གཏན་བཞི་དང་། གསུམ་པ་ཚད་མེད་བཞིའོ། །སྟོང་
ཉིད་མཚན་མེད་སྨོན་མེད་གསུམ་གྱི་རྣམ་པར་ཐར་པའི་སྒོ་སྟེ། དེ་བསྒོམ་པའོ། །རིག་
སྔགས་ཀྱི་དེ་ཁོ་ན་ཉིད་ནི། རྣམ་པ་དྲུག་ནི་བདག་ཉིད་དེ། བྱང་ཆུབ་ཀྱི་སེམས་ཀྱི་མཚན་
ཉིད་གཉིས་སུ་མེད་པའི་སྟོང་པ་ཉིད་ཀྱི་ལྷ་དང་སྒྲ་དང་། ཡི་གེ་དང་། གཟུགས་དང་།
375



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཟུགས་དང་། ཕྱག་རྒྱ་དང་། ཏིང་ངེ་འཛིན་གྱི་ལྷ་སྟེ། ཀུན་རྫོབ་ཀྱི་ཏིང་ངེ་འཛིན་རྣམ་པ་
དང་བཅས་པའི་བྱེ་བྲག་གོ །ཀུན་རྫོབ་ཀྱི་ཏིང་ངེ་འཛིན་རྣམ་པ་དང་བཅས་པའི་བྱེ་བྲག་གོ །
འདི་ལ་ལྷའི་དེ་ཁོ་ན་ཉིད་ཅེས་ཀྱང་བྱའོ། །
བཟླས་བརྗོད་ཀྱི་དེ་ཉིད་ནི། དམིགས་པ་གསུམ་མམ། ཡན་ལག་བཞིའི་སྒོ་ནས་ཏེ།
དམིགས་པ་གསུམ་ནི། དང་པོར་ཡི་གེ་དང་། དེ་ནས་གཞི་ཟླ་བ་དང་། དེ་ནས་སྐུ་ལ་དམིགས་
པའོ། །ཡན་ལག་བཞི་ནི། སྒྲ་སྔགས་ཀྱི་ཡི་གེ། སེམས་ཟླ་བའི་དཀྱིལ་འཁོར་རྣམ་པར་གྱུར་
པ། གཞི་དེ་བཞིན་གཤེགས་པའི་སྐུ། གཞི་གཉིས་པ་རང་གི་ལྷའི་གཟུགས་ཏེ། འདི་
ལའང་། མདུན་གྱི་དང་རང་གི་སྙིང་ཁའི་གསང་སྔགས་དང་བཅས་པའི་ཟླ་བའི་དཀྱིལ་
འཁོར་ལ་དམིགས་པ་དང་། གསང་སྔགས་ཀྱི་སྒྲ་ལ་དམིགས་ཏེ་བཟླས་པ་གསུམ་མོ། །དེ་
ནི་ཀུན་རྫོབ་ཀྱི་ཏིང་ངེ་འཛིན་རྣམ་པ་དང་བཅས་པ་ཞེས་བྱ་བ། བཟླས་བརྗོད་ལ་ལྟོས་པ་
དང་བཅས་པ་སྟེ། རིག་སྔགས་དང་གསང་སྔགས་ཀྱི་གཟུགས་ལ་སོགས་པ་མངོན་དུ་བྱ་བ་
གོམས་པར་བྱེད་པའི་མཚན་ཉིད་ཅན་ནོ། །
བཟླས་བརྗོད་ལ་མི་ལྟོས་པར་བསམ་གཏན་ལས་གསང་སྔགས་ཀྱི་འབྲས་བུ་འདོད་
པས་ནི། གསང་སྔགས་མེར་གནས་ཀྱི་དེ་ཉིད་དང་། སྒྲ་གནས་ཀྱི་དེ་ཉིད་དང་། སྒྲ་མཐའི་དེ་
ཉིད་དོ། །དང་པོ་ནི། ལྷའི་བྱེ་བྲག་གི་བདག་ཉིད་གསང་སྔགས་ཀྱི་ཡེ་ཤེས་རྣམས། སོ་སོར་
ཡིད་ཀྱིས་མེ་འབར་བའི་ནང་ན་འདུག་པར་བརྟགས་ཏེ་བསམ་གཏན་ལ་གནས་པའོ། །
གཉིས་པ་ནི། རིག་སྔགས་དེ་ཉིད་དབྱིབས་མེད་པ་ཚིག་ཙམ་དུ་གྲགས་པ་དང་། གསུམ་པ་
སྒྲའང་འགགས་ནས་ཡོངས་སུ་དག་པ་གཉིས་སུ་མེད་པའི་ཡེ་ཤེས་ཀྱི་ཡུལ་ཆོས་ཀྱི་དབྱིངས་
ཀྱི་ར་ང་བཞིན་སོ་སོ་རང་གིས་རིག་པར་བྱེད་པའོ། །དེ་ནི་དོན་དམ་གཉིས་སུ་མེད་པའི་ཏིང་
ངེ་འཛིན་ལ་སྦྱོར་བ་ཞེས་བྱའོ། །
ལ376



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
བསྒྲུབ་པ་ལ་འཇུག་པའི་ཆོ་ག་ནི། བསྒྲུབ་པ་དང་བསྒྲུབ་ཆེན་གྱི་ཐབས་སོ། །ཞི་བ་
ལ་སོགས་པའི་སྦྱིན་སྲེག་དང་། དབང་བསྐུར་བ་དམ་ཚིག་ནོད་པ་དང་། གནས་ཀྱི་བྱ་བའི་
ནན་ཏན་ནི་རབ་ཏུ་གནས་པ་སྟེ། མི་དང་ལྷ་ལའོ། །མི་ལ་ནི་ཁྲུས་བཞིའི་སྒོ་ནས་སོ། །
བཟླས་བརྗོད་ཀྱང་གཙོ་བོ་ལ་འབུམ། འཁོར་ལ་ཁྲི་ཕྲག་གཅིག་སྟེ། ཡིག་འབྲུ་བཅོ་ལྔ་མན་
ལ་འབྲུ་འབུམ། དེ་ཡན་ནས་སོ་གཉིས་མན་ལ་འབུམ་ཕྲག་གསུམ། དེ་ཡན་ལ་གཅིག་གོ །
གཉིས་པ་བསྒྲུབ་པའི་སྔགས་ནི། ལས་ལ་གཉིས་ཏེ་ཞེས་དང་། ལས་བསྒྲུབ་གཉིས་
ཞེས་པས། གཙོ་བོ་ལ་སོགས་པའི་སྙིང་པོ་དང་། དེ་ལ་ལས་གང་བསྒྲུབ་པ་སྡེབ་པ་གཉིས་སོ། །
འདིར་སངས་རྒྱས་གསང་བ། གཙོ་བོའི་སྙིང་པོ་ནི། སརྦ་བིདྡྷཾ་ནས། སུ་བཛྲ་ཡཱ་ཡའི་བར་
བཤད་ཅིང་། དེ་ལ་དང་པོར་ཕྱག་འཚལ་བ་གཉིས་དང་། ཏདྱ་ཐཱ། ཨོཾ། ཚར་གཅོད་པ་དང་
བསྲུང་བའི་སྔགས་ཡིན་པས་དང་པོར་བསྣན། ཡེ་ཤེས་དང་། དེ་ནས་སརྦ་བིདཾ་ནས་སུ་
བཛྲ་ཡཱ་ཡ། བསྟོད་ཅིང་འབོད་པ་དང་། དེ་ལ་བསྟོད་ཅིང་བསྐུལ་བའི་སྔགས། ཨེ་ཧྱ་ཧི་བཛྲ།
ཤཱི་ཤྲཱི་བཛྲ་དྷཱ་ར་ཡ། གཉིས་བཏགས། དེ་ལ་གཙོ་བོ་དང་འབྲེལ་བའི་ལས་སྔགས། ཞི་བ་
ལ། ཧེ་ཕུལླ་ནས། བི་ཛ་ཡཱ་ཡ་སྭཱ་ཧཱ། རྒྱས་པ་ལ། ཙ་ར་ནས་ས་རའི་བར། དབང་ལ། ཀི་ལི་
ནས། པྲ་མོ་ཊ་ནཱ་ཡའི་བར། དྲག་པོ་ལ། མཱ་ར་ཡ་སོགས། གཅད་པ་ལ། ཙྪིནྡ་ནས་ཀི་ལཱ་
ཡའི་བར། མནན་པ་ལ། བནྡྷ་ནས་ལཱ་ཡའི་བར། སྐྲག་པར་བྱེད་པ་སོགས་བཅོ་ལྔ་ལ། ཏུ་
ཊ་སོགས་སྡེབ་བོ། །དེ་ནི་བར་དུ་དྲག་པོའི་ཞེས་བྱའོ། །མཐར་སྭཱ་ཧཱ་སྦྱར་ཏེ། ་ཤིས་པའི་
གཞི་འཛུགས་པ་ཞེས་བྱའོ། །འཁོར་གྱིས་ནི། ཙུ་རུ་སོགས་ཕུར་བུ་དྲག་པོ་ལས་སྔགས་
འཁོར་དང་འབྲེལ་བ། ཨ་མུ་ཀཾ་མ་ར་ཡ་ཕཊ། མནན་པ་ལ། ད་ཧ་སོགས། གཅད་པ་ལ་མ་
ཧཱ་བ་ལེ་སོགས་སོ། །ཏྲཱ་ས་ཡ་སོགས་བེ་ཅོན་རྒྱས་པ། ལས་སྔགས་དྷ་ར་དྷ་ར་ནས། མཱ་
བརྟའི་བར། ཧ་ར་སོགས་ཐོ་བ་དབང་། ལས་སྔགས་ན་མས་མནྟ་ནས། ཏིང་ག་ལེའི་བར།
ལ377



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པྲ་ཧ་ར་སོགས་གཏུམ་པོ་ཞི་བ། ལས་སྔགས། མ་ཏིསྦེ་ར་ནས། ཨ་མོ་གྷ་བཛྲའི་བར།
སྡེབས་ན་སྔར་བཞིན། གཙོ་འཁོར་གཉིས་ཀ་འདུས་པ་སྙིང་པོ་དང་། ཉེ་སྙིང་གི་ཨ་མྲྀ་ཏའི་
མཐར་བསྟོད་ཅིང་བསྐུལ་བ་དང་། ལས་གང་ཡིན་པའི་སྔགས་དང་། ཤིས་པའི་གཞི་འཛུགས་
པ་ཅན་སྦྱར་བ་དང་། ཡང་ན་གཟུངས་རྒྱས་པ་མཐའི་ཨ་མྲྀ་ཏ་ལ་དེ་བཞིན་དུ་སྡེབ་བོ། །
གསུམ་པ་ལས་སྦྱོར་གྱི་སྔགས་ནི་ཤམ་བུར། ཞི་བ་ལ། ཤནྟཾ་ཀུ་རུ་སྭཱ་ཧཱ། རྒྱས་པ་ལ།
པུཏྟིཾ་ཀུ་རུ་ཨོཾ། དབང་ལ། བཤཾ་མཱ་ན་ཡ་ཧོ། དྲག་ཤུལ་གྱི་འབོད་པའི་མཐར། ཨཱ་ཀརྨ་ཡ་ཛ
ཆད་པ་ལ། མཱ་ར་ཡ་རྦད། གསད་པ་ལ། མཱ་ར་ཡ་ཕཊ། ཅེས་དང་། ལས་སོ་སོ་དང་བསྟུན་
པའི་རྣམ་པར་དབྱེ་བ་མན་ངག་བཞིན་དང་ཤེས་པར་བྱའོ། །དེ་ཡང་ལས་ལ་གསུམ། གཙོ་
དང་འཁོར་དང་འདུས་པ་ནི། ལས་བཞིའི་སྔགས་སོགས་དབྱེ་བར་བྱ། །ཞེས་དང་། ལས་
བསྒྲུབ་སོ་སོར་ཤེས་པར་བྱ། །ཞེས་གསུངས་པའི་ཕྱིར་རོ། །བསྒྲུབ་པ་དང་ལས་ལ་སྦྱར་
བའི་སྔགས་རྣམ་པར་གཞག་པ་ནི། སློབ་དཔོན་སངས་རྒྱས་གསང་བའི་རྗེས་སུ་འབྲངས་
སོ།། །།
བཞི་པ་མཇུག་སྡུད་ཀྱི་ཆོ་ག་ཕན་ཡོན་དང་བཅས་ཏེ་བཤད་པ་ལ། བསྒྲུབ་པ་ཆེན་པོའི་
ཆོ་ག་ཕན་ཡོན་དང་བཅས་པ་དང་། དབང་བསྐུར་བའི་ཆོ་ག་ཕན་ཡོན་དང་བཅས་པ་བསྟན་
པ་ནི། དང་པོ་ནི་མངོན་དུ་གྱུར་པའི་ཚེ་དབང་ཕྱུག་ཐོབ་པའི་ཡོན་ཏན་ཉམས་པར་གྱུར་པའི་
རྒྱུ་སྤོང་ཞིང་བཟླས་བརྗོད་དང་བསམ་གཏན་ལ་བརྩོན་པར་བྱས་ན། རིམ་གྱིས་འབྲས་བུ་
གང་ཐོབ་འགྱུར་བ་དེ་བསྟན་པའི་ཕྱིར། སྡིག་པ་ཐམས་ཅད་བྱང་བྱས་ནས། །སྡུག་བསྔལ་
ཐམས་ཅད་མེད་པར་བྱེད། །དེ་ཡང་བཟླས་བརྗོད་དང་བསམ་གཏན་ལ་རབ་ཏུ་གོམས་
པས་སེམས་མཉམ་པར་བཞག་པར་གྱུར་པའི་སྒྲུབ་པ་པོ་བྱིན་གྱིས་བརླབ་ཏུ་རུང་བར་
མཁྱེན་ནས། ལྷ་ཐམས་ཅད་རང་གི་གནས་ན་བཞུགས་བཞིན་དུ་སྒྲུབ་པ་པོ་གང་སྤྱན་རས་
༤378



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
ཀྱིས་འཚོ་བ་དེ་ལ་གསང་སྔགས་མངོན་དུ་ཕྱོགས་པའམ་གསང་སྔགས་ཉེ་བར་འགྱུར་བ་
ཞེས་བྱ་ལ། དེའི་ཚེ་སྒྲུབ་པ་པོས་ཀྱང་བསམ་གཏན་དང་བཟླས་བརྗོད་ལ་ཞེན་ཅིང་མ་
རྨོངས་པར་མངོན་པར་བརྩོན་ཞིང་འགྲུས་པ་བསྐྱེད་པས། གསང་སྔགས་ཀྱི་བསམ་གཏན་
དང་། བཟླས་བརྗོད་ལས་བྱུང་བའི་དགེ་བའི་བག་ཆགས་དེས་ནི་འབྲོས་བུ་དང་རྟག་ཏུ་སྦྱོར་
བ་ལས་གྱུར་པའི་སྟོབས་དང་ལྡན་ནོ། །དེ་བས་ན་དེའི་རྣམ་པར་སྨིན་པ་དེ་མ་ཐག་ཉིད་དུ་
མངོན་པར་སྐྱེའོ། །རྣམ་པར་སྨིན་པ་དེའང་བག་ཡོད་པས་རིག་པ་འཛིན་པ་ལ་སོགས་པ་
ཐུན་མོང་གི་སྒྲུབ་པ་ཆེན་པོ་གསང་སྔགས་ཀྱི་སྦྱོར་བའི་འབྲས་བུར་གྱུར་པ་རྣམས་འགྲུབ་
པར་འགྱུར་ལ། དེ་ནས་རིམ་གྱིས་གསང་སྔགས་ཀྱི་སྤྱོད་པ་ལས་བྱུང་བའི་བྱང་ཆུབ་སེམས་
དཔའམ་འཕགས་པ་རྡོ་རྗེ་ཅན་གྱི་ཏིང་ངེ་འཛིན་གྱིས་ཡུལ། སྐུ་དང་གསུང་དང་ཐུགས་ཀྱི་
གསང་བ་ཐོབ་པའི་རིམ་པས་རྒྱུད་ཕྱི་མ་སངས་རྒྱས་པའི་བར་དུ་འགྱུར་རོ། །
དེ་བས་ན་སྡིག་པའི་བག་ཆགས་བཀྲུས་པས་འབྲས་བུ་རྣམ་པར་སྨིན་པ་འབྱིན་པའི་
སྐབས་མི་རྙེད་པས་ན་སྡིག་པ་བྱང་བ་དང་སྡུག་བསྔལ་མེད་པ་ཞེས་བྱའོ། །དེ་ལྟར་བཟླས་
བརྗོད་དང་བསམ་གཏན་བསྒོམས་པས་སྒྲུབ་པ་པོའི་ཡོན་ཏན་འབྱུང་བ་གསང་སྔགས་
མངོན་དུ་ཕྱོགས་པའི་རྒྱུར་བསྟན་ན། དེ་ལྟ་བུའི་བཟླས་བརྗོད་དང་བསམ་གཏན་ཡང་།
དཀྱིལ་འཁོར་ལེགས་པར་མ་མཐོང་བར། །གང་ཞིག་ཅི་སྟེ་སྔགས་ཟློས་ན། །དེ་ནི་དངོས་
གྲུབ་ཐོབ་མི་འགྱུར། །ཞེས་གསུངས་ལ། དཀྱིལ་འཁོར་མ་མཐོང་བ་དང་དབང་མ་ཐོབ་པ་
ལ་སྟོན་པའི་སྐབས་མེད་པའི་ཕྱིར་དང་། དབང་བསྐུར་བའང་། བསྒྲུབ་པ་དང་། བསྒྲུབ་པ་
ཆེན་པོའི་དཀྱིལ་འཁོར་ལ་རག་ལས་པའི་ཕྱིར། བསྒྲུབ་པ་དང་བསྒྲུབ་པ་ཆེན་པོའི་ཆོ་ག་
བཤད་པར་བཞེད་ནས། རྒྱུད་དོ་ཅོག་གི་རྩ་བ་སྟེ། །ཞེས་གསུངས་ལ། དེ་ལའང་། ལྟ་བ་
རྣམ་པར་དག་པ་དང་། སྤྱོད་པ་རྣམ་པར་དག་པ་གཉིས་དགོས་པ་ཡིན་ལ། ལྟ་བ་ནི། མུ་
ལ379ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟེགས་བྱེད་དང་། བྱེ་བྲག་ཏུ་སྨྲ་བ་དང་། མདོ་སྡེའི་རྗེས་སུ་འབྲང་བ་དང་། ནང་གིར་ཡིན་
པར་འདོད་པ་དག་གིས་སྨྲས་པ་རྣམས་ཀྱི་བཤད་པ་ལྟར་ནི་མ་ཡིན་ཏེ། ཕུལ་དུ་བྱུང་བའི་
རིགས་ལས་གནོད་པའི་ཕྱིར་རོ། །འོ་ན། གང་ཞེ་ན། ཁྱད་པར་དུ་འཕགས་པའི་དབུ་མའི་
གཞུང་ཁོ་ན་ལ་གནས་པ་ཡིན་ཏེ། བདེན་པ་གཉིས་ཀྱི་ཚུལ་ལས་མ་འདས་ཤིང་མི་འགལ་
བར་གནས་པའི་ཕྱིར་རོ། །སྤྱོད་པ་ནི་གསུམ་སྟེ། བདེན་པ་དང་
། ཕ་རོལ་ཏུ་ཕྱིན་པ་དང་།
གསང་སྔགས་ཀྱི་སྤྱོད་པ་ལ་བརྟེན་པའོ། །དེའི་ནང་ནས་མཆོག་ཏུ་གྱུར་པ་ནི་གསང་
སྔགས་ཀྱི་སྤྱོད་པ་ཡིན་ལ། དེའང་ལས་དང་པོ་པ་དག་ཆོ་ག་ཕུན་སུམ་ཚོགས་པ་ལ་བརྟེན་
ན་འགྲུབ་པའི་ཕྱིར། ཆོ་གའི་ཡན་ལག་ཚང་བ་བྱའོ་ཞེས་སྟོན་པ་ལ། དཔལ་ཀུན་གྱིས་ནི་
ལེགས་པར་བརྒྱན། །ཅེས་སོ། །ཆོ་གའི་ཡན་ལག་ཀྱང་རྒྱུད་དུ། དང་པོ་སྟ་གོན་གནས་པ་
ཡིས། །ས་ཡི་ཆོ་ག་རྫོགས་བྱས་ཏེ། །འབྱོར་བས་དཀྱིལ་འཁོར་བྲིས་བྱས་ལ། །དེ་ལ་བརྟེན་
ཏེ་བསྒྲུབ་པར་བྱ། །ཞེས་གསུངས་པས་སོ། །དེ་དག་གི་རྣམ་པར་བཞག་པ་རྒྱས་པ་ནི་སྤྱིའི་
རྒྱུད་རྣམས་སུ་བསྟན་པའི་ཕྱིར་ཟློས་པ་མ་མཛད་པར་འདིར་མདོ་ཙམ་ཞིག་བསྟན་པ་ཡིན་
ནོ། །
དེ་ལྟར་བསྒྲུབས་པས་ན་གནས་སྐབས་སུའང་། སེམས་ཅན་དབང་པོ་ཉམས་པ་དང་། །
སེམས་ཅན་གང་དག་གི་དབང་པོ་དྲུག་ལ་སྐྱོན་བྱུང་བ་དེ་དག་ཀྱང་ཕྱིར་སྐྱོན་མེད་པར་འགྱུར་བ་
དང་། ཚེ་ཟད་པ་དང་། ཚེའི་མཐའ་གཏུགས་པ་དག་གི་ཚེ་ཕྱིར་འཐུད་པ་དང་། ཚེ་ཉམས་པ་
དང་། རྐྱེན་འགའ་ཞིག་གིས་ཚེ་ལ་བར་དུ་གཅོད་པས་ཉམས་དམས་ཏེ་ཚད་ལས་ཐུང་ངུ་
སོང་བ་ཕྱིར་བསྲིང་བ་དང་། ཐུན་སུམ་ཚོགས་མིན་གང་ཆགས་དང༌། །བཀྲ་མི་ཤིས་པའི་
དངོས་པོ་ཉེ་བར་གནས་པ་ཞི་ནས་མེད་པར་བྱེད་པ་དང༌། ལྷ་རྣམས་རྒྱབ་ཀྱིས་ཕྱོགས་པ་
དང་། །ལྷ་ནི་འཇིག་རྟེན་དང་འཇིག་རྟེན་ལས་འདས་པའི་ལྷའོ། །དེ་ལས་དང་པོ་ནི།
~380ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
བདག་གིས་ནོངས་པ་ལ་ཁྲོ་བས་སྟོངས་གྲོགས་མི་བྱེད་པའོ། །འཇིག་རྟེན་ལས་འདས་པའི་
ལྷ་རྒྱབ་ཀྱིས་ཕྱོགས་པ་ནི། དབང་བསྐུར་བའི་དུས་སུ་སློབ་དཔོན་གྱི་སྔགས་དང་ཕྱག་རྒྱ་
དང་ཏིང་ངེ་འཛིན་གྱིས་ཡེ་ཤེས་སེམས་དཔའ་བསྟིམ་ནས་བཞག་པ་བདག་ཉིད་དམ་ཚིག་
ཉམས་པའི་དབང་གིས་སྙིང་ག་དྲལ་ཏེ་གཤེགས་པའོ། །དེ་དག་ཀྱང་འདིས་དམ་ཚིག་སྐོང་
བར་འགྱུར་ཏེ་སླར་བྱིན་གྱིས་རློབ་པར་བྱེད་དོ། །མཛའ་སྡུག་སྐྱེ་བོ་སྡང་བ་དང་། །ཡིད་
གཅུགས་པས་ཡིད་དུ་འོང་བ་ནི་མཛའ་སྡུག །བདེན་པ་མ་མཐོང་བས་སྐྱེ་བོ། དེ་དག་བདག་
གིས་ཉེས་པ་མ་བྱས་པར་སྡང་བ་སྟེ་འབྱུང་པོའི་མཐུས་བྱས་པའོ། །བྲན་བཟའ་ལ་སོགས་
གཙེས་པ་དང་། །བྲན་ནི་གཡོག །བཟའ་ནི་ཆུང་མ། སོགས་པ་བུ་ལ་སོགས་པའི་ཉེ་བ་
རྣམས། འབྱུང་པོས་གཙེས་པ་དང་། ཕན་ཚུན་མཐུནཔ་མ་ཡིན་དང་། །བདག་དང་གཞན་
སེམས་མི་གཅུགས་པས་ངག་དང་ལུས་འཐབ་པ། ནོར་འགྲིབ་པས་ནི་གནོད་པ་དང་།
ལོངས་སྤྱོད་ཟད་པ་དང་། མྱ་ངན་ངལ་དང་གནོད་པ་དང་། །གདུང་བའི་ཁྱད་པར་གང་
ཅིའང་རུང་བས་གཙེས་པ་དང་། འཇིགས་པ་དང་ནི། འཇིགས་པ་ཆེན་པོ་བརྒྱད་ལ་སོགས་
པའོ། །ཕོངས་པ་དང་ནི་དབུལ་བའོ། །གཟའ་དང་རྒྱུ་སྐར་ནི། གཟའ་ཉི་མ་སོགས་དང་སྐར་
མ་སྨིན་དྲུག་སོགས་ཀྱིས་གནོད་པའོ། །བྱད་སྟེམས་དང་ཞེས་པ། སངས་རྒྱས་གསང་བས།
བྱད་ནི་མཁའ་འགྲོ་ལ་སོགས་པའི། །རིགས་སྔགས་གང་ཡིན་དེ་ཡི་མཐུ། །རྣལ་འབྱོར་
གསོད་པ་སྟེམ་པ་སྟེ། །ཞེས་བཤད་པ་ཉིད་དོ། །མི་ཟད་གདོན་གྱིས་ཉེན་པ་དང་། །མ་
རུངས་པའི་གདོན་གདོན་པ་དང་། མྱ་ངན་ངལ་ལས་བྱུང་བ་ཡི། །རྨི་ལམ་སྡིག་པ་མཐོང་ན།
ཞེས་པ་གདུང་བས་ངལ་ནས་དྲན་པ་མྱོས་པས། འབྱུང་པོས་བརློམས་པའམ། དེའི་དབང་
གིས་གཉིད་ལོག་པ་ལ་རྨི་ལམ་ངན་པ་མཐོང་བ་དང་། ཡང་ཞེས་པ་རྒྱུ་དེ་ཙམ་དུ་མ་ཟད་
སྤྱིར་རྨི་ལམ་ངན་པ་སུམ་ཅུ་རྩ་གཉིས་ལ་སོགས་པ་ཐམས་ཅད་དོ། །དེ་དག་ཐམས་ཅད་
ལ381ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དཀྱིལ་འཁོར་ཆེན་པོ་མཆོད་པས་དག་པར་འགྱུར་ཞེས་པ་སྟེ། མཚོན་པ་ཙམ་ཡིན་གྱི་རྒྱས་
པར་བསམ་གྱིས་མི་ཁྱབ་བོ། །
གཉིས་པ་དབང་བསྐུར་བ་ཕན་ཡོན་དང་བཅས་པ་ལ། དབང་དངོས་ཕན་ཡོན་དང་
བཅས་པ་དང་། བསྐུར་རྫས་ཀྱི་གཙོ་བོ་བུམ་པའི་བྱེ་བྲག་ཏུ་བཤད་པ་གཉིས་ལས། དང་པོ་
ནི། དེས་ནི་རབ་བཀྲུས་གཙང་མ་ཡི། །ཞེས་པའི་དེས་ནི་སྒྲུབ་པོ་དང་། རབ་བཀྲུས་ཞེས་པ་
ཕྱི་དང་ནང་དང་གསང་བ་དང་དེ་ཁོ་ན་ཉིད་ཀྱི་ཁྲུས་བཞིའི་སྒོ་ནས་བསམ་གཏན་གྱི་ཆོ་ག་བྱ་
བ་ནི་དོན་གྱི་དབང་ཡིན་ལ། གཙང་མ་ཞེས་པའི་དེའི་འབྲས་བུ་ཆོས་ཀྱི་དབྱིངས་གློ་བུར་གྱི་
སྒྲིབ་པས་དག་པའི་ངང་དུ་འཇུག་པ་བཤད་པ་ཡིན་ནོ། །སྤྲོས་པ་ཅན་ལ་ནི། མདོ་སྡེ་དམ་པ་
ཉན་པར་གྱིས། །དོན་ཟབ་མོ་སྡེར་སྟོན་ཅིང་ཚིག་མདོ་ཙམ་དུ་གསུངས་པས་མདོ་སྡེའོ། །ཉན་
པར་གྱིས་ཞེས་པས། སློབ་མ་དང་སློབ་དཔོན་འབྲེལ་བརྟག་པ་ནས་སྟ་གོན་ལ་གནས་པའི་
བར་བསྟན་ནོ། །གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་རབ་
བརྒྱན་ཏེ། །སློབ་མ་གང་དག་ཀུན་ལ་ཕན་པར་ཞུགས་པས་ཡིད་དགེ་ལ། ཆོས་ལ་གུས་པ་
དང་སྤྲོ་བས་འཇུག་པ། སེམས་དྭངས་པ། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་
ལ་གནས་པས་གཙང་མའི་གོས་ཀྱིས་རབ་ཏུ་བརྒྱན་པའོ། །དེ་ལྟ་བུའི་སློབ་མ་དཀྱིལ་འཁོར་
དུ་འཇུག་པ་བསྟན་ནོ། །
གྲངས་ཅི་ཙམ་ཞེ་ན་གསང་བ་སྤྱི་རྒྱུད་ལས་གསུངས་པ་བཞིན་དུའོ། །དཀྱིལ་འཁོར་དེར་
བྱིན་གྱིས་བརླབས་པ་འབའ་ཞིག་གིས་འཇུག་པར་བྱའི་གཞན་གྱི་ནི་ནུས་པ་མེད་དོ། །ཞེས་
སྟོན་པ་ལ་ཟབ་མོ། །དེར་ཞུགས་ནས་ཅི་བྱ་ཞེ་ན། སངས་རྒྱས་ཞེས་པ། སངས་རྒྱས་རྣམས་
ཀྱིས་བཤད་པའི་དབང་བསྐུར་བ་ལེན་ནོ་ཞེས་པའི་དོན་ཏེ། སངས་རྒྱས་རྣམས་ཀྱིས་ཇི་
ལྟར་བཤད་ཅེ་ན། སྤྱི་རྒྱུད་ལས། དེ་བཞིན་གཤེགས་པ་ཐམས་ཅད་ཀྱི། །སློབ་དཔོན་གོ་
382ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
འཕང་ཐོབ་བྱའི་ཕྱིར། །དང་པོའི་དབང་དུ་བསྒྲགས་པ་ཡིན། །རིག་སྔགས་ཐམས་ཅད་གྲུབ་
པའི་ཕྱིར། །གཉིས་པའི་དབང་དུ་བཤད་པ་ཡིན། །བགེགས་ནི་རབ་ཏུ་གཞོམ་པའི་ཕྱིར། །
གསུམ་པ་རབ་ཏུ་བསྒྲགས་པ་ཡིན། །བཞི་པ་འབྱོར་བ་ཐོབ་པའི་ཕྱིར། །ཆོ་ག་བཟང་པོ་དེ་
བཤད་དོ། །ཞེས་པས་གསུངས་སོ། །སྤྱོད་ཡུལ་བ་ཞེས་པ་ནི། དེ་དག་སློབ་མའི་སྤྱོད་ཡུལ་དུ་
གྱུར་པར་བྱའོ། །ཅི་ཞིག་གམ། དོན་དབང་བསྐུར་རོ་ཞེས་བྱ་བ་ཉིད་དོ། །མདོ་སྡེ་འདི་ནི་
ཉན་བྱེད་ན། །ཞེས་ཚུལ་དེ་ལྟ་བུར་ནོད་པར་བྱའོ་ཞེས་པའི་དོན་ཏེ། སུ་ལས་ནོད་ན་རྡོ་རྗེའི་
སློབ་དཔོན་ལའོ། །ཅིའི་ཕྱིར་རྡོ་རྗེ་སློབ་དཔོན་ལས་ལེན་ཞེ་ན། གཞན་གྱི་རྗེས་སུ་མ་གནང་
བར། །གསང་སྔགས་གཟུང་བར་མི་བྱའོ། །ཅེས་པའོ། །
དེ་ལྟར་ནོད་པས་ཕན་ཡོན་ཅི་ཐོབ་ཅེ་ན། མདོ་སྡེ་འདི་ཡི་གཟི་བརྗིད་ཀྱིས། །སྲོག་
ཆགས་དག་ནི་ཐམས་ཅད་ཀྱི། །མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་
བར་བལྟ། །གསོ་བར་མི་བཟོད་པ་ཙམ་གྱི་ནད་མཛེ་ལྟ་བུའང་དག་པར་འགྱུར་ན། གཞན་
གནོད་པ་ཐམས་ཅད་ཡུད་ཀྱིས་ཞི་བར་ལྟ་ཞོག །ཚེ་དང་བསོད་ནམས་འཕེལ་བར་འགྱུར། །
ཚེ་འདི་ལའོ། །སྡིག་པ་ཀུན་ལས་རྣམ་པར་ཐར། །རྣམ་པར་སྨིན་པ་ཡིད་དུ་མི་འོང་བ་འབྱིན་
པར་བྱེད་པས་ན་སྡིག་པའོ། །དེ་ལས་ཚེ་འདིར་མ་ཟད་དེང་ནས་ཚེ་རབས་ཐམས་ཅད་དུ་ཐར་
བར་འགྱུར་རོ། །དེ་ནི་ཡོན་ཏན་ཟུར་ཙམ་སྟེ་དཔག་ཏུ་མེད་པའི་ཕྱིར་རྒྱས་པར་ནི་མ་
གསུངས་སོ། །
གཉིས་པ་བསྐུར་རྫས་ཀྱི་གཙོ་བོར་བུམ་པའི་ཆོ་ག་བསྟན་པ་ནི། རྒྱུ་བསྟན་པར་
བཞེད་ནས་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །གསེར་ནི་རབ།
ཡང་ན་དངུལ་ཏེ་འབྲིང་། ཀྱང་རུང་ཞེས་པ། ཐ་མ་ཟངས་སམ་ས་ལ་བུམ་པ་དམར་པོར་བཅས་
པ་གཞན་དུ་ལས་མ་སོང་བའོ། །མཚན་ཉིད་ནི་ཤུགས་ལས་ཏེ། རྩ་བ་ནག་ནོག་མེད་པ། ཁ་
383ལ



བཅས་པ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྱེས་པ། འཆུ་འཕྱང་བ། མགྲིན་པ་རིང་བ། གསུས་པ་ལྡིར་བ། ཞབས་ཞུམ་པའོ། །སྙིང་པོ་
དང་རྒྱན་ནི། ནོར་བུ་སྟེ་མུ་ཏིག་མིག་མེད་པ་ལ་སོགས་པ་ལྔ་ནི་དཀོན་པས་ན་རིན་ཆེན་ཏེ།
དེ་དག་རྨ་མེད་པ་ནི། མ་སྤྱད་ཅིང་མ་རྙིང་པའི་གསར་བའོ། །ཡུངས་ཀར་ནི། བསྒྲུབ་པའི་
རྫས་བགེགས་སྐྲོད་པ་སྣོད་དམ་པར་བླུགས་ཏེ་སྟེང་དུ་བཞག་གོ། །དུརླ་དང་ནི། རམ་པ་སྟེ་
བཀྲ་ཤིས་པ་ལོ་མ་དང་བཅས་པ་དང་། ཀུ་ཤུ་དང་རྨ་བྱའི་སྒྲོ་བདུན་དང་བཅས་ཏེ་ཁ་བརྒྱན་
ནོ། །ཙན་དན་ནི། དྲི་དང་ལྡན་པ་དཀར་པོའོ། །བཙས་ཞེས་པས། དྲི་ལྷག་མ་བཞི་དང་།
འབྲུ་ལྔ་དང་། ཧི་ས་དེ་ཝ་ལ་སོགས་པའི་སྨན་ལྔ་དང་། བུ་རམ་ལ་སོགས་པའི་སྙིང་པོ་ལྔ་
གསང་བ་སྤྱི་རྒྱུད་བཞིན་དང་། ཁྱད་པར་ཤེལ་དང་། རྡོ་རྗེ་ཕ་ལམ་དང་། མེ་ཏོག་དང་ནི་
སྔོན་པོའོ། །འཕྲེང་བས་ནི་ཁ་ལ་བརྒྱན་དུའང་བྱའོ། །ཆུ་ཡིས་དགང་ཞེས་སྦྱར་ཏེ། རྒྱུན་དང་
ས་པ་སྲོག་ཆགས་མེད་པའི་ཆུ། སྤོས་དང་འོ་མ་བཏབ་པས་སུམ་གཉིས་དགང་ངོ་། །
དེའི་ཁར་བཀྲ་ཤིས་པའི་ཤིང་མྱ་ངན་མེད་པའམ། འབྲས་བུ་ཅན་དང་། རྡོ་རྗེ་བཞག་སྟེ། དེ་
ལ་གཟུངས་ཐག་གདགས་སོ། །གཙང་མའི་གོས་ཀྱིས་དཀྲི་ཞིང་ཞེས་པ། གཞན་དུ་ལོངས་
མ་སྤྱད་པའི་རས་སམ་དང་གཙང་མས་ཐོར་ཅོག་གསུམ་གྱི་ཚུལ་དུ་དཀྲིའོ། །དེ་ལྟར་བུམ་པ་
བསྙེན་པ་ལ་གཅིག་དང་
། དབང་གི་ལས་ལ་ལྔ་དང་། ལས་ཐམས་ཅད་པའི་གཅིག་སྟེ་དྲུག་
གམ། ཡང་ན་བཅུ་གཉིས་སོ། །དེ་ཡང་། དཔུང་བཟང་ལས། དཀྱིལ་འཁོར་ཁོར་ཡུག་བུམ་
པ་བཞག་པར་བྱ། ཞེས་པས། སྤྱི་རྒྱུད་ལས། གྲྭ་དང་སྒོ་ནི་མ་ལུས་པར། །བུམ་པ་དག་ཀྱང་
བཞག་ནས་ནི། །བར་སྒོ་ཆེན་པར་གཉིས་གཉིས་གཤིབ། །ཁྱད་པར་དུ་ནི་བཞག་པར་བྱ། །
བུམ་པ་གཅིག་ནི་ཕྱི་སྒོ་ཡི། །དྲུང་དུ་མངོན་པར་བཞག་པར་བྱ། །བཅུ་གཉིས་ཡོད་ན་གྲྭར།
བརྒྱུད་དམ་ལྔ་ཡིན་ན་སྒོ། ལས་ཐམས་ཅད་པ་ནི་ཕྱི་སྒོའི་དྲུང་དུ་བཞག་པར་བྱའོ། །
དེར་བསམ་གཏན་བྱས་ནས། བཟླས་བརྗོད་ཇི་ལྟར་བྱ་བའི་གྲངས་སྟོན་པ་ནི། ལན་
ལ384



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
གྲངས་ཉི་ཤུ་རྩ་གཅིག་གམ། ཡན་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་འཇོམས་
བཟླས་ནས་ནི། །ཡང་དང་ཡང་དུ་བསྐྱར་བས་ལན་གྲངས་སོ། །གཟུངས་རིང་ལ་ཉི་ཤུ་རྩ་
གཅིག ། སྙིང་པོ་དང་ཡང་སྙིང་ནི་བརྒྱ་རྩ་བརྒྱད་དུ་བཟླའོ། །དེ་ནས་གདུལ་བྱ་ཉེ་བར་
མཚོན་པ་དང་བཅས་ཏེ་བཤད་པ་ནི། རྒྱལ་པོ་རྟག་ཏུ་ཁྲུས་ཀྱིས་ཤིག །རྒྱལ་པོ་ལ་སོགས་པ་
ཐམས་ཅད་ཅེས་སྦྱར་ཏེ། རྒྱལ་རིགས་གཙོ་བོ་ཡིན་ལ། རིགས་གཞན་གསུམ་འཁོར་ཡིན་
པའི་ཕྱིར་དེའི་ཁོངས་སུ་བསྡུའོ། །རྟག་ཏུ་ནི། ཉིན་ཞག་ཐམས་ཅད་དུ་དུས་གསུམ་དུའོ། །
བུམ་པའི་ཆུ་དེས་ཁྲུས་ཀྱིས་ཤིག་ཅེས་གདམས་པའོ།།དེ་ལྟར་བྱས་ན་གོང་གི་ཕན་ཡོན་
ཐམས་ཅད་ཐོབ་པར་འགྱུར་ཏེ། རྒྱུད་ལས། རྟེན་མཆོག་དང་ལྡན་བྱས་ནས། །མཁས་པས་
གང་ལ་བཀྲུས་བྱས་ན། །མངོན་མཐོ་ངེས་ལེགས་འབྱུང་བར་འགྱུར། །ཞེས་གསུངས་པའོ། །
དེ་ལྟར་བུམ་པའི་རྫས་གསུངས་པ་དེ་དག་ཀྱང་། ངེས་པའི་དོན་དུ་ནི། ཟག་བཅས་ཀྱི་ཕུང་
པོ་ལྔ་དང་། ཁམས་ལྔ་དང་། སྐྱེ་མཆེད་ལྔ་དང་། ཡུལ་ལྔ་དང་ཉོན་མོངས་པ་ལྔ་ཡོངས་སུ་
དག་ནས། ཟག་པ་མེད་པའི་ཕུང་པོ་ལྔ་དང་། ཡེ་ཤེས་དང་། དེ་བཞིན་གཤེགས་པའི་ཡོན་
ཏན་ཕྲིན་ལས། དེ་དག་གི་དོན་རྟོགས་ཤིང་ཐོབ་པར་བྱ་བའི་ཕྱིར་རོ། །རིན་པོ་ཆེ་ལྔ་ལ་སོགས་
པ་དབུལ་པོས་མི་འབྱོར་རོ་སྙམ་པ་ལ། སྐུ་གསུང་ཐུགས་མཚོན་བྱེད་དུ་རྫས་གསུམ་གསུངས་
ཏེ། དེས་ལུས་དང་ངག་དང་ཡིད་ཡོངས་སུ་དག་པའི་རང་བཞིན་སྐུ་གསུམ་འཐོབ་བོ། །ཡང་ན་
གསེར་ཏེ་བྱང་ཆུབ་ཀྱི་སྙིང་པོ་མཚོན་པའི་བརྡའོ། །དེ་དག་རིན་པོ་ཆེའི་བུམ་པ་དྲི་མ་མེད་པ་
ལ་བརྟེན་པ་ལྟར། བྱང་ཆུབ་ཀྱི་སེམས་འགྲོ་བ་ཀུན་ལ་ཁྱབ་པའི་དོན་གྱི་སྙིང་པོ་སྒྲིབ་པ་
གཉིས་ཀྱི་དྲི་མ་དག་པ་ལ་བརྟེན་པ་དང་། གཙང་མའི་གོས་ཀྱིས་སྐྱོབ་པ་ལྟར། རྣལ་འབྱོར་
པ་ཡིད་ངེས་སྐྱོབ་པར་བྱེད་པས་སོ། །དེའི་དོན་རྟོགས་པ་བཟླས་པ་དང་། དེ་ལྟར་བཟླས་
པའི་ཆུས། སེམས་ཀྱི་རྒྱལ་པོ་ཉོན་ཡིད་ཀྱི་བློན་པོས་ཁ་བསྒྱུར་ནས་ཚོགས་དྲུག་གི་འབངས་
385



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་ལོངས་སྤྱོད་པ་དེ་བཀྲུས་པས། སྒྲིབ་པ་ཐམས་ཅད་དང་བྲལ་ནས་མ་བཅོས་གཉུག་མའི་
ངང་དུ་གནས་ནས་ཡོན་ཏན་ཐམས་ཅད་རྫོགས་པར་འགྱུར་ཏེ། བསམ་གཏན་ཕྱི་མར།
གང་ཞིག་ཐོབ་ནས་བདེར་གྱུར་པ། །ཡོངས་སུ་རྫོགས་པ་རྒྱལ་བ་བཞིན། །ཞེས་གསུངས་
སོ། །རྡོ་རྗེ་རྣམ་པར་འཇོམས་པའི་གཟུངས་རྫོགས་སོ།། །།
ཉག་ཉོག་ནག་པོ་བརྩེགས་བརྗོད་ཚིག །མིག་གསུམ་མགྲིན་པར་འབྲེལ་མེད་ངོམ། །དེ་
ཡི་ཤ་ལོ་ཀ་མང་མདངས། །བླུན་པོས་ཡ་མཚན་འཕྲེང་བར་བཟུང་། །ཨེ་མ་སྙིང་ལ་མི་
འབབ་ཅིང་། །ལུང་རིགས་དཔྱད་བརྡར་མི་བཟོད་པའི། །པུསྟ་ཀ་དེ་སྣ་ཤོག་གི །མཐར་
བྱེད་མིན་ན་གཞན་པ་སུ། །རྨོངས་པ་དགའ་བའི་བློ་མ་སེ། །མཁས་པའི་བརྒྱ་བྱིན་རྣམས་མི་
བརྒྱུད། །ཕུན་ཚོགས་གཏམ་གཞི་མུ་ཏིག་གི། །འཕྲེང་བ་མཚར་པོ་འདི་ཡིས་སོ། །ཨེ་མ་ཚིག་
སྦྱོར་རྨད་བྱུང་བཀྲ། །དོན་འདྲི་བརྟགས་ན་རྙེད་དཀའ་བ། །ལེགས་བཤད་ཆུན་པོ་བློ་གསལ་
གྱི། །མགུལ་རྒྱན་མིན་ན་གཞན་པ་སུ། །ཟློས་པའི་སྒྲ་གཅན་རིང་དུ་དོར། །བཤད་བྱ་དེ་བསྙད་
ཚིག་ཟེར་གྱིས། །ངེས་དོན་བདུད་རྩི་སྤྲོ་བས་ན། །མཁས་པའི་བཤད་པ་ཟླ་བ་འདྲ། །ཆུ་གཏེར་
འཐུངས་པའི་རྒོད་མ་ཁ། །ད་དུང་མེ་ལྕེའི་ཚོགས་སུ་འབར། །གཞུང་ལུགས་རྒྱ་མཚོ་འཐུངས་
པའི་ཡིད། །ད་དུང་ཟབ་རྒྱས་འདོད་པས་གདུངས། །ཨེ་མ་ཟླ་བས་ཀུ་མུ་ཏར། །ཀུ་མུ་ཏས་
ཀྱང་ཟླ་བ་ལ། །གང་བྱས་བདག་གིས་དམ་ཆོས་དང་། །དམ་པའི་ཆོས་ཀྱིས་བདག་ལ་
མཛད། །རྡོ་རྗེ་ཅན་གྱིས་གསང་བའི་ཡུལ་དེར་སྐལ་བ་བཟང་པོས་དགེར་བྱས་རྣམས། །
མངོན་པར་བགྲོད་པའི་གོམ་པ་བསྣུར་ལ་ངལ་གསོའི་སྟེགས་བུ་འདི་ན་བཞག ། ཚིག་དང་
དོན་དཀར་བཤད་པའི་རྡོ་ལེབ་པཎ་གྲུབ་བརྒྱ་བྱིན་མདུན་ས་ནས། །དེ་རིང་འོངས་འདིར་
ཟས་གཙང་བུ་རྣམས་རྒྱུན་དུ་དགའ་བས་རོལ་གྱུར་ཅིག །
དེ་ལྟར་རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་བ་སྔགས་དོན་རྣམ་པར་
༤386



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་སྔགས་དོན་རྣམ་པར་བཤད་པ།
བཤད་པ་ཞེས་བྱ་བ། བཅོམ་ལྡན་འདས་རྣམ་པར་འཇོམས་པ་དངོས་ཀྱི་སློབ་མ་བླ་མ་དམ་
པ་མཐུ་སྟོབས་ཞབས་སམ། ཡོན་ཏན་ཡེ་ཤེས་དཔལ་བཟང་པོའི་བཀའ་དྲིན་སྙིང་ལ་
གཏིགས་པའི་རིགས་སྔགས་འཆང་པདྨ་དཀར་པོས། སློབ་དཔོན་ཆེན་པོ་པདྨ་འབྱུང་གནས་
དང༌། བི་མ་ལ་མི་ཏྲ་དང་། སངས་རྒྱས་གསང་བ་དང་། ཡེ་ཤེས་རྡོ་རྗེ་དང་། སྨིཾ་ཏ་ཛྷཱ་ན་ལ་
སོགས་པའི་ལེགས་པར་བཤད་པ་བསྡུས་ཏེ། ཡུལ་དབུས་ཀྱི་རི་ཁྲོད་གྲྭ་དར་ལུང་དགོན་
པར་བྲིས་པ་དགེ་ལེགས་ཀྱི་དཔལ་རྒྱས་པར་གྱུར་ཅིག །མངྒ་ལཾ་ཤྲཱི་ཛཱ་ལ་ཛམྦུ་དཱི་པ་ཨ་ལཾ་
ཀཱ་རབྷ་ཝནྟུ།། །།
387



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་
དོན་རབ་གསལ་བཞུགས་སོ། །
ཅོ་ནེ་གྲགས་པ་བཤད་སྒྲུབ།
ན་མོ་བཛྲ་པཱ་ཎི་ཡེ། མ་ལུས་རྒྱལ་བའི་མཐུ་སྟོབས་ནུས་པའི་དཔུང་། །གཅིག་བསྡུས་
རིག་སྔགས་འཆང་པ་ཀུན་གྱི་རྗེ། །བཅོམ་ལྡན་ཕྱག་ན་རྡོ་རྗེར་རབ་གྲགས་པ། །རྗེ་བཙུན་
རྡོ་རྗེ་རྣམ་པར་འཇོམས་ལ་འདུད། །གང་དེའི་རྒྱུད་ཀྱི་རྣམ་གྲངས་ཆེས་མང་ཡང་། །བྱ་རྒྱུད་
ཚུལ་དུ་གསུངས་པའི་གཟུངས་སྔགས་མཆོག །ཡོངས་སུ་གྲགས་པའི་ཚིག་དོན་ཕྱོགས་ཙམ་
ཞིག །དད་དང་རྣམ་དཔྱོད་ཉིད་ཀྱིས་གསལ་བར་བྱ། །
དེ་ཡང་རྡོ་རྗེ་རྣམ་པར་འཇོམས་པ་ཉིད་ངོ་བོ་རྗེ་བཙུན་གསང་བའི་བདག་པོ་ཡིན་ལ།
སྤྱིར་གསང་བའི་བདག་པོ་ལ་ཕྱག་རྡོར་ཞི་བ། གསང་བདག་གཏུམ་པོ་ཁྱུང་ལྔ། ཨུ་ཙརྱ།
འབྱུང་པོ་འདུལ་བྱེད། གོས་སྔོན་ཅན། འཁོར་ལོ་ཆེན་པོ་སོགས་མང་ཞིང་། ཐུགས་ཀྱི་སྤྲུལ་
པ་ནི་རྡོ་རྗེ་རྣམ་འཇོམས་ཏེ། དེ་ལའང་སྐུ་མདོག་དང་ལྷའི་གྲངས་སོགས་མི་འདྲ་བ་མང་ངོ་། །
འདིའི་རྒྱུད་ནི་བྱ་རྒྱུད་དུ་གཏོགས་པར་གསུངས་ཤིང་བྱ་རྒྱུད་ལ་དེ་བཞིན་གཤེགས་པའི་
རིགས་པདྨའི་རིགས། རྡོ་རྗེའི་རིགས་དང་གསུམ་ལས་རྡོ་རྗེའི་རིགས་སོ། །རྡོ་རྗེའི་རིགས་
མ388ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
ཀྱི་གཙོ་བོ་ནི་མི་འཁྲུགས་པ་དང་། རིགས་ཀྱི་འཁོར་ལོས་བསྒྱུར་བ་ནི་ཕྱག་རྡོར་དང་། དེའི་
སྤྲུལ་པ་རིག་པ་མཆོག་དང་། རྣམ་འཇོམས་ལ་སོགས་པའོ། །རྣམ་འཇོམས་ཀྱི་རྒྱུད་འདི་
གནས་གང་དུ་གསུངས་ཞེ་ན། མཁས་པ་ཁ་ཅིག་རྡོ་རྗེའི་ལྷུན་པོའི་ཟོམས་སུ་གསུངས། གང་
གི་ཆེད་དུ་གསུངས་ན་སེམས་ཅན་གཞན་གྱི་དོན་དུ་ཡང་ཡིན་མོད། །དངོས་སུ་ན་རྒྱལ་པོ་མ་
སྐྱེས་དགྲ་ནད་ཀྱིས་ཟིན་པའི་དུས་སུ་ཕྱག་རྡོར་གྱིས་བཅོམ་ལྡན་འདས་ལ་ཞུས་ནས་
གསུངས་སོ་ཞེས་བཤད་དེ། ཕྱི་མ་འདི་མཇུག་ཏུ་རྒྱལ་པོ་རྟག་ཏུ་ཁྲུས་གྱིས་ཤིག །ཅེས་
འབྱུང་བ་དང་འབྲེལ་སྙམ་མོ། །
འདི་འཆད་པ་ལ་བཞི། མཚན་གྱི་དོན། འགྱུར་གྱི་ཕྱག །གཞུང་གི་དོན། མཇུག་གི་དོན་
ནོ། དང་པོ་ལ་གཉིས་ལས་མཚན་བསྒྱུར་བ་ནི། གཞུང་འདིའི་མཚན་ལ། རྒྱ་གར་ལེགས་
སྦྱར་གྱི་སྐད་དུ་ནི། བཛྲ་བི་དཱ་ར་ཎ་ནཱ་མ་དྷཱ་ར་ཎི་ཞེས་བྱ་ཞིང་། དེ་ཉིད་བོད་ཀྱི་སྐད་དུ་
བསྒྱུར་ན། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཞེས་བྱ་བར་འགྱུར་ཏེ། བཛྲ་ནི་
རྡོ་རྗེ། བི་དཱ་ར་ཎ་ནི་རྣམ་པར་འཇོམས་པ། ནཱ་མ་ནི་ཞེས་བྱ་བ། དྷ་ར་ཎི་ནི་གཟུངས་ཞེས་
པར་འགྱུར་བའི་ཕྱིར། བི་དཱ་རའི་བི་ནི་དགག་ཚིག་སྟེ། བྲལ་བ། ལོག་པ། རྣམ་པར་ཞེས་
སོགས་མང་པོ་ཞིག་ལ་འཇུག་ཀྱང་། འདིར་ནི་རྣམ་པར་ཞེས་པའི་དོན་དུ་བསྒྱུར་རོ། །
གཉིས་པ་མཚན་གྱི་དོན་ལ། རྡོ་རྗེ་ནི་འཆད་པ་ལྟར་ཏེ་དེས་མི་མཐུན་ཕྱོགས་ཐམས་ཅད་
རྣམ་པར་འཇོམས་པའི་དོན་ནོ། །གཟུངས་ལ། སྤྱིར་རྗོད་བྱེད་ཚིག་གི་གཟུངས་དང་
། བརྗོད་
བྱ་དོན་གྱི་གཟུངས་གཉིས་ཏེ། འདིར་སྔ་མའི་དབང་དུ་བྱས་སོ། །བརྗོད་བྱ་དོན་གྱི་གཟུངས་ལ་
བཞི་སྟེ། བཟོད་པའི་གཟུངས་དང་། གསང་སྔགས་ཀྱི་གཟུངས་དང་། ཚིག་དང་དོན་གྱི་
གཟུངས་སོ། །དེའི་དང་པོ་ནི་སྟོང་ཉིད་ལ་མི་སྐྲག་པའི་ཏིང་ངེ་འཛིན་དང་ཤེས་རབ་སྐྱེས་
པའོ། །
~389



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ནི། དེའི་སྟོབས་ཀྱིས་སྡིག་པ་དང་མི་མཐུན་ཕྱོགས་གཞན་ཞི་བར་བྱེད་
པའི་གསང་སྔགས་རྩོམ་ནུས་པ་ནས་ཐོབ་པའི་གཟུངས་ཞིག་གོ །གསུམ་པ་དང་བཞི་པའི་
གསུང་རབ་ཀྱི་ཚིག་མང་པོ་བསྐལ་པའི་བར་དུ་མི་བརྗེད་པ་དང་།དོན་དུ་མ་བསྐལ་བའི་
བར་དུ་མི་བརྗེད་པར་འཛིན་ནུས་པའི་གཟུངས་ཏེ་ཏིང་ངེ་འཛིན་དང་ཤེས་རབ་ཀྱིས་བསྡུས་
པའོ། །གཉིས་པ་འགྱུར་ཕྱག་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ་ཞེས་པ་སྟེ་སླའོ། །
གསུམ་པ་གཞུང་གི་དོན་ལ་བཞི། གཟུངས་སྔགས་འབྱུང་བའི་རྒྱུ། གཟུངས་ཀྱི་ཁྱད་
ཆོས། གཟུངས་སྔགས་དངོས། གཟུངས་ཀྱི་ཆོ་གའི་རིམ་པའོ། །དང་པོ་ནི། འཆད་པའི་
གཞུང་འདི་སྐད་སྡུད་པ་པོ་བདག་གིས་ཐོས་པ་ལ་དུས་གཅིག་གི་ཚེ་ན་ཞེས་པ་ནི་ཡང་ཡང་
མ་ཐོས་ཀྱི། ལན་གཅིག་ཐོས་ཤིང་ལན་གཅིག་ཙམ་ཐོས་པས་ཀྱང་མི་བརྗེད་པར་བཟུངས་
ཞེས་པ་སྟེ། འདིས་ཆོས་འདི་དཀོན་པ་དང་རང་ཉིད་ཤེས་རབ་ཆེ་བར་བསྟན་ཏོ། །དེའི་ཚེ་ན་
བཅོམ་ལྡན་འདས་ཤཱཀྱ་ཐུབ་པ་རྡོ་རྗེ་ལ་བཞུགས་ཏེ་ཞེས་པ་ནི་དྲང་དོན་དུ་རྡོ་རྗེའི་གདན་ལ་
བཞུགས་པ་དང་། ངེས་དོན་ཐུགས་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་ལ་བཞུགས་ཏེ།
སངས་རྒྱས་ཉིད་ཀྱི་མཐུས་ལག་ན་རྡོ་རྗེ་སྟེ་པ་ཎ་ཞེས་པ་ལག་པ་ལ་འཇུག་ཅིང་ཞེ་ས་དང་
སྦྱར་ན། ཕྱག་ན་རྡོ་རྗེ་རང་ཉིད་ཀྱིས་རང་གི་ལུས་ཐམས་ཅད་ཡེ་ཤེས་ཀྱི་རྡོ་རྗེའི་རང་བཞིན་
དུ་བྱིན་གྱིས་བརླབས་ནས། ཐུགས་གཉིས་སུ་མེད་པའི་རྡོ་རྗེའི་ཏིང་ངེ་འཛིན་ལ་རྩེ་གཅིག་
ཏུ་སྙོམས་པར་ཞུགས་སོ། །ཞེས་པའི་ཚིག་སྔ་མས་ཕྱག་རྡོར་གྱི་རང་བཞིན་གྱི་ལུས་ནི།
འབྱུང་བཞི་ལས་གྲུབ་པའི་ལུས་མ་ཡིན་པར་ཡེ་ཤེས་ཀྱི་བདག་ཉིད་ཅན་དུ་བསྟན་ཏོ། །སྤྱི་རྡོ་
རྗེ་ལ་དྲང་ངེས་ཀྱི་རྡོ་རྗེ་གཉིས་ལས། དྲང་དོན་གྱི་རྡོ་རྗེ་ལ་རྩེ་གཅིག་པ་དང༌། རྩེ་གསུམ་པ་
དང༌། རྩེ་ལྔ་པ་དང་། སྣ་ཚོགས་རྡོ་རྗེ་སོགས་མང་ཡང་། ཕྱག་རྡོར་གྱི་ཕྱག་མཚན་རྡོ་རྗེ་ལ་
ལ390ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
རྩེ་ལྔ་པ་གཙོ་ཆེ་ཞིང་། རྩེ་ལྔས་ཡེ་ཤེས་ལྔ་མཚོན་པ་སོགས་མང་ངོ་། །ངེས་དོན་གྱི་རྡོ་རྗེ་ལ་
ཡུལ་སྟོང་པ་ཉིད་དང་ཡུལ་ཅན་དེ་རྟོགས་པའི་ཡེ་ཤེས་གཉིས་ཡོད་ཀྱང་། འདིར་ཡུལ་ཅན་
ཡེ་ཤེས་ཀྱི་དབང་དུ་བྱས་ན་སྟོང་ཉིད་ཟབ་མོ་ལ་གཉིས་སྣང་ཕྲ་མོས་ཀྱང་བར་མ་ཆོད་པར་ཆུ་
ལ་ཆུ་བཞག་པ་བཞིན་དུ་རོ་གཅིག་ཏུ་གྱུར་པའི་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ནི་
ངེས་དོན་གྱི་རྡོ་རྗེ་ཡིན་ལ། དེ་ཉིད་ལ་མཚོན་བྱ་དོན་གྱི་རྡོ་རྗེ་དང་གསང་བའི་རྡོ་རྗེ་ཞེས་ཀྱང་བྱ་
སྟེ། འོག་ཏུ་འཆད་པའི་ངེས་དོན་གྱི་རྡོ་རྗེ་རྣམས་ལ་དོན་འདི་དྲན་དགོས་སོ། །དེ་ལྟར་ཡང་རྒྱ་
གཞུང་གཉིས་ལས། ཡེ་ཤེས་དེས་ཆོས་རྣམས་ཀྱི་དེ་ཁོ་ན་ཉིད་ཤིན་ཏུ་རྟོགས་པའི་ངོ་བོ་རྡོ་རྗེ་
ལྟར་ཐོགས་པ་མེད་པས་རྩེ་གཅིག་ཏུ་མཉམ་པར་གཞག་པའི་གནས་སྐབས་ལ་བྱ་བར་
མངོན་ནོ། །ཞེས་གསུངས་པ་ལྟར་རོ། །
དེ་ལྟ་བུའི་ངེས་དོན་གྱི་རྡོ་རྗེ་དེ་ཉིད་དྲང་དོན་ལྷ་སྐུའི་རྣམ་པར་ཤར་བ་སྟེ་དྲང་ངེས་
གཉིས་སོ། །ལག་ན་རྡོ་རྗེ་ཞེས་པ་ནི་དྲང་དོན་དུ་ཕྱག་ན་རྡོ་རྗེ་རྩེ་ལྔ་པ་ལྟ་བུ་འཛིན་པའི་མིང་
ཡིན་ལ། ངེས་དོན་དུ་ནི་བཤད་མ་ཐག་པའི་ངེས་དོན་གྱི་རྡོ་རྗེ་དེ་ཐུགས་རྒྱུད་ལ་འཛིན་པའི་
དོན་ཏེ་ཐུགས་ལ་ཡོད་པ་ནི་ལག་ན་ཡོད་པ་དང་འདྲ་བའོ། །ལག་ན་རྡོ་རྗེ་ལ་ནི་སྤྱིར་མཚན་
བརྗོད་ལས། ལག་ན་རྡོ་རྗེ་མཐའ་ཡས་པ། །དཔའ་བོ་གདུལ་དཀའ་འདུལ་བ་པོ། །ཞེས་
འབྱུང་བ་ལྟར་ལག་ན་རྡོ་རྗེའི་མིང་ཅན་དཔག་ཏུ་མེད་པ་ཡོད་ཀྱང་། ཕྱག་ན་རྡོ་རྗེ་ལ་ལག་ན་
རྡོ་རྗེར་བཤད་པ་འདི་ལག་ན་རྡོ་རྗེ་ཐམས་ཅད་ཀྱི་རྒྱལ་པོའོ། །ཕྱག་ན་རྡོ་རྗེ་ནི་སངས་རྒྱས་
ཐམས་ཅད་ཀྱིས་གདུག་པ་ཅན་ཀུན་འདུལ་བའི་ཕྱིར་དུ་དབང་བསྐུར་ཞིང་དྲག་པོའི་སྐུར་
བསྟན་ཏེ། བྱང་ཆུབ་སེམས་དཔའི་ཚུལ་བཟུང་ཡང་དོན་ལ་ནི་དང་པོའི་སངས་རྒྱས་ཡིན་ཏེ།
སྤྱོད་རྒྱུད་ལས་ཕྱག་རྡོར་ལ་མཚན་བརྒྱ་རྩ་བརྒྱད་ཀྱི་སྒོ་ནས་བསྟོད་པའི་སྐབས་སུ། །སངས་
རྒྱས་ཀུན་པས་སྔར་སངས་རྒྱས། །ཞེས་སོགས་དང༌། དེའི་མཚན་བསྟོད་གཞན་དག་ཏུ་
མ391ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་། རྡོ་རྗེ་སེམས་དཔའ་སེམས་དཔའ་ཆེ། །ཞེས་རྡོར་སེམས་སུ་བཤད་པའི་ཕྱིར་རོ། །
དེས་ན་ཟངས་མཆུ་དམར་པོ་ལས་ཕྱག་རྡོར་གྱིས་ཀླུ་བ་སུ་ཏ་འདུལ་མ་ནུས་པར་བཤད་པ་
ནི་ཕྱག་རྡོར་ལ་སྐུར་འདེབས་ཀྱི་ལེགས་བཤད་ཆེན་པོའོ། །
གཉིས་པ་ལ་གསུམ། མཚམས་སྦྱར་བ་དང་། ཁྱད་ཆོས་ཆོས་མཚུངས་ཀྱི་སྒོ་ནས་
བཤད་པ་དང་། འཕྲིན་ལས་ཀྱི་སྒོ་ནས་བཤད་པའོ། །དང་པོ་ནི། ཕྱག་ན་རྡོ་རྗེས་རང་གི་
ལུས་བྱིན་གྱིས་བརླབས་ཏེ་ཏིང་ངེ་འཛིན་ལ་སྙོམས་པར་ཞུགས་པ་དེ་ནས་ཏེ་དེ་མ་ཐག་
སངས་རྒྱས་ཀྱི་བྱིན་གྱིས་བརླབས་པ་དང་
། བྱང་ཆུབ་སེམས་དཔའ་ཐམས་ཅད་ཀྱིས་བྱིན་
གྱིས་བརླབས་པའི་སྟོབས་ཀྱིས་རྡོ་རྗེ་ཁྲོ་བོ་ཆེན་པོའི་སྐུ་གསུང་ཐུགས་ཀྱི་གསང་བ་ལས་
བྱུང་བའི་རྡོ་རྗེའི་སྙིང་པོ་འཆད་པར་འགྱུར་བའི་གཟུངས་འདི་རབ་ཏུ་སྨྲས་ཏེ་ཞེས་སོ། །
གཉིས་པ་ནི། རྒྱ་གཞུང་གཉིས་ལས། ཅིའི་ཕྱིར་འདི་ལ་རྡོ་རྗེ་ཞེས་བྱ་ཞེ་ན། ཕྱི་རོལ་
གྱི་རྡོ་རྗེ་རིན་པོ་ཆེ་དང་ཆོས་མཐུན་པ་རྣམ་པ་བདུན་ཡོད་པའི་ཕྱིར་དཔེའི་སྒོ་ནས་དོན་ཉེ་
བར་མཚོན་པ་ཡིན་ཏེ། ཞེས་གསུངས་སྟེ་ཕྱི་རོལ་གྱི་རྡོ་རྗེ་ནི་འདིར་ཕྱག་རྡོར་རང་གི་ཕྱག་ན་
ཡོད་པའི་རྡོ་རྗེ་དེ་དང་། ལྷའི་དབང་པོ་བརྒྱ་བྱིན་གྱི་ལག་གི་རྡོ་རྗེ་དང་རྡོ་རྗེ་ཕ་ལམ་ལྟ་བུ་སྟེ་
རྡོ་རྗེ་དེ་དག་གི་ཕྱིའི་དངོས་པོ་བྲག་རི་སོགས་གང་ལ་བསྣུན་ནའང་ཐལ་བར་རློགས་པ་དང་
འབིགས་པར་བྱེད་ནུས་ཤིང་རྡོ་རྗེ་རང་ལ་ཚུར་ཕྱིའི་དངོས་པོ་གང་གིས་མི་ཚུགས་པའོ། །དེས་ན་
ཕྱིའི་རྡོ་རྗེ་དེ་ལྟ་བུ་ལ་མི་ཆོད་པ་སོགས་ཁྱད་ཆོས་བདུན་ཡོད་པ་ལྟར། ངེས་དོན་གྱི་རྡོ་རྗེ་ཇི་
སྐད་བཤད་པ་དེ་ལ་ཡང་
། མི་མཐུན་ཕྱོགས་ཀྱི་མཚོན་གྱིས་མི་ཆོད་པ་དང་། མི་ཤིགས་ཅིང་
གཞིག་པར་མི་ནུས་པ་དང་། མི་སླུ་བའི་བདེན་པ་དང་། མི་ཕྱེད་པའི་སྲ་བ་དང༌། འགྱུར་
མེད་ཀྱི་བརྟན་པ་དང་། བྱ་བའི་ལས་ཐམས་ཅད་ལ་ཐོགས་པ་མེད་པ་དང་། ཕ་རོལ་གྱི་
ཕྱོགས་ལས་ཐམས་ཅད་དུ་རྒྱལ་ཞིང་མ་ཕམ་པར་ ང་བྱེད་ནུས་པ་སྟེ་ཁྱད་པར་བདུན་ཡོད་དོ། །
ལ392ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
གསུམ་པ་ནི། གདུག་པའི་བསམ་པ་ཅན་གྱི་སེམས་ཅན་ཐམས་ཅད་སྐྲག་པར་བྱེད་
པ་དང་། དེ་ལྟ་བུའི་སེམས་ཅན་ཐམས་ཅད་འཇིལ་བ་སྟེ་འཇོམས་པར་བྱེད་པ་དང་། སེམས་
ཅན་དེ་དག་གིས་བྱས་པའི་རིག་སྔགས་ངན་པ་ཐམས་ཅད་གཅོད་པར་བྱེད་པ་དང་། རིག་
སྔགས་ངན་པ་ཐམས་ཅད་གནོད་པར་བྱེད་པ་དང་། དེ་དག་གིས་བྱས་པའི་ལས་སྦྱོར་ངན་
པ་ཐམས་ཅད་འཇོམས་པར་བྱེད་པ་དང་། ཕ་རོལ་གཞན་གྱིས་བསམ་
བསམ་སྦྱོར་ངན་པས་བྱས་
པའི་ལས་ཐམས་ཅད་འཇིག་པར་བྱེད་པ་སྟེ་དེ་རྣམས་ནི་མིས་བྱས་པ་གཙོ་ཆེའོ། །མི་མ་
ཡིན་གྱི་དབང་དུ་བྱས་ནས་ལྷའི་གདོན་ལ་སོགས་པ་གདོན་ཐམས་ཅད་བརླག་པར་བྱེད་པ་
དང༌། གདོན་དེ་རྣམས་ཀྱིས་ཟིན་པ་ལས་ཐར་བར་བྱེད་པ་དང་། འབྱུང་པོ་ཐམས་ཅད་
དབང་གིས་འགུགས་པར་བྱེད་པ་དང་། འབྱུང་པོ་ཐམས་ཅད་དྲག་པོའི་ལས་ཀྱིས་ཚར་
གཅོད་པར་བྱེད་པ་དང་། རང་གི་རིག་སྔགས་ཀྱི་ལས་ཐམས་ཅད་འགྲུབ་པར་བྱེད་དུ་
འཇུག་པ་དང་། རང་གིས་སྔར་རིག་སྔགས་མ་གྲུབ་པ་རྣམས་གྲུབ་པར་བྱེད་པ་དང་། གྲུབ་
ཟིན་པ་རྣམས་བརྟན་ཅིང་ཆུད་མི་ཟ་བར་བྱེད་པ་དང་། སེམས་ཅན་ལ་ཆོས་ནོར་གྱི་འདོད་
པ་ཐམས་ཅད་རབ་ཏུ་སྦྱིན་པར་བྱེད་པ་དང་། སེམས་ཅན་ཐམས་ཅད་ལ་གནོད་པའི་ཕྱོགས་
བསྲུང་བ་དང་། ནད་གདོན་སོགས་ཞི་བ་དང་། ཚེ་དང་བསོད་ནམས་སོགས་རྒྱས་པ་དང་།
དྲག་པོས་འདུལ་དགོས་པའི་སེམས་ཅན་འགའ་ཞིག་རེངས་པ་སྟེ་ཡན་ལག་ལྔ་ལྟ་བུ་གཡོ་
འགུལ་བྱེད་མི་ནུས་པ་དང་། ཡིད་རྨོངས་ཤིང་མི་ཤེས་པའི་རྨུགས་པར་བྱེད་པའི་གསང་
སྔགས་ཀྱི་མཐུ་ཆེན་པོ་འདི་སངས་རྒྱས་ཀྱི་མཐུས་ལག་ན་རྡོ་རྗེས་རབ་ཏུ་སྨྲས་སོ། །གཞུང་
འདི་དག་གིས་ཞི་རྒྱས་དབང་དྲག་གི་ལས་བཞི་བསྟན་ཞིང་། འདོད་པ་སྦྱིན་ཅིང་བསྲུང་བ་
དང་ཞི་བ་དང་རྒྱས་པ་རྣམས་ཀྱིས་ཞི་རྒྱས་གཉིས་དང་། འགུགས་པར་བྱེད་པ་སོགས་འགའ་
ཞིག་གིས་དབང་དང་། རེངས་པར་བྱེད་པ་སོགས་ཀྱིས་དྲག་པོའི་ལས་བསྟན་ཏེ། དེ་དག་གི་
393



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་སྒྲུབ་ཚུལ་རྣམས་རྒྱ་གཞུང་ནས་འབྱུང་ཡང་མ་བཀོད་དོ། །འདིར་རྗོད་བྱེད་ཚིག་གི་
གསང་སྔགས་ཀྱི་མཐུར་བཤད་ཀྱང་རྗོད་བྱེད་ཀྱི་གསང་སྔགས་རྣམས་ནི་ངེས་དོན་གྱི་
གསང་སྔགས་ཡེ་ཤེས་ཀྱི་རྒྱུ་ལས་བྱུང་བས་ཕན་ཡོན་རྣམས་གཉིས་ཀ་ཐུན་མོང་བའོ། །
གསུམ་པ་ལ་གཉིས། གཟུངས་བསྒྱུར་བ་དང་། གཟུངས་སྔགས་གཅོད་ཚུལ་ལྷ་བསྒོམ་
པ་དང་སྦྱར་ནས་བཤད་པའོ། །དང་པོ་ནི། ན་མོ་རཏྣ་ཏྲ་ཡཱ་ཡ་ནི་དཀོན་མཆོག་གསུམ་ལ་ཕྱག་
འཚལ་ལོ། །ཞེས་པ་སྟེ། ན་མོ་ནི་ཕྱག་འཚལ་བ། རཏྣ་ནི་རིན་པོ་ཆེ་ཡིན་ཡང་དོན་འགྱུར་ལ་
དཀོན་མཆོག ཏྲ་ཡཱ་ནི་གསུམ། ཡ་ནི་ལ་ཞེས་པར་འགྱུར་རོ། །ན་མཿཙཎྜ་བཛྲ་པཱ་ཎ་ཡེ་ནི།
ཕྱག་ན་རྡོ་རྗེ་གཏུམ་པོ་ལ་ཕྱག་འཚལ་ལོ་ཞེས་པ་སྟེ། ཙཎྜ་ནི་གཏུམ་པོའོ། །མ་ཧཱ་ཡཀྵ་སེ་ནཱ་
པ་ཏ་ཡེ་ནི། གནོད་སྦྱིན་གྱི་སྡེ་དཔོན་ཆེན་པོ་སྟེ། མ་ཧཱ་ནི་ཆེན་པོ། ཡཀྵ་ནི་གནོད་སྦྱིན། སེ་
ནཱ་ནི་སྡེ། པ་ཏ་ཡེ་ནི་དཔོན་ནམ་བདག་པོའོ། །ཏདྱ་ཐཱ་ནི། འདི་ལྟ་སྟེ་ཞེས་པ་སྟེ། ཏད་ནི་
འདི་དང་། ཡ་ཐཱ་ནི་ལྟ་སྟེ་ཞེས་པའོ། །ཨོ་ནི་འགོ་འདྲེན་དང་། ཊུ་ཊ་ཊུ་ཊ་ནི་མཐར་མཛོད་
གཉིས། ཏྲོ་ཊ་ཡ་ཏྲོ་ཊ་ཡ་ནི་སོལ་ཅིག་གཉིས། སྤུ་ཊ་སྤུ་ཊ་ནི་སྦྱོར་ཞིག་གཉིས། སྤོ་ཊ་ཡ་སྤོ་
ཊ་ཡ་ནི་ཤིན་ཏུ་སྦྱོར་ཞིག་གཉིས། གླུཎ་ལྷུཎྜ་ནི་ཐར་བར་མཛོད་ཅིག་གཉིས། སྒུརྞ་པ་ཡ་གྷཱཎཱ་
པ་ཡ་ནི་ཤིན་ཏུ་ཐར་བར་མཛོད་ཅིག་གཉིས། སརྦ་ས་ཏྭ་ནི་ནི་སེམས་ཅན་ཐམས་ཅད།
དྷ་ཡ་བོ་དྷ་ཡ་ནི་བྱང་ཆུབ་གཉིས། སཾ་བྷོ་དྷ་ཡ་སཾ་བྷོ་དྷ་ཡ་ནི་ཡང་དག་པའི་བྱང་ཆུབ་གཉིས།
བྷ་མ་བྷ་མ་ནི་ཚངས་པ་གཉིས། སཾ་བྷུ་མ་ཡ་སཾ་བྷུ་མ་ཡ་ནི་ཡང་དག་པའི་ཚངས་པ་གཉིས།
སརྦ་བྷཱུ་ཏ་ནི་འབྱུང་པོ་ཐམས་ཅད། འདིར་སརྦ་བུདྡྷ་བོ་དྷི་ནི་ཞེས་འབྱུང་བ་ལྟར་ན་སངས་
རྒྱས་ཀྱི་བྱང་ཆུབ་ཅེས་པའོ། །ཀུ་ཊ་ཀུ་ཊ་ནི་དུམ་བུ་གཉིས། སཾ་ཀུ་ཊ་ཡ་སཾ་ཀུ་ཊ་ཡ་ནི་ཡང་
དག་པར་དུམ་བུ་གཉིས། སརྦ་ཤཱ་ཧཱུྃ་ནི་དགྲ་ཐམས་ཅད། གྷ་ཊ་གྷ་ཊ་ནི་ཕྱིན་པ་གཉིས། སཾ་
གྷ་ཊ་ཡ་སཾ་གྷ་ཊ་ཡ་ནི་ཡང་དག་པར་ཕྱིན་པའམ་ལེགས་པར་ཕྱིན་པ་གཉིས། སོ་ནི་ཉེ་
བོ་
394



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
བསྒྱུར་ཏེ་ཀུན་ནས་དང་འདུ་བ་སོགས་དོན་མང་པོ་ཞིག་ལ་འཇུག་གོ །སརྦ་བིདཾ་བཛྲ་བཛྲ་
ནི་ཐམས་ཅད་རིག་པའི་རྡོ་རྗེ་རྡོ་རྗེ་སྟེ་བིདྡྷཾ་ནི་རིག་པའོ། །བཛྲ་ནི་རྡོ་རྗེ་ཡིན་པ་འདྲ་བ། སྤོ་
ཊ་སྦར་བ། ཀ་ཊ་གཅོད་པ། མ་ཊ་བཤིག་པ། མ་ཐ་གཏུབ་པ། ཨཊྚ་དྲོལ། ཧཱ་ས་བཞད། ནཱི་
ལ་སྔོ། སུ་ནི་ལེགས་པའོ། །ཧེ་ཕུལླ་ནི་རུ་ཕུལླི་ནི་སྡུག་བསྔལ་དང་སྡུག་བསྔལ་གྱི་རྒྱུན་ཆོད་
ཅིག གྲིཉྩ་ཀུལླི་ནི་གཟུང་ལ་གཞོམ་པར་མཛོད་ཅིག །མི་ལི་ཙུཀླུ་ནི་དག་ཅིང་གཞོམ་པར་
མཛོད། ཀུ་རུ་ཀུལླེ་ནི་བྱེད་པར་མཛོད། བི་ཛཱ་ཡ་ནི་རྣམ་པར་རྒྱལ་བ་སྟེ་བི་རྣམ་པར། ཛཱ་ཡ་
རྒྱལ་བའོ། །ཀཱི་ལི་ཀཱི་ལ་ཡ་ནི་ཕུར་བུས་ཕུར་བུ་ཐོབ། ཀ་ཊ་ཀ་ཊ་ནི་སྐྱོད་གཉིས། མ་ཊ་མ་
ཊ་ནི་སྦྱར་གཉིས། ར་ཊ་ར་ཊ་ནི་མ་འཕེལ་གཉིས། མོ་ཊ་ན་ནི་བསྒྲལ་བ། པྲ་མོ་ཊ་ནི་ཕྱོགས་
ལས་སྒྲོལ་བ། ཙ་ར་ནི་ཙ་ར་ནི་ཕུན་ཚོགས་སྦྱོར་གཉིས། ཧ་ར་ཧ་ར་ནི་འཕྲོག་ཅིག་གཉིས།
ས་ར་ས་ར་ནི་དྲན་པ་གཉིས། མཱ་ར་ཡ་ནི་སོད་ཅིགབི་དཱ་ར་ཎ་ནི་རྣམ་པར་འཇོམས་པའམ་
འཛིན་པ། ཚིནྡ་ཚིནྡ་ནི་ཆོད་ཅིག་གཉིས། བྷིནྡ་བྷིནྡྷ་ནི་བཤིག་ཅིག་གཉིས། མ་ཧཱ་ཀཱི་ལི་ཀཱི་
ལཱ་ཡ་ནི་ཕུར་བུ་ཆེན་པོས། བནྡྷ་བནྡྷ་ནི་ཆིངས་ཤིག་གཉིས། ཀྲོ་དྷ་ནི་ཁྲོ་བོ། ཀཱི་ལི་ཀཱི་ལ་
ཕུར་བུས། ཙུ་རུ་ཙུ་རུ་ནི་མཛོད་ཅིག་གཉིས། ཙཎྜ་ནི་གཏུམ་པོ། ཀཱི་ལི་ཀཱི་ལཱ་ཡ་ནི་ཕུར་བུས།
ཏྲཱ་ས་ཡ་ཏྲཱ་ས་ཡ་ནི་སྐྱོད་ཅིག་གམ་སྐྲག་པར་གྱིས་གཉིས། ཀཱི་ལི་ཀཱི་ལ་ཡ་ནི་ཕུར་བུས། ཞེས་
པ་སྟེ། ཀཱི་ལ་ཡ་བཞི་ནི་ཕུར་བུའི་ཁྲོ་བོ་བཞིའི་སྙིང་པོའོ། །ཧ་ར་ཧ་ར་ནི་འཕྲོག་པའམ་སྐྱོད་
ཅིག་གཉིས། དྷ་ར་ནི་འཛིན་པ། པྲ་ཧ་ར་པྲ་ཧ་ར་ནི་རབ་ཏུ་འཕྲོག་པའམ་ཕྱོགས་སུ་སྐྱོད་
ཅིག པྲ་བྷཉྫནི་རབ་ཏུ་འཇོམས་པའམ་ཕྱོགས་འཆང་། མ་ཏི་ཤྲཱི་ར་ནི་བློ་གནས་པའམ་
བརྟན་པ། ཤུ་ཏི་སྦི་ར་ནི་ལེགས་པར་བརྟན་པ། པྲ་ཏིལླི་ར་ནི་སོ་སོར་བརྟན་པའམ་ཕྱོགས་
སུ་བརྟན་པ། མ་ཧཱ་བཛྲ་ནི་རྡོ་རྗེ་ཆེན་པོ། ཨ་པྲ་ཏི་ཧ་ཏ་ནི་ཐོགས་པ་མེད་པའམ་རབ་ཏུ་
བརྟན་པ། ཨ་མོ་གྷ་ནི་དོན་ཡོད་པ། ཨེ་ཧེ་ཧི་ནི་ཚུར་བྱོན་ནམ་ཚུར་ཤོག །ཤྲཱི་ཤྲཱི་ནི་དཔའ་བར་
ལ395ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྲོ་བ། དྷ་ར་ཡ་ནི་འཛིན་པ། དྷ་ར་དྷ་ར་ནི་ཟུངས་ཤིག་གཉིས། དྷི་རི་དྷི་རི་ནི་འཛིན་པའམ་
ཐོར་གཉིས། དྷུ་རུ་དྷུ་རུ་ནི་འཛིན་དུ་ཆུག་གམ་མི་འཆོར་བ་གཉིས། སརྦ་བཛྲ་ཀཱུ་ལ་མ་ཝཏཱ་
ཡ་ནི་རྡོ་རྗེའི་རིགས་ཐམས་ཅད་ཀྱི་བྱིན་གྱིས་བསྐུར་བའམ་མཉེས་པར་མཛོད། ཨ་མུ་ཀ་མཱ་
ར་ཡ་ཕཊ་ནི་ཆེ་གེ་མོའམ་དགྲ་ཐམས་ཅད་སོད་ཅིག ན་མས་མནྟ་བཛྲ་ནཱི་ནི་ཕྱག་འཚལ་ལོ་
ཀུན་ནས་རྡོ་རྗེ་ལ། སརྦ་བཛྲ་སོགས་སྔར་བཞིན། མ་ཧཱ་བྷ་ལེ་ནི་སྟོབས་པོ་ཆེ། ཀ་ཊ་བེ་ཏ་ཏ་
ལེ་ནི་མཆེ་བ་ཐོབ་ཅིག ཨ་ཙ་ལེ་ནི་མི་གཡོ་བར་གྱིས་ཤིག མཎྜ་ལ་མ་ལེ་ནི་དཀྱིལ་འཁོར་
སྲུངས་ཤིག ཨ་ཏི་ནི་ཕུལ་བྱུང་དམ་རྫོགས་པ། མ་ཧཱ་བ་ལེ་ནི་སྟོབས་ཆེན་པོ། བེ་ག་ར་ཎ་ནི་
རླུང་ཤུགས་འདྲ་བ། ཨ་ཛི་ཏེ་ནི་མ་ཕམ་པ། ཛཱ་ལ་ཛཱ་ལ་ནི་འབར་བ་འབར་བ། ཏི་ཊི་ཏི་ཊི་ནི་
འབར་ཞིང་འབར་བ། ཏིང་ག་ལེ་ནི་སོ་སོར་འབར་བས། ད་ཧ་ད་ཧ་ནི་བསྲེག་གཉིས། ཏེ་ཛོ་
ཝ་ཏི་ནི་གཟི་བརྗིད་ཅན། ཏི་ལི་ཏི་ལི་ནི་གཅོད་གཅོད། བནྡྷ་བནྡྷ་ནི་ཆིངས་ཆིངས། མ་ཧཱ་
བ་ལེ་བཛྲ་ཨུདྨ་ཤ་ནི་སྟོབས་པོ་ཆེ་རྡོ་རྗེ་ལྕགས་ཀྱུ། ཛཱ་ལ་ཡ་སྭཱཧཱ་ནི་འབར་བའི་གཞི་ཚུགས་
ཤིག་ཅེས་པ་སྟེ་གཟུངས་རིང་ངོ་། །
དེ་ནས་ན་མོ་རཏྣ་ཏྲ་ཡཱ་ཡ་ནི་དཀོན་མཆོག་གསུམ་ལ་ཕྱག་འཚལ་ལོ། །ནམཙཎྜ་
བཛྲ་པཱ་ཎ་ཡེ་ནི་ཕྱག་ན་རྡོ་རྗེ་གཏུམ་པོ་ལ་ཕྱག་འཚལ་ལོ། །མ་ཧཱ་ཡཀྵ་སེ་ནཱ་པ་ཏ་ཡེ་ནི་
གནོད་སྦྱིན་གྱི་སྡེ་དཔོན་ཆེན་པོ་ལ་ཞེས་པའོ། །ཨོཾ་ཧ་ར་ཧ་ར་ནི་འཕྲོག་འཕྲོག མ་ཐ་མ་ཐ་
ནི་རྡེག་རྡེག །དྷུ་ན་དྷུ་ན་ནི་གཞིག་པའམ་འཇོམས་གཉིས། ད་ཧ་ད་ཧ་ནི་བསྲེག་བསྲེག པ་
ཙ་པ་ཙ་ནི་ཆོམས་ཆོམས་སམ་ཚོས་ཚོས། དྷ་ར་དྷ་ར་ནི་ཟུངས་ཤིག་གཉིས། དྷཱ་ར་ཡ་དྷཱ་ར་ཡ་
ནི་འཛིན་དུ་ཆུག་གཉིས། དཱ་རུ་ཎ་དཱ་རུ་ཎ་ནི་དྲག་ཏུ་གཟུངས་གཉིས། ཚིན་ཚིནྡ་ནི་གཅོད་
གཅོད། བིན་བིནྡྷ་ནི་ཁོས་ཤིག་གཉིས་ཏེ་གཟུངས་འབྲིང་པོའོ། །དེ་ནས་ནམཤྩཎྜ་བཛྲ་ཀྲོ་
དྷ་ཡ་ནི་ཁྲོ་བོ་རྡོ་རྗེ་གཏུམ་པོ་ལ་ཕྱག་འཚལ་ལོ། །ཧུ་ལུ་ཧུ་ལུ་ནི་ཞུགས་གཉིས་སམ་ཁུག་
396



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
ཁུག ཏིཥྛ་ཏིཥྛ་ནི་བརྟན་པའམ་གནས་པ་གཉིས། བནྡྷ་བནྡྷ་ནི་ཆིངས་ཤིག་གཉིས། ཧ་ན་ཧ་
ན་ནི་བརྡེག་གཉིས་སམ་བསྣུན་བསྣུན། ཨ་མྲྀ་ཏེ་ནི་འཆི་བ་མེད་པ་སྟེ་དེ་ཡང་མ་ར་ནི་འཆི་
བ་དང་། ཨ་དགག་ཚིག་གོང་དུ་བཞག་པས་འཆི་མེད་དུ་སོང་བའོ། །ཧཱུཾ་ནི་ས་བོན་དང་ཕཊ་
ནི་དོན་དེར་བསྐུལ་བ་སྟེ། འདི་དག་ལ་བསྒྱུར་ཚུལ་ཅུང་ཟད་མི་འདྲ་བ་གཞན་ཡང་ཡོད་
དོ། །
གཉིས་པ་ནི། རྣམ་འཇོམས་ལ་སྤྱིར་དཀྱིལ་འཁོར་མི་འདྲ་བ་དང་ལྷའི་གྲངས་མི་འདྲ་བ་
དང་འགོད་ཚུལ་མི་འདྲ་བ་མང་དུ་སྣང་བ་ལས། གཅིག་ནི། དབུས་སུ་རྡོ་རྗེ་རྣམ་འཇོམས།
ཤར་དུ་རྡོ་རྗེ་ཕུར་བུ། ལྷོར་རྡོ་རྗེ་བེ་ཅོན། ནུབ་ཏུ་རྡོ་རྗེ་ཐོ་བ། བྱང་དུ་རྡོ་རྗེ་ཁྲོ་བོ་ཆེན་པོ།
བྱང་ཤར་དུ་འདོད་རྒྱལ། ཤར་ལྷོར་དབྱིག་སྔོན་ཅན། ལྷོ་ནུབ་ཏུ་མི་གཡོ་བ། ནུབ་བྱང་དུ་
སྟོབས་པོ་ཆེ། སྟེང་དུ་ཧཱུྃ་མཛད། འོག་ཏུ་གནོད་མཛེས་ཏེ་ཁྲོ་བོ་བཅུ་དང་། ཤར་ལ་སོགས་
པའི་སྒོ་བཞིར་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་སྟེ་སྒོ་བ་བཞི་དང་བཅས་བཅོ་ལྔ་
བསྒོམས་ནས་སྔགས་འབྲིང་བསྡུས་བཟླ་བའི་ཚུལ་གཅིག་དང་། ཡང་དཀྱིལ་འཁོར་གྱི་དབུས་
སུ་པད་སྟེང་བུམ་པའི་ནང་དུ་རྣམ་འཇོམས་སྐུ་མདོག་དཀར་པོ་དང་། ཤར་ལ་སོགས་པ་
བཞིར་བུམ་ནང་དུ་སྤྱན་མ་མཱ་མ་ཀི་གོས་དཀར་མོ་སྒྲོལ་མ་བཞི་དང་། དེའི་ཕྱིར་འཁོར་ལོ་
ལ་ཕྱོགས་འཚམས་སུ་ཁམས་གསུམ་རྣམ་རྒྱལ། གཤིན་རྗེ་གཤེད། རྟ་མགྲིན། བདུད་རྩི་
འཁྱིལ་བ་དང་། དབྱུག་སྔོན་ཅན། དོན་ཡོད་ཞགས་པ། ཁྲོ་གཉེར་ཅན། རྡོ་རྗེ་འཁོར་ལོ་སྟེ་
བཅུ་གསུམ་བསྒོམ་པ་དང་སྔགས་བཟླ་ཚུལ་མི་འདྲ་བ་ཞིག་བཤད་དེ་སྔགས་རིང་དུམ་བུར་
བཅད་པ་ཞིག་གོ །དེ་ནི་སྐུའི་དཀྱིལ་འཁོར་དང་གསུང་དང་ཐུགས་ཀྱི་དཀྱིལ་འཁོར་གཉིས་
ལ་ལྷ་དགོད་ཚུལ་དང་ལྷ་གྲངས་སྔ་མ་དང་མི་འདྲ་བ་ཞིག་བཤད། ཡང་དབུས་སུ་རྡོ་རྗེ་རྣམ་
འཇོམས། ཕྱོགས་བཞིར་རྡོ་རྗེ་གཏུམ་པོ། རྡོ་རྗེ་ཕུར་བུ། རྡོ་རྗེ་བེ་ཅོན། རྡོ་རྗེ་ཐོ་བ་དང་།
397



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་ལོའི་གོང་རས་ལ་སྒེག་སོགས་ལྷ་མོ་བཞི་དང༌། གྲུ་ཆད་ལ་བདུག་པ་མ་སོགས་བཞི་
དང༌། ཁྱམས་སུ་ཕྱོགས་སྐྱོང་བཅུ་དང་། སྒོ་བཞིར་སྒོ་མ་བཞི་སྟེ་ལྷ་ཉེར་བདུན་བསྐྱེད་པ་
དང༌། ཡང་པདྨ་འདབ་མ་བཞི་པའི་དབུས་སུ་རྡོ་རྗེ་རྣམ་འཇོམས་སྐུ་མདོག་ནག་པོ་དང་།
ཕྱོགས་ཀྱི་འདབ་མ་ལ་སྤྱན་སོགས་བཞི་སྟེ་ལྷ་ལྔ་བཀོད་ནས་སྔགས་བཟླ་ཚུལ་དང་གོ་རིམ་
མི་འདྲ་བ་ཞིག་བཤད་དོ། །ཡང་དཀྱིལ་འཁོར་གྱི་དབུས་སུ་རྣམ་འཇོམས་སྐུ་མདོག་ནག་པོ་
དྲག་པོ་དང་། ཕྱོགས་བཞིར་རྒྱ་འགྲམ་གྱི་སྟེང་དུ་ཁྲོ་བོ་བཞི་དང་། དེའི་ཕྱིར་རྩིབས་བཅུ་ལ་ཁྲོ་
བོ་བཅུ་སྟེ་བཅོ་ལྔ་བཀོད་ནས་གཟུངས་རིང་བཟླ་བ་དང་། གཞན་ཡང་དཀྱིལ་འཁོར་དྲུག་
བཤད་ཅིང་། ལྷའི་ངོ་བོ་དང་གྲངས་མི་འདྲ་བ་དང་སྔགས་བཟླ་ལུགས་ཀྱང་གཟུངས་རིང་ལ་
དུམ་བུ་དུམ་བུར་བཅད་ནས་བཟླ་ཚུལ་ཞིག་བཤད་ཀྱང་མང་དུ་དོགས་ནས་བཞགད་ལྟ་ནི་
གཙོ་རྐྱང་གི་ཁྲུས་ཆོག་གྲགས་ཆེ་ཡང་། རྒྱ་གཞུང་ལས་ནི་ཁྲུས་ཆོག་རྒྱས་པ་བྱ་ཚུལ་བཤད།
རྣམ་འཇོམས་ཀྱི་དབང་དང་ཁྲུས་ཆོག་གཞན་འགའ་རེ་སྣང་སྟེ། རྣམ་འཇོམས་ལ་ཁྲོ་བོ་
བརྒྱད་ཀྱིས་བསྐོར་བའི་དཀྱིལ་འཁོར་དུ་དབང་བསྐུར་བ་དང་། དེ་བཞིན་དུ་ལྷ་མོ་བརྒྱད།
དཔའ་བོ་གཅིག་པ། ཡབ་ཡུམ་གཉིས་མེད། ཁྲོ་བོ་བཞི། སྒོ་མ་བཞི། རྒྱལ་ཆེན་བཞི།
ཕྱོགས་སྐྱོང་བཅུ། ལྷ་ཆེན་བརྒྱད། ཀླུ་ཆེན་བརྒྱད། གཟའ་ཆེན་བརྒྱད། རྒྱུ་སྐར་ཉེར་བརྒྱད་
ཀྱི་དཀྱིལ་འཁོར་དུ་དབང་བསྐུར་སོགས་མང་ངོ་། །
བཞི་པ་ལ་གསུམ། མདོར་བསྟན་པ། གཟུངས་ཀྱི་བསྔགས་པ། བྱེ་བྲག་ཏུ་བཤད་
པའོ། །དང་པོ་ནི། གཟུངས་འདིའི་དཀྱིལ་འཁོར་གྱི་ཆོ་ག་དང་ཁྲུས་ཆོག་ཚུལ་བཞིན་དུ་བྱས་
ན་སེམས་ཅན་དེའི་སྡིག་པ་ཐམས་ཅད་བྱང་བར་བྱས་ནས་དེ་ལས་བྱུང་བའི་སྡུག་བསྔལ་
ཐམས་ཅད་མེད་པར་བྱེད་དོ། །གཉིས་པ་ནི། རྒྱུ་མཚན་དེས་ན་གཟུངས་ཀྱི་རྒྱུད་འདི་ནི་འདི་
སྐོར་གྱི་རྒྱུད་གཞན་ཡོད་དོ་ཅོག་ཀུན་གྱི་རྩ་བ་ལྟ་བུ་སྟེ། བརྗོད་བྱའི་དོན་ལས་སྒྲུབ་པའི་དཔལ་
398



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
ཀུན་གྱིས་ལེགས་པར་བརྒྱན་པའོ། །ཡང་ན་ཚིགས་བཅད་ཡོངས་རྫོགས་རྒྱུད་ཀྱི་ཁྱད་ཆོས་
དང་སྦྱར་ནས་སྦྲེལ་ཀྱང་ཆོག གསུམ་པ་ལ། གང་གི་ཆེད་དུ་ཁྲུས་ཆོག་བྱ་བ་ཀུན་སློང་ཕན་
ཡོན་དང་བཅས་པ་དང་། ཁྲུས་ཆོག་བྱ་ཚུལ་དངོས་སོ། །དང་པོ་ལ། སློབ་དཔོན་ཡེ་ཤེས་རྡོ་
རྗེའི་རྒྱ་གཞུང་སོགས་སུ་དབང་པོ་ཉམས་པ་གསོ་བ། ཚེ་ཟད་པ་དང་ཉམས་པ་གསོ་བའི་ཚུལ་
སོགས་རྒྱས་པར་བཤད་ཀྱང་འདིར་དེ་རྣམས་བཞག་སྟེ་ཚིག་དོན་ཙམ་བརྗོད་ན། སེམས་ཅན་
གང་དག་མིག་རྣ་བ་ལ་སོགས་པའི་དབང་པོ་ཉམས་པ་དང་། ཚེ་ཟད་པ་དང་ཚེ་མ་ཟད་ཀྱང་
ཉམས་པ་དང་། ཕུན་སུམ་ཚོགས་པ་མ་ཡིན་པའི་མི་འདོད་པའི་ཉེས་པ་གང་ཞིག་ཆགས་པ་
སྟེ་དེས་བཟུང་བ་དང་། རང་སྲུང་སྐྱོབ་བྱེད་པའི་ལྷ་རྣམས་མི་དགའ་བས་རྒྱབ་ཀྱིས་ཕྱོགས་
པ་དང་། རང་གི་གྲོགས་མཛའ་ཞིང་སྙིང་དུ་སྡུག་པའི་སྐྱེ་བོས་ཀྱང་རང་ལ་སྡང་བ་དང་།
བྲམ་ཟེ་དང་གདོལ་པ་ལ་སོགས་པའམ། ཡང་ན་རང་གི་བྲན་གཡོག་དང་གཉེན་ཉེ་དུའི་
བཟའ་བ་དང་དེ་ལྟ་བུ་མིན་པ་སོགས་ཀྱིས་གཙེས་པ་སྟེ་གནོད་པ་དང་། དེ་དག་དང་ཕན་
ཚུན་མཐུན་པར་མ་ཡིན་པའི་མི་མཐུན་པར་གྱུར་པ་དང་། རང་གི་སྒོ་ནོར་སོགས་འགྲིབ་
པས་ཏེ་ཉམས་ནས་གནོད་པ་དང་། མྱ་ངན་བྱུང་བ་དང་ལུས་སེམས་ངལ་བ་དང་དེའི་རྐྱེན་
གྱིས་གནོད་པ་དང་། འཇིགས་ཤིང་སྐྲག་པ་བྱུང་བ་དང་། ཡོ་བྱད་སོགས་འདོད་པས་ཕོངས་
པ་དང་། གཟའ་དང་རྒྱུ་སྐར་དང་གཞན་གྱིས་བྱད་སྟེམས་སམ་བྱད་ཁ་ཕུར་ཁ་སོགས་བྱུང་
བ་དང་། མི་བཟད་པའི་གདོན་གྱི་རིགས་རྣམས་ཀྱིས་ཉེན་པ་སྟེ་གཟིར་བ་དང་། དེར་མ་
ཟད། མྱ་ངན་དང་ལུས་སེམས་ངལ་བའི་རྐྱེན་ལས་བྱུང་བ་ཡི་རྨི་ལམ་སྡིག་པ་སྟེ་ངན་པ་
མཐོང་ན་ཡང་། གང་ཟག་དེས་ནི་རབ་བཀྲུས་གཙང་མ་ཡི་སྟེ་རང་ཉིད་ཁྲུས་བྱས་ཤིང་གོས་
གཙང་མ་གྱོན་པའི་སྒོ་ནས་མདོ་སྡེའི་ཆོ་ག་དམ་པ་འདི་ཉིད་ཉན་པར་གྱིས་ལ་ཁྲུས་ཆོག་
ཚུལ་བཞིན་དུ་བྱས་ན་གོང་གི་ཉེས་པ་དེ་ཐམས་ཅད་ཞི་བར་འགྱུར་རོ། །
399



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞན་ཡང་སྐྱེས་བུ་གང་དག་བསམ་པ་ཡིད་དགེ་ཞིང་སེམས་དང་བ་དང་ལྡན་པ་དེ་
ལུས་ལ་གཙང་མའི་གོས་ཀྱིས་རབ་ཏུ་བརྒྱན་ཏེ། བརྗོད་བྱ་ཟབ་མོ་ཀུན་ཕལ་བ་གཞན་གྱི་
ཡུལ་མིན་ཞིང་སངས་རྒྱས་ཀྱི་སྤྱོད་ཡུལ་དུ་གྱུར་པའི་མདོ་སྡེ་འདི་ནི་ཉན་ཅིང་ཁྲུས་དང་དོན་
ཉམས་སུ་ལེན་པར་བྱེད་ན། མདོ་སྡེའི་གཟུངས་འདི་ཡི་གཟི་བརྗིད་ཀྱི་མཐུས་སྲོག་ཆགས་
བསྒྲུབ་བྱ་དེ་དག་ཐམས་ཅད་ཀྱི་མི་བཟད་པའི་ནད་རྣམས་དང༌། དེ་ལས་བྱུང་བའི་སྡུག་
བསྔལ་དེ་དག་ཐམས་ཅད་ཀྱང་ཞི་བར་འགྱུར་བར་བལྟ་ཞིང་། ཚེ་དང་བསོད་ནམས་སོགས་
འཕེལ་བར་འགྱུར་བ་དང་། སྡིག་པ་ཀུན་ལས་རྣམ་པར་ཐར་བར་འགྱུར་རོ། །འོ་ན་འདི་
སྔགས་ཕྱོགས་མིན་ནམ་ཅི་འདིར་མདོ་སྡེ་ཞེས་འབྱུང་བ་ཇི་ལྟར་ཡིན་སྙམ་ན། སྐྱོན་མེད་དེ།
གསང་སྔགས་མདོ་སྡེའི་ཚུལ་དུ་བཤད་ཀྱིས་ཉོན། །ཞེས་འབྱུང་བ་ལྟར་སྡེ་སྣོད་གསུམ་གྱི་
ནང་གི་མདོ་སྡེའི་སྡེ་སྣོད་དུ་འདུས་པ་ལ་དགོངས་སོ། །
གཉིས་པ་ནི། ཁྲུས་ཆོག་བྱེད་པ་ལ་བུམ་རྫས་དང་བཅས་པའི་བུམ་པ་སྟ་གོན་བྱ་
དགོས་ཤིང་། བུམ་རྫས་ནི། སྤྱིར་འདི་ལུགས་ཀྱི་བུམ་རྫས་ཉེར་ལྔ་རྣམས་དང་། འདིར་
དངོས་སུ་བསྟན་པའི་ནོར་བུ་དང༌། གསེར་དངུལ་གྱི་རྒྱུ་མུ་ཏིག་སོགས་རིན་པོ་ཆེ་རྣམས་
དང་ཙནྡན་དཀར་དམར་དང་བཅས་པ་དང་། ཤེལ་དང་རྡོ་རྗེ་མེ་ཏོག་དམར་པོ་སོགས་དང་
བཅས་པའི་ཆུ་ཡིས་གསེར་རམ་སྟེ་གསེར་གྱི་བུམ་ནང་ཕྱེད་གཉིས་ཙམ་གང་བར་བླུགས་
པའམ། དེ་མ་འབྱོར་ན་དངུལ་དང་ཟངས་དང་ར་གན་གྱི་བུམ་པ་དག་ཀྱང་རུང་ཞིང་། བུམ་
པ་དེའི་མགུལ་པ་གཙང་མའི་གོས་དཀྲི་ཞིང་ནང་ཆུ་ཡིས་དགང་བར་བྱའོ། །བུམ་པའི་ནང་
དུ་ལྷ་བསྐྱེད་དེ་ཡེ་ཤེས་པ་བསྟིམས་ནས་རྡོ་རྗེ་རྣམ་པར་འཇོམས་པའི་གཟུངས་རྒྱསའབྲིང་
བསྡུས་པ་དེ་དག་ཉི་ཤུ་རྩ་གཅིག་གམ། ཡང་ན་ལན་གྲངས་བརྒྱ་རྩ་བརྒྱད་སོགས་བཟླས་
ནས་ནི། གོང་དུ་བརྗོད་པའི་རྒྱལ་པོ་དེ་སོགས་སེམས་ཅན་གཞན་ལའང་རྟག་ཏུ་ཁྲུས་གྱིས་
|
ལ400



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ཚིག་དོན་རབ་གསལ།
ཤིག་ཅེས་པ་སྟེ་དེས་བྱབས་པ་དང་སྲུང་པ་ཡང་མཚོན་ནོ། །རྡོ་རྗེ་རྣམ་འཇོམས་བཟླས་ན་ནི་
ཞེས་པ་འདིར་གོང་དུ་བླངས་པ་དོན་གྱི་རིམ་པའི་དབང་དུ་བྱས་པ་སྟེ། ལོགས་སུ་སྦྱོར་ན་
ཡང་སྔགས་བཟླས་ཟིན་ནས་བྱབས་ཁྲུས་དངོས་གཞིའི་དུས་སུ་གཟུངས་དེ་དག་བརྗོད་པའི་
སྒོ་ནས་བྱའོ་ཞེས་བྱས་ཀྱང་མི་འགལ་བར་སེམས། འདིར་ཡུངས་ཀར་བཤད་པ་ནི་
བགེགས་སྐྱོད་པའི་ཆེད་ཡིན་ལ། དུར་བ་དང་ཀུ་ཤ་ནི་བུམ་པ་བརྒྱན་པ་དང་གདན་དང་སྲུང་
བའི་ཆེད་དུ་ཡིན་པར་བཤད་དོ། །སྐབས་འདིའི་དངོས་བསྟན་ནི་ཁྲུས་ཆོག་གི་དབང་དུ་
མཛད་ཀྱང་། རྒྱུད་འདི་བྱ་རྒྱུད་དུ་གཏོགས་པར་མ་ཟད། གཟུངས་རིང་དང་འབྲིང་བསྡུས་
རྣམས་ནི་ལྷ་རྣམས་ཀྱི་སྔགས་ཡིན་ཞིང་། དེ་ལ་སྔགས་རིང་ནི་ལྷ་ཡོངས་རྫོགས་ཀྱི་དབང་དུ་
མཛད་པ་དང༌། འབྲིང་ནི་རྣམ་འཇོམས་ལ་ཁྲོ་བོ་བརྒྱད་དང་ཁྲོ་བོ་བཅུས་བསྐོར་བ་དང་།
བསྡུས་པ་ནི་དེ་ལ་ཁྲོ་བོ་བཞིའམ། སྒོ་བ་བཞིས་བསྐོར་བའི་དཀྱིལ་འཁོར་གྱི་དབང་དུ་
མཛད་པ་གཙོ་ཆེ་བར་མངོན། དཀྱིལ་འཁོར་གྱི་ཆོ་ག་ནི་བྱ་རྒྱུད་ཀྱི་ཆོ་ག་གཞན་གྱི་རིགས་
འགྲོས་སྦྱོར་བ་དང་། དེ་ལ་ཡང་ལྷ་དྲུག་བསྐྱེད་དང་། ཆོ་ག་གསུམ་བསྐྱེད་སོགས་ཅི་རིགས་
པ་སྣང་ངོ༌། །བཞི་པ་མཇུག་ལ་གཉིས་ལས། དང་པོ་ནི། རྡོ་རྗེ་རྣམ་པར་འཇོམས་པའི་
གཟུངས་རྫོགས་སོ་ཞེས་པའོ། །གཉིས་པ་གང་གིས་བསྒྱུར་བ་ནི། རྒྱ་གར་གྱི་མཁན་པོ་ཤྲཱི་
ལ་ཀིཾ་ཀ་ར་སྟེ་དཔལ་ཕུན་ཚོགས་ཕྱེད་པ་དང་། བོད་ཀྱི་ལོ་ཙྪབ་དགེ་སློང་ཤོང་སྟོན་རྡོ་རྗེ་རྒྱལ་
མཚན་གྱིས་བསྒྱུར་བའོ། །དུས་ཕྱི་དབང་ལོ་ཙཱ་བ་བློ་གྲོས་བརྟན་པས་རྒྱ་དཔེ་དག་པ་དང་རྒྱ་
འགྲེལ་བཟང་པོ་རྣམས་ཀྱི་འབྲུ་སྦྱོར་དང་མཐུན་པར་བཅོས་ཏེ་ཤིན་ཏུ་དག་པར་བགྱིས་
པའོ།། །།
རྒྱལ་ཀུན་མཐུ་སྟོབས་གཅིག་བསྡུས་པ། །གསང་སྔགས་རིག་སྔགས་འཆང་བའི་
རྒྱལ། །རྡོ་རྗེའི་རིགས་རྣམས་ཀུན་གྱི་རྗེ། །ཕྱག་ན་རྡོ་རྗེ་ཞེས་སུ་གྲགས། །མགོན་དེའི་
༤401ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐུགས་ཀྱི་སྤྲུལ་བ་ནི། །དཔལ་ལྡན་རྡོ་རྗེ་རྣམ་པར་འཇོམས། །གང་དེའི་གཟུངས་ཀྱི་ཚིག་
འགྲེལ་ཙམ། །རྣམ་དཔྱོད་དད་པས་མདོར་བསྡུས་བཀོད། །དེ་ལས་བྱུང་བའི་དགེ་བའི་
ཆབ། །དུས་གསུམ་དགེ་བའི་ཆུ་ཀླུང་དང༌། །ལྷན་ཅིག་ཀུན་མཁྱེན་རྒྱ་མཚོ་ཆེར། །ཞུགས་
ནས་འགྲོ་བའི་དོན་བྱེད་ཤོག །
ཅེས་རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་བ་མདོར་བསྡུས་པ་འདི་ཡང་
དོན་གཉེར་ཅན་འགའ་ཞིག་གིས་བསྐུལ་བས་རྐྱེན་བྱས་ཏེ་ཤཱཀ་བཙུན་བཤད་སྒྲུབ་མིང་
ཅན་རང་ཉིད་ཀྱིས་ཀྱང་དད་པས་ཀུན་ནས་བསླངས་ཏེ། གཞུང་འདིའི་ཚིག་འགྲེལ་ཡོངས་
རྫོགས་མཐར་ཆགས་སུ་བཤད་པ་ཞིག་སྔར་མ་མཐོང་ཡང་། རྒྱ་གཞུང་དག་ན་ཐོར་བུ་ཐོར་
བུ་བཤད་པ་རྣམས་ཕྱོགས་གཅིག་ཏུ་བསྒྲིགས་ནས་ཅོ་ནེའི་དགོན་ཉིད་དུ་སྦྱར་བའི་ཡི་གེ་པ་
ནི་ཏཱ་ཡི་ལ་ལུང་བློ་བཟང་དོན་གྲུབ་བོ།། །།མངྒལཾ། །
402



༄༅། །རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་
བཤད་གངྒཱའི་རྒྱུན་བཟང་ཞེས་བྱ་བ་བཞུགས་སོ།།
བསྟན་དར་ལྷ་རམས་པ།
རབ་འབྱམས་རྒྱལ་རྣམས་མགྲིན་གཅིག་དབྱངས་མཐུན་པར། །པད་དཀར་ལྟ་བུར་
བསྔགས་པ་དོན་ལྡན་དུ། །བསྒྲུབས་མཛད་སྙིང་སྟོབས་གྱེན་འཕྱུར་ཤཱཀྱའི་ཏོག །གང་དེས་
དགེ་ལེགས་འབུམ་ཚོགས་དེང་འདིར་སྙིལ། །འཇིག་རྟེན་ཆོས་བརྒྱད་མགོ་བོ་རྡོག་པས་
བརྫིས། །མང་ཐོས་དོན་པོ་སྒྲུབ་ལ་རྟག་གུས་ཤིང་། །མཁས་པའི་བླ་ན་བརྗིད་པའི་སྤོང་བ་
པ། །སྒོམ་ཆེན་ངག་དབང་བློ་བཟང་མཁྱེན་པར་མཛོད། །བགྲང་ཡས་རྒྱལ་བའི་ནུས་མཐུ་
ཕུན་ཚོགས་ཀུན། །གཅིག་ཏུ་བསྡུས་པའི་དཔལ་བརྒྱས་མངོན་པར་རྩེན། །འབྱུང་པོ་མ་
ལུས་འདུལ་བའི་དཔའ་ཆེན་པོ། །དཔལ་ལྡན་ཕྱག་ན་རྡོ་རྗེར་གུས་པས་འདུད། །རྒྱལ་བ་
རྣམས་ཀྱང་བཏང་སྙོམས་མཛད་དུས་འདིར། །མ་སྨད་སྙིང་སྟོབས་གོ་ཆ་བརྟན་པོ་ཡིས། །ཆེར་
སྙིགས་འགྲོ་འདི་སྒྲོལ་བའི་མགོན་གཅིག་པུ། །བློ་བཟང་གྲགས་པའི་ཞབས་རྡུལ་ཡང་ཡང་
མཆོད། །གསུང་རབ་བདུད་རྩི་མངར་བའི་བགོ་སྐལ་ལ། །དགྱེས་དགུར་སྤྱོད་པའི་སྐལ་བ་
ཆེས་མཐོ་ཞིང་། །རྒྱལ་བསྟན་མི་ནུབ་འཛིན་ཅིང་སྤེལ་མཁས་པའི། །བཤེས་གཉེན་ཚོགས་
༤403



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་བཀའ་དྲིན་སྙིང་ལ་དྲན། །རྒྱལ་བའི་ཐུགས་བཅུད་དགོས་འདོད་ནོར་བུའི་དཔྱ། །སྐྱེ་
དགུའི་བསོད་ནམས་ཟོང་གིས་བཀུག་པའི་དཔལ། །བདག་ཀྱང་བགོ་སྐལ་ཅུང་ཟད་རྙེད་པ་
འདི། །ཀྱེ་མ་བཤེས་གཉེན་མཐུ་ལས་གཞན་དུ་ཅི། །དེ་ལྟར་བཤེས་གཉེན་དམ་པ་དགྱེས་
བཞིན་དུ། །སྤྱན་རས་ལན་ཅིག་བཙས་པ་ཙམ་གྱི་མཐུས། །ཚུལ་འདི་འཆད་དང་ཚིག་དོན་
འགྲེལ་པ་ལ། །ངལ་བ་ཅུང་ཟད་བསྟེན་འདིའང་སྐལ་བ་བཟང་། །
དེ་ལ་འདིར་རྡོ་རྗེ་རྣམ་པར་བཇོམས་པའི་གཟུངས་ཞེས་བྱ་བ་ནི་གང་བཤད་པར་བྱ་
བའི་ཆོས་སོ། །དེ་འཆད་པ་ལ་ཚིག་གི་འབྲུ་ནོན་པ་དང་། དོན་ལ་དཔྱད་ནས་བཤད་པའོ། །
དང་པོ་ནི་རྒྱ་གར་སྨོས་པ་ནི་འཕགས་པའི་ཡུལ་ལོ། །སྐད་དུ་ནི་སཾ་སྐྲ་ཏའི་སྐད་དུ་ཞེས་པའོ། །
བཛྲ་ནི་རྡོ་རྗེའོ། །བི་དཱ་ར་ཎ་ནི་རྣམ་པར་འཇོམས་པ། ནཱ་མ་ནི་ཞེས་བྱ་བ་ཞེས་པའོ། །དྷཱ་ར་
ཎི་ཞེས་པ་ནི་གཟུངས་སོ། །བོད་ནི་གངས་ཅན་ནོ། །སྐད་དུ་ནི་དེའི་སྐད་དུ་བསྒྱུར་ནའོ། །རྡོ་
རྗེ་ནི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཏེ་མཚན་མར་འཛིན་པའི་རྣམ་རྟོག་གིས་
མི་བསྐྱོད་པའི་དོན་ནོ། །རྣམ་པ་ནི་རྒྱུ་མེད་དུ་འཛིན་པ་དང་མི་མཐུན་པའི་རྒྱུ་བར་འཛིན་པ་
སོགས་དང་མཚན་མར་འཛིན་པ་ཐམས་ཅད་དོ། །འཇོམས་པ་ནི་མཚན་འཛིན་དེ་དག་བརླག་
པར་བྱེད་ཅེས་པའི་ཐ་ཚིག་གོ། །གཟུངས་ནི་ངན་འགྲོར་ལྟུང་བ་ལས་འཛིན་པའམ། ཡང་ན་
ཚིག་དོན་མི་བརྗེད་པར་འཛིན་པས་ན་གཟུངས་སོ། །སངས་རྒྱས་ནི་མ་རིག་པའི་གཉིད་
སངས་ཤིང་ཤེས་བྱ་ཀུན་ལ་ཡེ་ཤེས་རྒྱས་པའོ། །དང་ནི་སྡུད་ཚིག་གོ། །ཉེས་སྐྱོན་བྱང་ཞིང་
ཡོན་ཏན་ཁོང་དུ་ཆུད་པས་ན་བྱང་ཆུབ་ཅེས་བྱའོ། །སེམས་པ་ནི་མཁྱེན་པས་སྟོང་པ་ཉིད་
སེམས་ཤིང་བརྩེ་བས་འགྲོ་བའི་དོན་སེམས་པའོ། །དཔའ་བ་ནི་གཞན་དོན་རྒྱ་ཆེན་པོ་ལ་
སྲན་ཚུགས་པའོ། །ཐམས་ཅད་ནི་རིས་སུ་མ་བཅད་པའི་དོན་ནོ། །ལ་ནི་བཤད་ཚུལ་མང་
ཡང་རེ་ཞིག་རྣམ་དབྱེ་གཉིས་པ་ལས་སུ་བྱ་བའོ། །ཕྱག་འཚལ་ནི་ལུས་དང་ངག་གུས་ཤིང་
ྋ404ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
ཡིད་ཀྱང་རབ་ཏུ་དང་བའོ། །ལོ་ཞེས་པ་ནི་འདིར་ཤིས་པ་བརྗོད་པའི་ཚིག་གོ། །
འདི་སྐད་ཅེས་སྨོས་པ་ནི་འཆད་པར་འགྱུར་བའི་གཞུང་གི་ཚད་ནི་འདི་ཙམ་སྟེ་ཉེ་
བར་ལྷག་ཆད་མེད་དོ་ཞེས་བྱ་བའི་ཐ་ཚིག་གོ། །བདག་གིས་ཐོས་པ་ནི་བཅོམ་ལྡན་འདས་
ཀྱི་ཐད་ལས་དངོས་སུ་རྣ་བས་ཐོས་ཀྱི་བརྒྱུད་པས་ནི་མ་ཡིན་ཞེས་བྱ་བའི་དོན་ནོ། །དུས་
གཅིག་ན་ཞེས་པ་ནི་དུས་སྐད་ཅིག་མ་གཅིག་ན་ལན་ཅིག་ཐོས་ཞེས་པའོ། །སུ་ལས་ཐོས་ཤེ་
ན། བཅོམ་ལྡན་འདས་ཏེ་དེ་ཡང་བཅོམ་པ་ནི་བདུད་བཞི་བཅོམ་པའོ། །ལྡན་པ་ནི་ཡོན་ཏན་
དྲུག་དང་ལྡན་པའོ། །འདས་པ་ནི་འཁོར་བ་དང་མྱ་ངན་ལས་འདས་པའོ། །གནས་གང་དུ་
ཐོས་ཤེ་ན། རྡོ་རྗེ་ལ་སྟེ་རྡོ་རྗེ་ལྷུན་པོ་རི་རབ་ཀྱི་ཟོམ་ནའོ། །བཞུགས་པ་ནི་བདུད་འདུལ་
བའི་ཕྱག་རྒྱ་དང་བཅས་ཏེ་རྡོ་རྗེ་སྐྱིལ་ཀྲུང་གི་ཚུལ་དུ་ཆོས་འཆད་པས་བཞུགས་པའོ། །ཏེ་ནི་
ལྷག་མ་འདྲེན་པའི་ཚིག་གོ། །སངས་རྒྱས་ནི་བཤད་ཟིན་ལ་མཐུ་ནི་ནུས་པ་སྟེ་ཁབ་ལེན་
གྱིས་ལྕགས་འདྲེན་པའི་ནུས་པ་ལྟ་བུའོ། །ལག་ན་རྡོ་རྗེ་ནི་ཕྱག་ན་རྡོ་རྗེའོ། །ལུས་ནི་སྤྱི་བོ་
ནས་རྐང་མཐིལ་གྱི་བར་གྱི་ཡན་ལག་དུ་མ་འདུས་པའོ། །ཐམས་ཅད་ནི་ངག་དང་ཡིད་
གཉིས་ཀྱང་སྡུད་པའོ། །རྡོ་རྗེ་ནི་ཐོགས་པ་མེད་པའོ། །བྱིན་གྱིས་བརླབས་པ་ནི་བསྒྱུར་བ་
སྟེ་ཐོགས་པ་མེད་པའི་ནུས་པ་ཅན་དུ་བསྒྱུར་ཅེས་བྱ་བའི་དོན་ནོ། །ནས་ནི་མཚམས་སྦྱར་
བའི་ཚིག་ཡིན་པས་འོག་མ་དང་འབྲེལ་ལོ། །རྡོ་རྗེའི་ཏིང་ངེ་འཛིན་ནི་སྟོང་ཉིད་མངོན་སུམ་
དུ་རྟོགས་པའི་ཞི་གནས་ས། དེ་ལ་རྩེ་གཅིག་ཏུ་མཉམ་པར་བཞག་པ་ནི་མི་གཡོ་བ་
གསལ་དར་གྱི་ཆ་སྙོམས་པར་ཞུགས་པའོ་དེ་ནས་ནི་མཉམ་གཞག་དེའི་རྟིང་ཐོགས་སུ་ཞེས་
པའོ། །སངས་རྒྱས་ཀྱི་མཐུ་ནི་སངས་རྒྱས་ཀྱི་ནུས་པ་དང་། སངས་རྒྱས་ཀྱི་བྱིན་གྱི་བརླབས་
ནི་སངས་རྒྱས་ཀྱི་ཤུགས་སོ། །ཡང་ན་མཐུ་ནི་སངས་རྒྱས་གཅིག་གི་དབང་དུ་བྱས་པ་དང་།
བྱིན་གྱི་རླབས་ནི་ཕྱོགས་བཅུའི་སངས་རྒྱས་ཐམས་ཅད་ཀྱི་དབང་དུ་བྱས་པའོ། །བྱང་ཆུབ་
༤405



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའ་ཞེས་སོགས་ནི་བཤད་ཟིན་ཏོ། །རྡོ་རྗེ་ཁྲོ་བོ་ནི་ཕྱག་ན་རྡོ་རྗེའོ། །དེ་ལས་བྱུང་
བ་ནི་རྡོ་རྗེ་རྣམ་པར་འཇོམས་པའི་ལྷ་ཚོགས་དང་སྔགས་སོགས་སོ། །དེ་དག་ཕྱག་རྡོར་གྱི་
ཐུགས་ཀ་ནས་ཐོན་པའི་ཕྱིར་དེ་ལས་བྱུང་ཞེས་བྱ་བ་སྨོས་སོ། །རྡོ་རྗེ་སྙིང་པོ་ནི་རྡོ་རྗེ་རྣམ་
འཇོམས་སོ། །ཅིའི་ཕྱིང་དེ་ལ་སྙིང་པོ་ཞེས་བྱ་ཞེ་ན། ལྷའི་ཚོགས་དང་སྔགས་རྣམས་ཀྱི་
འབྱུང་གནས་ཡིན་པའི་ཕྱིར་རོ། །
ཡང་ན་རྡོ་རྗེ་སྙིང་པོ་ནི་སྔགས་དང༌། རབ་ཏུ་སྨྲས་པ་ནི་སྔགས་དེ་མྱུར་བར་ཐོགས་
མེད་དུ་གསུངས་པའོ། །དེས་ན་ཡུལ་སྟོང་ཉིད་དང་ཡུལ་ཅན་ཏིང་ངེ་འཛིན་དང་དེ་ཡང་
སྔགས་ཀྱི་གདངས་སུ་ཤར་བ་གསུམ་ས་ལ་སྐབས་འདིའི་རྡོ་རྗེའི་ཐ་སྙད་བྱ་ཞིང་རྡོ་རྗེ་དེའི་
ཡོན་ཏན་གྱི་དབང་དུ་བྱས་ན། བདུད་ཀྱིས་བར་དུ་མི་ཆོད་པ། བདེན་འཛིན་གྱི་རྣམ་རྟོག་
གིས་མི་ཤིགས་པ། ཕྱིན་ཅི་མ་ལོག་པས་ན་བདེན་པ། རྣམ་རྟོག་གིས་གཞིག་དཀའ་བའི་
ཕྱིར་སྲ་བ། གཞན་དུ་མི་འགྱུར་བའི་ཕྱིར་བརྟན་པ། ཕར་འཇོམས་པ་ལ་ཐམས་ཅད་དུ་
ཐོགས་པ་མེད་པ། ཕར་གཞན་ཐོགས་མེད་དུ་འཇོམས་ཤིང་ཚུར་གང་གིས་ཀྱང་མི་ཚུགས་པས་
ན་ཐམས་ཅད་དུ་མ་ཕམ་པའོ། །དེ་དག་ནི་རྡོ་རྗེ་དེའི་རང་གི་ཡོན་ཏན་ནོ། །སེམས་ནི་ཀུན་གཞི་
དང་ཅན་ནི་དེ་དང་བཅས་པའམ་ལྡན་པ་ཡིན་པས་སེམས་ཅན་ནི་འགྲོ་བ་ཐམས་ཅད་དོ། །
སྐྲག་པར་བྱེད་པ་ནི་འཇིགས་ཤིང་དངངས་པར་བྱེད་པའོ། །འཇིལ་བར་བྱེད་པ་ནི་ལུས་
སེམས་སྤ་བཀོང་ནས་འགུལ་མི་ནུས་པའོ། །རིག་པ་ནི་ལྷའོ། །སྔགས་ནི་ནུས་པ་ཅན་ཏེ་
ངན་སོང་ལས་སྐྱོབས་པའོ། །ཐམས་ཅད་ནི་བདུད་དང་གནོད་སྦྱིན་དང་ཤ་ཟ་སོགས་སོ། །
གཅོད་པར་བྱེད་པ་ནི་རྒྱུན་མེད་པར་བྱེད་པའོ། །གནོད་པར་བྱེད་པ་ནི་ཟིལ་གྱིས་མནན་ནས་
གཡོ་འགུལ་མི་ནུས་པའོ། །ལས་ནི་བྱད་སྟེམས་སོགས་དང་སྔོན་གྱི་ལས་ཐམས་ཅད་དོ། །
འཇོམས་པར་བྱེད་པ་ནི་བཟློག་པར་བྱེད་ཅིང་དག་པར་བྱེད་པའོ། །གཞན་ནི་ཕ་རོལ་གྱི་
ལ406ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
སེམས་ཅན་ནོ། །དེའི་ལས་ནི་ནད་སོགས་ཀྱི་རྐྱེན་ནོ། །འཇིག་པར་བྱེད་པ་ནི་བརླག་པར་
བྱེད་པའོ། །གདོན་ནི་གདོན་ཆེན་བཅོ་བརྒྱད་དོ། །བརླག་པར་བྱེད་པ་ནི་ཐལ་བར་བྱེད་
པའོ། །ཐར་པར་བྱེད་པ་ནི་ལྷའི་གདོན་གྱིས་བདག་གིར་བྱས་པ་ལས་ཕྱོགས་ནས་རང་
བཞིན་དུ་གནས་པར་བྱེད་པའོ། །འབྱུང་པོ་ནི་ལས་ཉོན་གྱི་དབང་གིས་ཁམས་གསུམ་དུ་
འབྱུང་བའོ། །འགུགས་པར་བྱེད་པ་ནི་རང་གི་མདུན་དུ་འདྲེན་པར་བྱེད་པའོ། །རིག་སྔགས་
ནི་འཇིག་རྟེན་དང་འཇིག་རྟེན་ལས་འདས་པའི་ལྷའི་རིགས་སྔགས་ཐམས་ཅད་དོ། །ལས་
ནི་ཞི་རྒྱས་དབང་དྲག་གི་ལས་བཞིའོ། །དེ་དག་ཐམས་ཅད་གཟུངས་སྔགས་འདིས་བྱེད་དུ་
འཇུག་གོ། །མ་གྲུབ་པ་ནི་ལྷའི་དངོས་གྲུབ་ཡིན་ཞིང་དེ་གྲུབ་པར་བྱེད་པ་ནི་གསར་དུ་སྒྲུབ་
པར་བྱེད་པའོ། །གྲུབ་ཟིན་པ་རྣམས་བར་ཆད་ཀྱིས་མི་ཁྱེར་བར་དོན་ཡོད་པར་བྱེད་པ་ནི་
ཆུད་མི་ཟ་བར་བྱེད་པའོ། །འདོད་པ་ནི་ཡིད་ཀྱི་མངོན་པར་འདོད་ཅིང་དོན་དུ་གཉེར་བ་གང་
ཡིན་པའོ། །རབ་ཏུ་བྱིན་པ་ནི་གོང་དུ་སྨོས་པའི་ཡོན་ཏན་ཐམས་ཅད་སྔགས་འདིས་སྦྱིན་
པར་བྱེད་པའི་དོན་ནོ། །བསྲུང་བ་ནི་ནད་ལ་སོགས་པ་སྔར་མ་འོངས་པ་རྣམས་ཕྱིས་ཀྱང་མི་
འོང་པར་བྱེད་པའོ། །ཞི་བ་ནི་ནད་སོགས་ཞི་བའོ། །རྒྱས་པ་ནི་ཚེ་དང་བསོད་ནམས་སོགས་
རྒྱས་པའོ། །རེངས་པར་བྱེད་པ་ནི་ལུས་དང་ངག་གཡོ་ཞིང་འགུལ་མི་ནུས་པའོ། །རྨུགས་
པར་བྱེད་པ་ནི་ཡིད་ཅི་ཡང་མི་ཤེས་པར་བྱེད་པའོ། །དེ་དག་ནི་རྡོ་རྗེ་དེས་གཞན་རྗེས་སུ་
འཛིན་པའི་ཡོན་ཏན་ནོ། །གསང་བ་ནི་གཞན་ལ་སྦས་ཤིང་སྟོན་པར་མི་འོས་པའོ། །སྔགས་
ནི་བཤད་ཟིན་ཏོ། །མཐུ་ཆེན་པོ་འདི་ཞེས་བྱ་བ་ལྟར་གྱི་གསང་སྔགས་སྤང་བྱ་ཐམས་ཅད་
སྤོང་བའི་ནུས་པ་ཆེན་པོ་དང་ལྡན་པ་འདི་ཞེས་བྱ་བའི་ཐ་ཚིག་གོ། །ཚིག་ལྷག་མའི་དོན་ནི་
བཤད་ཟིན་ཏོ། །
སྔགས་བསྒྱུར་ན་བྱིན་རླབས་ཉམས་པའི་ཉེན་ཡོད་པས་མ་བསྒྱུར་ལ་ཤེས་པར་
མ407



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདོད་ན་རྒྱ་འགྲེལ་དང་གྲགས་པ་བཤད་སྒྲུབ་ཀྱི་འགྲེལ་པ་སོགས་བལྟ་བར་བྱའོ། །
ད་ནི་གཟུངས་སྔགས་ཀྱི་ཕན་ཡོན་བཤད་པར་བྱ་སྟེ། སྡིག་པ་ནི་ཉོན་མོངས་པའི་སྒྲིབ་
པའམ་མི་འདོད་པའི་འབྲས་བུ་འབྱིན་པའི་ལས་ཀྱི་བག་ཆགས་སོ། །བྱང་བར་བྱས་པ་ནི་རྣམ་
སྨིན་དག་པར་བྱས་པའོ། །སྡུག་བསྔལ་ནི་ལུས་ངག་ཡིད་གསུམ་ཟུག་རྔུས་གཟིར་བ་དང་
ཐམས་ཅད་ཀྱི་སྒྲས་སྡུག་བསྔལ་གསུམ་དང་བརྒྱད་སོགས་བསྟན་ཏོ། །མེད་པར་བྱེད་པ་ནི་
སྡུག་བསྔལ་དེ་དག་སེལ་བར་བྱེད་པའོ། །རྒྱུད་ནི་རྒྱུན་ཆགས་པ་སྟེ་རིག་པ་འཛིན་པའི་སྡེ་
སྣོད་དམ་སེམས་ཅན་གྱི་རྒྱུད་དོ། །ཅོག་ནི་མཐའ་དག་གོ། །གི་ནི་འབྲེལ་ཚིག་སྟེ་རྒྱུད་
ཐམས་ཅད་ཀྱིའོ་ཞེས་འབྲེལ་ལོ། །རྩ་བ་ནི་གཞན་སྐྱེད་པའི་རྒྱུའོ། །སྟེ་ནི་ལྷག་མ་ལུས་པའི་
ཚིག་སྟེ་རྩ་བ་ལས་བྱུང་བ་རྣམས་རྩ་བ་དེ་ལ་ཐིམ་པར་འགྱུར་བའི་དོན་ནོ། །དཔལ་ནི་
ལེགས་པའི་ཡོན་ཏན་ནོ། །ཀུན་ནི་ཚེ་འདི་དང་ཕྱི་མའི་ཕུན་སུམ་ཚོགས་པ་ཐམས་ཅད་དོ། །
གྱིས་ཞེས་པ་ནི་བྱེད་ཚིག་སྟེ་ཡོན་ཏན་དེ་དག་གིས་ཞེས་པའོ། །ལེགས་པར་ནི་རབ་ཏུའོ། །
བརྒྱན་པ་ནི་ཡོན་ཏན་དེ་དག་གིས་མཛེས་པར་བྱས་པའོ། །དབང་པོ་ནི་མིག་གི་དབང་པོ་
ལ་སོགས་པའི་དབང་པོ་དྲུག་གོ། །དེ་ཉམས་པ་ནི་མིག་གི་དབང་པོ་ལོང་བ་ནས་ཡིད་
ཀྱི་དབང་པོ་མི་གསལ་བའི་བར་དུའོ། །དེ་དག་ཀྱང་སྔགས་འདིས་བཀྲུས་ན་ཉམས་པ་
སླར་གསོས་པར་འགྱུར་རོ། །
ཚེ་ནི་སྲོག་འཚོ་བའོ། །དེ་ཟད་པ་ན་དུས་ལ་བབས་པའོ། །དེ་ཡང་སྔགས་འདིའི་མཐུ་
ལས་བསྲིང་པར་འགྱུར་རོ། །ཚེ་ཉམས་པ་ནི་ཚེ་ཚད་ལས་ཐུང་ངུར་གྱུར་པ་ཡིན་པས་དེ་ཡང་
སྔགས་འདི་ལ་བརྟེན་ན་ཚེ་ཚད་རན་པར་འཚོའོ། །ཕུན་སུམ་ཚོགས་པ་མ་ཡིན་པ་ནི་ཚེ་ཐུང་
ནོར་དབུལ་བུ་མེད་པ་སོགས་སོ། །གང་ནི་གང་དག་ཅེས་པ་སྟེ་བཀྲ་མི་ཤིས་པ་ཐམས་ཅད་
ཅེས་པའི་དོན་ནོ། །ཆགས་པ་ནི་སེམས་ཅན་གང་ལ་ཕུན་སུམ་ཚོགས་པ་མ་ཡིན་པའི་བྱུར་
~408



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
དེ་དག་ཆགས་པ་སྟེ་གནས་ཞེས་པའི་དོན་ཡིན་པས་དེ་ཡང་ཕུན་སུམ་ཚོགས་པར་འགྱུར་རོ། །
ལྷ་རྣམས་རྒྱབ་ཀྱིས་ཕྱོགས་ཞེས་པ་ནི་འཇིག་རྟེན་དང་འཇིག་རྟེན་ལས་འདས་པའི་ལྷ་དེ་
དག་རང་ལ་མ་དགྱེས་པས་མགོན་སྐྱབས་དང་དཔུང་གཉེན་མི་མཛད་པར་སྙིང་རིང་བར་
གནས་པ་སྟེ་དེ་དག་ཀྱང་སྔགས་འདིས་ཤིན་ཏུ་ཉེ་བར་བྱེད་དོ། །མཛའ་བ་ནི་ཡིད་གཅུགས་
པའོ། །སྡུག་པ་ནི་ཡིད་དུ་འོང་བའོ། །སྐྱེ་བོ་ནི་བདེན་པ་མ་མཐོང་བའི་སོ་སོ་སྐྱེ་བོའོ། སྡང་
པ་ནི་བྱམས་པར་མི་བྱེད་པའོ། །བྲན་ནི་གཡོག་འཁོར་བཟང་པོའོ། །བཟའ་མི་ནི་མཆིས་
བྲང་ངོ་། །ལ་སོགས་པ་ནི་ཉེ་དུ་གཞན་དག་གོ། །གཙེས་པ་ནི་གནོད་ཅིང་འཚེ་བ་སྟེ་དེ་དག་ལ་
འབྱུང་པོ་དང་རྒྱལ་པོ་ལ་སོགས་པས་རྒྱུན་དུ་གཙེས་ཤིང་སྐྲག་པར་བྱེད་པའོ། །ཕན་ཚུན་ནི་
བདག་དང་གཞན་སོགས་སྐྱེ་བོ་ནང་ཕན་ཚུན་ནོ། །མཐུན་པ་མ་ཡིན་པ་ནི་ཕན་ཚུན་ཡིད་མི་
དགའ་ཞིང་ངག་གིས་ཤགས་འབྱེད་ཅིང་ལུས་ཀྱིས་འཐབ་པའོ། །དེ་དག་ཀྱང་ཆོ་ག་འདིས་ཞི་
བར་བྱེད་དོ། །ནོར་ནི་གསེར་དངུལ་ལ་སོགས་པའི་ལོངས་སྤྱོད་དོ། །འགྲིབ་པ་ནི་བྲི་བར་
གྱུར་པ་སྟེ་སྔར་ལོངས་སྤྱོད་ཆེ་བ་ཕྱིས་དབུལ་པོར་གྱུར་པ་ལ་སོགས་པའོ། །དེས་གནོད་པ་ནི་
ལོངས་སྤྱོད་སྲབ་པར་གྱུར་པ་དེའི་རྐྱེན་ཀྱིས་སྡུག་བསྔལ་སྐྱེད་ཅིང་སེམས་ལ་གནོད་པའོ། །མྱ་
ངན་ནི་སེམས་མི་བདེ་བ་དང་ངལ་ནི་ལུས་དུབ་པའོ། །གནོད་པ་ནི་དེ་ལྟར་སེམས་གདུང་
ཞིང་ལུས་དུབ་པ་དེའི་རྐྱེན་ཀྱིས་གང་ཟག་དེ་ལ་གདོན་ཞུགས་པའོ། །འཇིགས་པ་ནི་རྒྱུ་མེད་
པར་སྤུ་ཟིང་བྱེད་པའོ། །ཕོངས་པ་ནི་གནའ་དུས་ནས་དབུལ་བའོ། །གཟའ་ནི་གདུག་ཅིང་
འཛིན་པ་སྟེ་སྒྲ་གཅན་ལ་སོགས་པའོ། །རྒྱུ་སྐར་ནི་ནམ་མཁའ་ལ་སོ་སོར་འཐོར་ནས་རྒྱུ་
བའི་སྐར་མ་སྟེ་སྨིན་དྲུག་ལ་སོགས་པའོ། །དེ་དག་ངན་པར་བབ་ཅིང་གནོད་པ་བྱས་པ་དག་
ཀྱང་ཆོ་ག་འདིས་ཞི་བར་བྱེད་དོ། །བྱད་སྟེམས་ནི་རིག་སྔགས་ངན་པའི་འཁྲུལ་འཁོར་གྱི་
ནང་དུ་མིང་བཅུག་སྟེ་གསོད་པའི་སྦྱོར་བ་བྱས་པའམ་ཡང་ན་དྲང་སྲོང་གི་དམོད་པའོ། །མི་
༤409



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟད་པའི་གདོན་ནི་ལྷའི་གདོན་རྫུ་འཕྲུལ་ཆེ་བ་དག་གོ། །དེས་ཉེན་པ་ནི་དེ་དག་གིས་ནད་
དང་ཟུག་གཟེར་ཚབས་ཆེ་བར་བཏབ་པའོ། །མྱ་ངན་ནི་ལུས་ངག་ཡིད་གསུམ་གདུངས་པའོ། །
ངལ་ནི་དེའི་རྐྱེན་ཀྱིས་ཕུང་པོ་ཐང་ཆད་ཅིང་བློ་ཡང་གཏིབས་བོར་གྱུར་པའོ། །དེ་ལས་བྱུང་
བ་ནི་དེའི་མཐུ་ལས་བྱུང་བའོ། །དེ་དག་ཀྱང་གང་ཞེ་ ན། འཆད་འགྱུར་ལྟར་གྱི་རྨི་ལྟས་ངན་
པ་སོགས་སོ། །དེ་ལ་རྨི་ལམ་ནི་གཉིད་ལོག་པའི་གནས་སྐབས་ཀྱི་ཡིད་ཀྱི་རྣམ་ཤེས་ལ་
དངོས་པོ་སྣ་ཚོགས་སྣང་བའོ། །རྨི་ལམ་དང་གཉིད་འདྲ་བར་བཤད་པ་ཡང་ཡོད། སྡིག་པ་
ནི་མི་མཛེས་པ་སྟེ་རྨི་ལམ་ངན་པའོ། །མཐོང་ན་ཞེས་པ་ནི་རྨི་ལམ་གྱི་ཤེས་པ་ལ་ལྟས་ངན་པ་
སྣང་ན་ཞེས་པའོ། །ཡང་ནི་སྡུད་ཚིག་ཡིན་པས་གོང་དུ་བཤད་པ་ལྟར་གྱི་གནོད་པ་དངོས་
གནས་པ་དེ་དག་ཞི་བར་མ་ཟད་ཐ་ན་ཤེས་པའི་སྣང་ངོ་ཙམ་གྱི་གནོད་པ་ཡང་ཞིའོ་ཞེས་བྱ་
བའི་ཐ་ཚིག་གོ། །
ད་ནི་ཕན་ཡོན་དེ་དག་འབྱུང་བའི་ཐབས་བསྟན་པར་བྱ་སྟེ། དེས་ནི་ཞེས་པ་ནི་སྒྲུབ་
པ་པོ་དེས་ནི་ཞེས་པའི་དོན་ནོ། །རབ་ཏུ་བཀྲུས་པ་ནི་ཆུ་དང་ས་ལ་སོགས་པས་ལན་གསུམ་
དུ་བཀྲུས་པའོ། །གཙང་མ་ནི་དེ་ལྟར་ཁྲུས་བྱས་པས་ཕྱིས་དྲི་མ་དག་པའི་དོན་ནོ། །ཡང་
བཤད་པའི་རྣམ་གྲངས་གཅིག་ན་གཙང་མ་ནི་གོས་ལ་བྱ་སྟེ་དེ་ཡང་མཐིང་གོས་དཀར་པོ་
དུས་གསུམ་དུ་བཀྲུས་ཤིང་གུ་གུལ་གྱིས་བདུག་ལ་སྔགས་ཀྱིས་བྱིན་གྱིས་བརླབ་པ་ལ་བྱའོ། །
འདི་ནི་ཕྱིའི་ཁྲུས་སོ། །མདོ་ནི་མདོར་བསྡུས་ཙམ་གྱི་དོན་ནོ། །སྡེ་ནི་དོན་ཟབ་མོ་སྡེ་ཚོམ་དུ་
བཅད་ནས་སྟོན་པའོ། །དམ་པ་ནི་མཆོག་གོ། །མཉན་པར་གྱིས་ཞེས་པ་ནི་གདམས་པ་སྟེ་
བཤེས་གཉེན་ལེགས་པར་བསྟེན་པ་ལས་ཤེས་པར་གྱིས་ཤིག་ཅེས་འདོམས་སོ། །གང་དག་
ནི་སློབ་མ་གང་དག་ཅེས་བྱ་བའི་དོན་ནོ། །ཡིད་དགེ་ནི་འཚེ་བ་མེད་པ་དང་། སེམས་དང་
ཞིང་ཞེས་པ་ནི་དང་པའི་དད་པ་དང་ལྡན་པའི་དོན་ནོ། །ཡང་ན་ཡིད་དགེ་ནི་མངོན་པར་
ལ410



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་
།
འདོད་པའི་དད་པ་དང་ཡིད་ཆེས་ཀྱི་དད་པ་གཉིས་ཀ་དང་ལྡན་པ་དང་། སེམས་དང་བ་ནི་
དང་བའི་དད་པ་གཅིག་པུ་དང་ལྡན་པའི་དོན་ནོ། །གཙང་མའི་གོས་ནི་དམ་ཚིག་དང་ཚུལ་
ཁྲིམས་རྣམ་པར་དག་པའི་གོས་སོ། །རབ་ཏུ་བརྒྱན་པ་ནི་དེས་ཤིན་ཏུ་མཛེས་པར་བྱས་པའི་
དོན་ནོ། །ཏེ་ནི་འོག་མ་འདྲེན་པའི་ཚིག་ཡིན་པས་དེ་ལྟར་བྱས་པའི་འོག་ཏུ་མདོ་སྡེ་འདི་ཉོན་
ཞེས་པའི་དོན་ནོ། །འདི་ནང་གི་ཁྲུས་སོ། །ཟབ་མོ་ནི་རྟོགས་པར་དཀའ་བའོ། །སངས་རྒྱས་
ཀྱི་སྤྱོད་ཡུལ་ནི་སངས་རྒྱས་ཁོ་ནས་གསུངས་པའམ་ཡང་ན་སངས་རྒྱས་ནི་ལྷ་དྲུག་དང་དེ་
རང་གི་ངོ་བོར་བསྐྱེད་ནས་སྒོམ་པ་ནི་སངས་རྒྱས་སྤྱོད་ཡུལ་བྱས་པའི་དོན་ནོ། །
མདོ་སྡེ་ནི་སྔར་བཤད་པ་ལྟར་དང་། འདི་ནི་ཞེས་པ་ནི་ཉེ་ཚིག་ཡིན་པས་བཤད་མ་
ཐག་པའི་རྡོ་རྗེ་རྣམ་པར་འཇོམས་པའི་རྒྱུད་འདི་ནི་ཞེས་པའི་དོན་ནོ། །ཉན་བྱེད་ན་ཞེས་པ་
གོང་དུ་བཤད་པ་ལྟར་གྱི་གཙང་སྦྲ་སོགས་ལེགས་པར་འདུ་བྱས་ནས་ཉན་ན་ཇི་སྐད་དུ་
བཤད་པའི་ཕན་ཡོན་དག་ཀྱང་འབྱུང་བར་འགྱུར་ཞེས་པའམ་རྣམ་པ་གཅིག་ཏུ་ན་ལྷ་དྲུག་
གི་དོན་ནི་མདོ་སྡེ་ཡིན་ཞིང་དེ་ཉན་པ་ནི་དེ་སྒོམ་པ་དང་མདོ་སྡེ་འདི་ཡི་ཞེས་པ་ནི་སྒྲ་ལ་
གནས་པའི་བསམ་གཏན་འདི་ཡི་ཞེས་སྦྱོར་ཞིང་། གཟི་བརྗིད་ནི་འོད་ཟེར་ཏེ་དེ་ཡང་ཟླ་
བའི་དཀྱིལ་འཁོར་གྱི་སྟེང་དུ་གཟུངས་སྔགས་བསམ་ཞིང་ཡི་གེ་དེའི་འོད་ཟེར་མེ་འབར་བ་
ལྟ་བུར་བསམ་པ་ཡིན་པས་དེ་ལྟ་བུ་འོད་ཟེར་གྱིས་ཞེས་པའི་དོན་ཡིན་ནོ། །སྲོག་ཆགས་
དག་ནི་ཞེས་པ་ནི་ནང་ན་གནས་པའི་རླུང་ལ་བྱ་ཞིང་དེ་ཡང་གཟུངས་སྔགས་འདི་ཡི་གཟི་བྱིན་
གྱིས་ཡུན་རིང་དུ་འཚོ་བའི་དོན་ནམ་ཡང་ན་སྲོག་ཆགས་ནི་སེམས་ཅན་ཐམས་ཅད་ལ་བྱའོ། །
མི་བཟད་པ་ཡི་ནད་ནི་ཤིན་ཏུ་འཚོ་དཀའ་བའི་ནད་དོ། །ཀྱང་ནི་གཞན་སྡུད་པའི་ཚིག་ཡིན་
པས་ཤིན་ཏུ་འཚོ་དཀའ་བའི་ནད་གསོས་པར་འགྱུར་ན་ནད་རང་དགའ་བ་ལྟ་ཅི་སྨོས་ཞེས་
པའི་དོན་ནོ། །དེ་དག་ཐམས་ཅད་ཞི་བར་བལྟ་ཞེས་པ་ནི་བཤད་མ་ཐག་པ་ལྟར་གྱི་ནད་དེ་
~411ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དག་གཟུངས་སྔགས་འདི་ཡི་མཐུས་ཞི་བའི་མཐུ་དེ་ལ་ལྟོས་ཤིག་ཅེས་པའི་དོན་ནོ། །ཚེ་ནི་
བཤད་ཟིན་ཏོ། །བསོད་ནམས་ནི་གྲགས་པ་དང་ལོངས་སྤྱོད་དོ། །འཕེལ་བར་འགྱུར་བ་ནི་
གྲགས་པ་དང་ལོངས་སྤྱོད་རྒྱས་པའི་དབང་གིས་ཡིད་བདེ་ཞིང་ལུས་ངག་ཀྱང་རིམ་གྱིས་
རྒྱས་པར་འགྱུར་བའི་དོན་ནོ། །སྡིག་པ་ནི་བསྟན་ཟིན་ལ་ཀུན་ལས་ཞེས་པ་ནི་ཡིད་དུ་མི་
འོང་བ་ཐམས་ཅད་ལས་ཞེས་པའི་དོན་ནོ། །རྣམ་པར་ཐར་བ་ནི་ཚེ་རབས་གཞན་དུ་ཡང་མི་
མྱོང་བའོ། །
ད་ནི་བུམ་པའི་ཆོ་ག་བསྟན་པ་ལ། ནོར་བུ་ནི་མུ་ཏིག་ལ་སོགས་པའོ། །ཡུངས་ཀར་ནི་
སྔགས་ཀྱིས་བསྒྲུབས་པའི་རྫས་ཏེ་གསེར་ལ་སོགས་པའི་སྣོད་དུ་བླུགས་ནས་བགེགས་བསྲུང་
བའི་དོན་དུ་བུམ་པའི་ཁར་འཇོག་པའོ། །དུར་བ་ནི་ཀུ་ཤའི་བྱེ་བྲག་གམ་རྩ་རམ་པའོ། །རིན་
ཆེན་ནི་དཀོན་ཞིང་རིན་ཐང་ཆེ་བ་སྟེ་གསེར་ལ་སོགས་པའི་རིན་ཆེན་ལྔའོ། །རྨ་མེད་པ་ནི་
གས་ཚིག་མེད་པའི་དོན་ནོ། །ཙནྡན་ཞེས་པས་དྲི་ལྔ་བསྟན་ཏོ། །བཅས་ཞེས་པ་ནི་ལྷན་ཅིག་
པའི་དོན་ཏེ་དེ་དག་དང་ལྷན་ཅིག་ཏུ་གཞུག་རྒྱུའི་རྫས་གཞན་བསྟན་པ་ཡིན་པས་དེ་ཡང་
སྨན་ལྔ་འབྲུ་ལྔ་སྙིང་བོ་ལྔ་སྟེ་ལྔ་ཚན་གསུམ་བཅས་ཞེས་པའི་ཚིག་གིས་བསྟན་ཏོ། །ཤེལ་ནི་
ཤེལ་དངོས་དང་རྡོ་རྗེ་ནི་རྡོ་རྗེ་ཕ་ལམ་སྟེ་བུམ་པའི་ནང་དུ་གཞུག་རྒྱུའི་དོན་དུ་རྫས་གཉིས་
དང་། མེ་ཏོག་ནི་མེ་ཏོག་སྔོན་པོའི་ཕྲེང་བ་སྟེ་བུམ་པའི་ཁར་བཅིང་རྒྱུའི་དོན་དུ་རྫས་གཅིག་
སྟེ་རྫས་ཟུར་བ་གསུམ་བསྟན་པའམ། ཡང་ན་གོང་གི་རྫས་དེ་དག་མི་འབྱོར་ན་སྐུ་གསུང་
ཐུགས་གསུམ་མཚོན་བྱེད་དུ་ཤེལ་དང་རྡོ་རྗེ་དང་མེ་ཏོག་གསུམ་གཞུག་པར་བྱ་ཞེས་པའི་
དོན་ནོ། །ཆུ་ཡིས་ཞེས་བྱ་བ་ནི་སྲོག་ཆགས་མེད་པའི་ཆུ་གཙང་མས་ཞེས་བྱ་བའི་དོན་ནོ། །
གསེར་རམ་ཞེས་བྱ་བ་ནི་གསེར་གྱི་བུམ་པ་རབ་ཅེས་བྱ་བའི་ཐ་ཚིག་གོ། །ཡང་ན་ནི་ཞེས་བྱ་
བ་ནི་རྣམ་གྲངས་གཞན་སྟོན་པའི་ཐ་ཚིག་གོ། །དངུལ་གྱི་བུམ་པ་ཞེས་པ་ནི་དངུལ་གྱི་བུམ་
412ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
པ་འབྲིང་ཞེས་བྱ་བའི་ཐ་ཚིག་གོ། །དག་ཀྱང་རུང་ཞེས་བྱ་བ་ནི་ཟངས་ལ་སོགས་པའི་བུམ་པ་
དག་ཀྱང་མི་རུང་བ་མིན་ཞིང་ཐ་མ་ཞེས་བྱ་བའི་དོན་ནོ། །གཙང་མའི་གོས་ཀྱིས་ཞེས་པ་ནི་
ལོངས་མ་སྤྱད་པའི་གོས་གསར་བས་ཞེས་བྱ་བའི་ཐ་ཚིག་གོ། །དཀྲིས་ཤིང་ཞེས་བྱ་བ་ནི་ཐོར་
ཅོག་གསུམ་པར་བྱས་ཏེ་བུམ་པའི་མགུལ་བ་དཀྲི་བར་བྱ་ཞེས་པའི་དོན་ནོ། །དགང་ཞེས་པ་
ནི་བུམ་པའི་སུམ་ཆ་ཆུ་ཡིས་དགང་དགོས་པར་བསྟན་ནོ། །ལན་གྲངས་ནི་ཡང་དང་ཡར་དུ་
བསྐྱར་ནས་བཟླས་པའོ། །ཉི་ཤུ་རྩ་གཅིག་ནི་གཟུངས་རིང་བཟླས་པའི་དོན་ནོ། །བརྒྱ་རྩ་
བརྒྱད་ནི་སྙིང་པོ་བཟླས་པའི་དོན་ནོ། །ཡང་ན་ནི་ཞེས་པ་ནི་དེ་གཉིས་གང་བཟླས་ཀྱང་ཆོག་
པའི་དོན་ནོ། །ཁྲུས་ཀྱི་ཆོ་ག་རྩོམ་པ་ལ་བསྙེན་པ་སྔོན་དུ་སོང་བ་གལ་ཆེ་བར་དགོས་ཏེ་རྡོ་
རྗེ་རྣམ་འཇོམས་བཟློས་ནས་ནི་ཞེས་བྱ་བ་གསུངས་ཏེ། དོན་ནི་དེ་ལྟར་རྡོ་རྗེ་རྣམ་འཇོམས་
ཀྱི་གཟུངས་རིང་དང་སྙིང་པོ་བཟླས་པའི་གྲངས་བསྙེན་ཚད་དུ་འཁྱོལ་བར་བྱས་ནས་གཟོད་
ཁྲུས་ཀྱི་ཆོ་ག་བྱ་ཞེས་པའི་དོན་ནོ། །རྒྱལ་པོ་ནི་བསོད་ནམས་དང་ལྡན་པ་རྣམས་ཀྱི་གཙོ་བོ་
རྒྱལ་པོ་དངོས་སམ། ཡང་ན་ཡན་ལག་གི་གཙོ་བོ་མགོ་འམ། ཡང་ན་རྣམ་པར་ཤེས་པའི་
གཙོ་བོ་ཀུན་གཞི་ལ་བྱའོ། །རྟག་ཏུ་ནི་དུས་གསུམ་དུའོ། །ཁྲུས་གྱིས་ཤིག་ནི་བསྐུལ་ཚིག་སྟེ་
གདམས་པའོ། །རྡོ་རྗེ་རྣམ་པར་འཇོམས་པའི་དོན་ནི་བཤད་ཟིན་ལ། །ཞེས་བྱ་བ་ཞེས་པ་ནི་
གཟུངས་འདི་ཡི་མིང་ནི་རྡོ་རྗེ་རྣམ་པར་འཇོམས་པའོ་ཞེས་སྒྲོག་པ་ཙམ་དུ་ཟད་དོ། །
གཟུངས་ནི་སྒྲུབ་པ་པོ་རྣམས་ཀྱིས་བསྟེན་ཅིང་དྲན་པར་བྱ་བ་ཡིན་པས་ནའོ། །རྫོགས་ཞེས་
པ་ནི་མཐར་ཐུག་པར་བྱས་པ་འམ་ཡང་ན་རྒྱུད་ཆེན་མོ་ལས་ཕྱུང་བ་འདི་སྡུད་པ་པོས་ཡང་
དག་པར་ཐོབ་པའོ་ཞེས་བྱ་བ་དོན་ནོ། །
གཉིས་པ་དོན་ལ་ཅུང་ཟད་དཔྱད་ནས་བཤད་པ་ལ། འགྱུར་ཕྱག་དང་། གླེང་གཞི་
དང་། གཞུང་དོན་དངོས་བཤད་པ་དང་གསུམ། དང་པོ་ནི། སངས་རྒྱས་དང་བྱང་ཆུབ་
413



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་བྱུང་དེ་ལ་སངས་རྒྱས་ཀྱི་སྒྲ་བཤད་ནི་བུདྡྷ་
ཞེས་པའི་སྒྲ་གཉིད་སངས་པ་དང་པད་འདབ་རྒྱས་པ་གཉིས་ཀ་ལ་འཇུག་ཅིང་བཅོམ་ལྡན་
འདས་ལ་ཡང་སྒྲ་བཤད་དེ་གཉིས་ཀ་འཇུག་ཏུ་རུང་བའི་རྒྱུ་མཚན་གྱིས་སངས་རྒྱས་ཞེས་ལོ་
ཙཱ་བ་རྣམས་ཀྱིས་བསྡོམས་ནས་བསྒྱུར་བ་ཡིན་ནོ། །འོ་ན་སྒྲ་བཤད་ཚུལ་འདི་གསེར་ཕྲེང་
ལ་མི་འཐད་པར་གསུངས་པ་ཅི་ཡིན་ཞེ་ན་བཤད་པར་བྱ་སྟེ། སྔོན་གྱི་མཁས་པ་མང་པོ་
ཞིག་གིས་སངས་རྒྱས་ཀྱི་སྒྲ་བཤད་པའི་ཚེ་ན། ཇི་སྐད་དུ་མ་རིག་གཉིད་ལས་སངས་ཕྱིར་
དང༌། །ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་སངས་རྒྱས། །དེ་ཕྱིར་སངས་
རྒྱས་མཚན་གསོལ་ཏོ། །ཞེས་པའི་ཚིགས་བཅད་གཅིག་འདྲེན་པར་མཛད་ལ། ཚིགས་
བཅད་འདིའི་རྐང་པ་ཐ་མ་ལ་དེ་བཞིན་བཅོམ་ལྡན་སངས་རྒྱས་སོ་ཞེས་པ་ལྟ་བུ་འདྲ་མིན་སྣ་
ཚོགས་བྱུང་ཞིང་ཁྱད་པར་དུ་རྐང་པ་གསུམ་པའི་དོན་ལ་སྐྱོན་ཞུགས་པ་ཡིན་པས་ཚིགས་
བཅད་འདི་གྱ་ཚོམ་དུ་དྲངས་མི་རུང་ཞེས་པ་གསེར་ཕྲེང་གི་དགོངས་པ་ཡིན་གྱི། སྤྱིར་སངས་
རྒྱས་ལ་མ་རིག་པའི་གཉིད་སངས་ཤིང་ཤེས་བྱ་ལ་བློ་རྒྱས་པས་ན་སངས་རྒྱས་སོ་ཞེས་
བཤད་པ་བྱས་པ་ནི་ཤིན་ཏུ་རུང་སྟེ། དེ་སྐད་དུ་སྐྱབས་འགྲོ་བདུན་ཅུ་པ་ལས་མ་རིག་གཉིད་ནི་
རྒྱུན་བཅད་ཅིང་། །ཡང་དག་ཡེ་ཤེས་ངེས་འབྱུང་བས། །གང་ཞིག་རྣམ་སད་དེ་སངས་རྒྱས། །
སྐྱེས་བུ་གཉིས་སངས་ཇི་བཞིན་ནོ། །ཞེས་དང༌། རྨོངས་པའི་ཟུམ་པ་བཅོམ་པས་ན། །
སངས་རྒྱས་པད་མ་ལྟར་རྣམ་རྒྱས། །ཞེས་གསུངས་པ་ལྟར་རོ། །
དེ་ལྟར་འགྱུར་ཕྱག་མཛད་པའི་དགོས་པ་ནི་སྡེ་སྣོད་གསུམ་སོ་སོར་ངོས་བཟུང་བའི་
ཆེད་དུ་ཡིན་ཏེ། འདུལ་བའི་སྡེ་སྣོད་ཐམས་ཅད་མཁྱེན་པ་དང་། མདོ་སྡེའི་སྡེ་སྣོད་ལ
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། མངོན་པའི་སྡེ་སྣོད་ལ་འཇམ་
དཔལ་ལ་ཕྱག་འཚལ་བའི་ཚིག་སྨོས་ཤིག་ཅེས་ཆེས་སྔོན་དུས་ཀྱི་ལོ་པཎ་རྣམས་ཀྱིས་
~414



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
བཀས་བཅད་པ་བཞིན་ཡིན་པའི་ཕྱིར། དེ་ཡང་ཆེས་སྔོན་གྱི་བཀས་བཅད་ཡིན་པས་སྔོན་
གྱི་བཀའ་བསྟན་བཅོས་ཀྱི་འགྱུར་ཕྱག་རྣམས་ནི་ངེས་ཅན་ཁོ་ན་ཡིན་ཞིང་ཕྱིས་ཀྱི་འགྱུར་
ཕྱག་ལ་ངེས་པ་མེད་པར་ལོ་ཙཱ་བ་རྣམས་ཀྱིས་རང་གང་འདོད་ཀྱི་ལྷ་ལ་ཕྱག་བྱ་བ་ཡང་སྲིད་
དེ། སྐྱེས་རབས་སོ་བཞི་པའི་འགྱུར་ཕྱག་ཏུ་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ་ཞེས་སྨོས་འདུག་ཀྱང་དེ་ནི་འདུལ་བའི་སྡེ་སྣོད་ཡིན་པའི་ཕྱིར་ཏེ།
ཀུན་བཏུས་ལས་གླེང་གཞིའི་སྡེ་དང་། རྟོགས་པ་བརྗོད་པའི་སྡེ་དང་། དེ་ལྟ་བུ་བྱུང་བའི་སྡེ་
དང༌། སྐྱེས་པའི་རབས་ཀྱི་སྡེ་འཁོར་དང་བཅས་པ་འདི་ནི་འདུལ་བའི་སྡེ་སྣོད་དོ། །ཞེས་
གསུངས་པའི་ཕྱིར། དེས་ན་སྔོན་གྱི་དུས་སུ་དེ་ལྟར་བཀས་བཅད་མཛད་ཅིང་བཀས་བཅད་
དེ་ཡང་དང་པོ་ནས་ཡི་གེར་མ་བཀོད་པའམ་ཡི་གེར་འཁོད་ཀྱང་བར་སྐབས་སུ་ནུབ་པ་གང་
རུང་དུ་མངོན་ཏེ། སྙིགས་དུས་ཀྱི་ཐམས་ཅད་མཁྱེན་པ་བུ་སྟོན་རིན་པོ་ཆེའི་ཕར་ཕྱིན་ལུང་
གི་སྙེ་མ་ལས། མངོན་པ་དང་འདུལ་བ་དང་མདོ་སྡེའི་སྡེ་སྣོད་ཀྱི་ཐོག་མར་འཇམ་དཔལ་
དང་ཐམས་ཅད་མཁྱེན་པ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་བར་བཀས་བཅད་པའི་ཕྱིར་རོ་ཞེས་གྲགས་ཀྱང་བཀས་བཅད་གང་ན་ཡང་མི་སྣང་
བའི་ཕྱིར་རོ་ཞེས་གསུངས་པའི་ཕྱིར། དེས་ན་འདི་ལྟ་བུ་ལ་འཁྲུལ་གཞི་བྱས་ནས་གོང་དུ་
སྨོས་ཟིན་ལྟར་གྱི་བཀས་བཅད་གཏན་ནས་མེད་ཟེར་མི་རུང་སྟེ། རྗེ་བླ་མས་བོད་སྔ་རབས་
པ་དག་གི་གསུང་རྩོམ་མཐའ་དག་ལ་གཟིགས་རྟོག་ཞིབ་གནང་ངོས་མཁས་ཁྱད་ཐོན་པའི་
ལེགས་བཤད་སྐྱེས་སུ་གནང་བའི། ལེགས་བཤད་གསེར་ཕྲེང་ལས། འདིར་ཡང་སྔ་རབས་
རྣམས་འདུལ་བའི་ཀླད་དུ་ཐམས་ཅད་མཁྱེན་པ་དང་། མདོ་སྡེ་ལ་སངས་རྒྱས་དང་བྱང་ཆུབ་
སེམས་དཔའ་དང་། མངོན་པ་ལ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་སྨོས་
ཤིག་ཅེས་ལོ་པཎ་གྱིས་བཀས་བཅད་པས་སྡེ་སྣོད་གསུམ་ངོས་འཛིན་གྱི་ཕྱག་ཡིན་ཞེས་
~415ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྲོས་ནས་འཆད་ཅིང་། དེ་ལ་ཕྱི་རབས་པ་རྣམས་ཀྱིས་མ་ངེས་པའི་རྒྱུ་མཚན་དུ་མ་བཤད་
ནས་ལོ་ཙཱ་བ་རང་དད་པའི་ལྷ་ལ་ཕྱག་བྱས་པར་འཆད་མོད། འོན་ཀྱང་སྔོན་འགྱུར་བའི་
འདུལ་བ་དང་མངོན་པ་དང་མདོ་སྡེ་ཕར་མོ་ཆེ་ལ་ངེས་པ་ཅན་དུ་སྨོས་འདུག་པས་ཕྱིས་སུ་མ་
ངེས་ཀྱང་དང་པོའི་ཆོས་རྒྱལ་རྣམས་ཀྱི་དུས་སུ་བཀས་བཅད་པ་འདྲའོ་ཞེས་གསུངས་པའི་
ཕྱིར། དེས་མཚོན་རྗེའི་གསུང་ལས་ཡིན་ནམ་སྙམ་ཞེས་པ་དང་ཡིན་པ་འདྲ་ཞེས་པའི་ཁ་
ཚོན་མ་བཅད་པ་ལྟ་བུ་ཚིག་བྱུང་བ་དག་རང་ཅག་རྣམས་ཀྱིས་དེ་དང་དེ་ཡིན་པར་ཐག་ཆོད་
དགོས་ཚུལ་ཤེས་པར་བྱའོ། །
གཉིས་པ་གླེང་གཞི་ནི། འདི་སྐད་བདག་གིས་ཞེས་པ་ནས་རྡོ་རྗེ་སྙིང་པོས་རབ་ཏུ་
སྨྲས་སོ་ཞེས་པའི་བར་གྱི་གཞུང་ཡིན་ཞིང་བསྟན་ཚུལ་ནི་འདི་སྐད་ཅེས་པས་ཆོས་ཕུན་སུམ་
ཚོགས་པ་དང་། བདག་གིས་ཐོས་པ་ཞེས་པས་འཁོར་ཕུན་སུམ་ཚོགས་པ་དང་དུས་གཅིག་
ན་ཞེས་པས་དུས་ཕུན་སུམ་ཚོགས་པ་དང་། བཅོམ་ལྡན་འདས་ཞེས་པས་སྟོན་པ་ཕུན་སུམ་
ཚོགས་པ་དང་། རྡོ་རྗེ་ལ་ཞེས་པས་གནས་ཕུན་སུམ་ཚོགས་པ་དང་བཅས་ཕུན་ཚོགས་ལྔ་
བསྟན་ཅིང་། སྤྱིར་གླེང་གཞི་ནི། འཆི་མེད་མཛོད་ལས། རྒྱུ་དང་བྱེད་པོ་ས་བོན་དང་། །གླེང་
གཞི་ཐོག་མའི་བྱེད་པའོ་ཞེས་གླེང་གཞི་རྒྱུའི་རྣམ་གྲངས་སུ་བཤད་པ་ལྟར་མདོའི་གླེང་གཞི་
ནི་མདོ་འབྱུང་བའི་རྒྱུའོ། །
དེ་ཡང་ཆོས་ཕུན་སུམ་ཚོགས་པ་ཐོག་མར་དགེ་བ་བར་དུ་དགེ་བ་ཐ་མར་དགེ་བ་དོན་
བཟང་པོ་ཚིག་འབྲུ་བཟང་པོ་གཅིག་འཆད་རྒྱུ་མེད་ན་མདོ་མི་འབྱུང་ཞིང་། དེ་བཞིན་དུ་ཉན་
པའི་འཁོར་མེད་ན་མདོ་མི་གསུངས། དེ་གཉིས་ཀ་ཡོད་ཀྱང་དུས་ལ་མ་བབ་ན་མི་གསུངས།
དེ་གསུམ་ཀ་ཡོད་ཀྱང་སྟོན་པ་པོ་མེད་ན་མི་འབྱུང་། དེ་བཞི་ཀ་ཡོད་ཀྱང་གནས་ཕུན་སུམ་
ཚོགས་པ་མེད་ན་མི་གསུངས་པ་ཡིན་པའི་ཕྱིར་ཕུན་ཚོགས་ལྔས་བསྡུས་པའི་གླེང་གཞི་ནི་
~416ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
མདོ་འབྱུང་བའི་རྒྱུའོ། །
འོ་ན་སོ་སོར་ཐར་པའི་མདོ་ལས། སོ་སོར་ཐར་བའི་འདོན་པའི་གླེང་གཞི་བཏོན་
ཟིན་ཏོ་ཞེས་པ་ལྟར་གྱི་གླེང་གཞི་ཞིག་ཡོད་དགོས་ཤིང་མདོ་རང་ལ་འདི་སྐད་བདག་གིས་
ཐོས་པ་ཞེས་སོགས་ཀྱི་ཚིག་ཀྱང་མེད་ལ་གླེང་གཞི་ནི་སྟོན་པ་ཆེ་གེ་མོ་ཞིག་གིས་ཡུལ་དེ་ལྟ་
བུ་ལ་དེ་ལྟར་འཆད་དོ་ཞེས་པ་ལྟ་བུའི་སྔོན་གྱི་བྱུང་བ་གླེང་བ་ཙམ་ཡིན་པས་སོ་ཐར་གྱི་མདོ་
ལ་གླེང་གཞི་ཇི་ལྟར་འཐད་སྙམ་ན་བཤད་པར་བྱ་སྟེ། དེ་ཡང་སོ་སོར་ཐར་པའི་མདོ་ལས།
སྙན་པའི་བ་དན་འཇིག་རྟེན་གསུམ་དུ་གྲགས། །ཞེས་སོགས་ཀྱི་ཚིགས་བཅད་གཉིས་ནི་
སྡུད་པ་པོས་སྟོན་པ་ཕྱག་བྱ་བའི་ཚིག་ཡིན་ཞིང་། སངས་རྒྱས་འདུལ་བ་གངས་ཆེན་མཚོ། །
ཞེས་པ་ནས། ལང་ཚོ་ཡོལ་བ་རྣམས་ཀྱི་གནས་པ་བདེ་ཞེས་པའི་བར་ནི་སོ་སོར་ཐར་པའི་
བསྟོད་པ་དང་ཆེ་བ་བརྗོད་ཅིང་སོ་ཐར་གྱི་མདོ་འབྱུང་བའི་གླེང་བསླང་བ་ཙམ་ཡིན་པས་སོ་
ཐར་གྱི་གཞུང་དངོས་གཞིར་མི་གཏོགས་ལ། ཚེ་དང་ལྡན་པ་དག་སོ་ཀ་རྣམས་ཀྱི་འདས་པ་
དང་ལྷག་མ་ཅི་ཙམ་པ་དེ་ཙམ་མོ་ཞེས་པ་ནས་འདི་ནི་གསོལ་བའོ་ཞེས་པའི་བར་ནི་སོ་ཐར་
གྱི་གཞིར་གཏོགས་ཀྱང་མདོ་འདོན་པའི་སྔ་རོལ་དུ་བྱ་རྒྱུའི་ཆོ་ག་བསྟན་པ་ཡིན་པས་སོ་ཐར་
གྱི་མདོ་འདོན་ཚུལ་ལྔ་པོ་གང་རུང་གི་ནང་དུ་མི་གཏོགས་སོ། །
དེས་ན་སོ་ཐར་གྱི་མདོའི་གླེང་གཞི་ནི། ཚེ་དང་ལྡན་པ་དག་བདག་ཅག་གསོ་སྦྱོང་བྱ་
སྟེ་སོ་སོར་ཐར་པའི་མདོ་འདོན་པ་འདོན་གྱི་ཞེས་པ་ནས་འདི་ལ་ཚེ་དང་ལྡན་པ་དག་ཡོངས་
སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏོ་ཞེས་པའི་བར་དག་ཡིན་པས་དེ་
ཡང་གསོ་སྤྱོད་བྱ་སྟེ་ཞེས་པས་དུས་ཕུན་སུམ་ཚོགས་པ་དང་། སོ་སོར་ཐར་པའི་མདོ་འདོན་
གྱི་ཞེས་པས་ཆོས་ཕུན་སུམ་ཚོགས་པ་དང་། ཁྱེད་ཅག་སུ་ལ་ལྟུང་བ་ཡོད་པ་དེ་མཐོལ་ཞིག་
ཅེས་སོགས་ཀྱིས་འཁོར་ཕུན་སུམ་ཚོགས་པ་དང་གསུམ་དངོས་སུ་བསྟན་ནས་གཞན་
|
417



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་ཤུགས་ལ་བསྟན་པའམ། ཡང་ན་བདག་ཅག་གསོ་སྤྱོང་བྱ་སྟེ་སོ་སོར་ཐར་བའི་མདོ་
འདོན་གྱི་ཞེས་པའི་སྐབས་སུ་སོ་སོར་ཐར་པའི་མདོ་འདོན་པར་དམ་བཅའ་བ་ཡིན་པས་
དམ་པ་རྣམས་ཀྱི་དམ་བཅའ་ནི་ཇི་ལྟར་དམ་བཅའ་བ་དེ་ལྟར་དུ་མཐའ་ཕྱིན་པར་མཛད་
པའི་ངང་ཚུལ་ཅན་ཡིན་པའི་ཕྱིར་དེ་ལྟར་དམ་བཅའ་བ་དེ་སོ་སོར་ཐར་པའི་མདོ་འདོན་པ་
བྱུང་བའི་རྒྱུའམ་གླེང་གཞི་ཡིན་ཏེ། དེ་ལྟར་དམ་བཅའ་བ་ཡོད་ན་སོ་ཐར་གྱི་མདོ་འབྱུང་ལ་
མེད་ན་མི་འབྱུང་བའི་ཕྱིར་རོ། །དུས་གཅིག་ན་ཞེས་པ་ལ་རྒྱུད་འདི་དུས་སྐད་ཅིག་མ་གཅིག་
ན་ཐོས་ཞེས་པའི་དོན་དུ་འགྲེལ་ན་སྡུད་པ་པོ་ཤེས་རབ་ཆེ་བར་བསྟན་ལ། ཡང་དུས་གཅིག་
ན་ཐོས་ཀྱི་དུས་གཞན་དུ་མ་ཐོས་ཞེས་པའི་དོན་དུ་འགྲེལ་ན་རྒྱུད་འདི་ཆེས་དཀོན་པར་
བསྟན་པར་འགྱུར་བ་སོགས་ཀྱི་འགྲེལ་པའི་སྒོ་སྣ་ཚོགས་ཡོད་ཀྱང་རེ་ཞིག་ངེས་པའི་དོན་དུ་
བཤད་ན། དེ་བཞིན་ཉིད་ནི་གཞན་དུ་བསྒྱུར་དུ་མི་རུང་ཞིང་བཅོས་སུ་མེད་པའི་ཕྱིར་ནམ་
ཡང་འགྱུར་བ་མེད་པ་འདི་ཁོ་ན་རང་ཡིན་ནོ་ཞེས་བསྟན་པའི་ཕྱིར་འདི་སྐད་ཅེས་སྨོས་ལ།
དེ་བཞིན་ཉིད་ཀྱི་ངོ་བོ་འམ་བདག་ཉིད་ཡིན་པས་ན་བདག་གི་ཞེས་དང་། ཤིན་ཏུ་རྟོགས་
དཀའ་བས་ན་དགེ་བའི་བཤེས་གཉེན་ལས་ཐོས་དགོས་པར་བསྟན་པའི་ཕྱིར་ཐོས་པ་ཞེས་
སྨོས་པ་ཡིན་ནོ། །
དེ་ཡང་ཐོས་མ་ཐག་ཏུ་རྟོགས་མི་ནུས་ཤིང་རིམ་གྱིས་བློ་སྦྱངས་པའི་སྟོབས་ཀྱིས་ནམ་
ཞིག་ན་རྟོགས་པར་འགྱུར་བའི་ཕྱིར་དུས་གཅིག་ན་ཞེས་སྨོས་པ་ཡིན་ནོ། །བཅོམ་ལྡན་
འདས་ཞེས་པ་ལ་བཅོམ་པ་ནི་བདུད་བཞི་བཅོམ་པ་ལ་བྱ་ཞིང་། བདུད་བཞིའི་གྲངས་འདྲེན་
ཚུལ་གྲགས་ཆེ་བ་གཞན་ཡོད་མོད་ཀྱང་རེ་ཞིག་སྐྱེ་རྒ་ན་འཆི་ལ་སྦྱོར་ཚུལ་ནི། ཉིང་མཚམས་
སྦྱར་ཕྱིན་ངེས་པར་ཕུང་པོ་གང་རུང་ལེན་དགོས་པའི་ཕྱིར་སྐྱེ་བ་ལ་ཕུང་པོའི་བདུད་ཅེས་
བྱའོ། །ལེགས་པ་ལས་ཉམས་ཤིང་གང་འདོད་ཐམས་ཅད་ཅི་འདོད་དུ་བསྒྲུབ་ཏུ་མི་སྟེར་
~418༤



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
བའི་ཕྱིར་རྒྱ་བ་ལ་ལྷའི་བུའི་བདུད་ཅེས་བྱའོ། །བདེ་བས་ཕོངས་ཤིང་སེམས་རྒྱུད་མ་རུང་
བར་བྱ་བའི་ཕྱིར་ན་བ་ལ་ཉོན་མོངས་པའི་བདུད་དང་། སྐྱེས་ཕྱིན་རང་དབང་མེད་པར་ངེས་
པར་འཆི་དགོས་པའི་ཕྱིར་འཆི་བ་ལ་འཆི་བདག་གི་བདུད་ཅེས་བྱའོ། །གཞན་ཡང་དང་པོར་
ཉོན་མོངས་སྐྱེ་བ་ནི་ཉོན་མོངས་པའི་བདུད་དང་། དེའི་དབང་གིས་ཡུལ་ལ་མངོན་པར་ཞེན་
པ་གྱུར་བ་ནི་ལྷའི་བུའི་བདུད་དང་། དེའི་དབང་གིས་བཞག་པའི་བག་ཆགས་ཀྱིས་རིགས་
འདྲའི་རྒྱུན་མཐུད་པ་ནི་ཕུང་པོའི་བདུང་དང་། བག་ཆགས་ཀྱི་ཤུགས་ཟད་པ་ན་རིགས་
འདྲའི་རྒྱུན་ཆད་པ་ནི་འཆི་བདག་གི་བདུད་དོ། །
ལྔ་པ་ནི་ཇི་སྐད་དུ། སཾ་པུ་ཊ་ལས། དབང་ཕྱུག་དང་ནི་གཟུགས་བཟང་དང་། །
དཔལ་དང་གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་ལྡན་པ། །དྲུག་ནི་
སྐལ་དང་ལྡན་ཞེས་བྱ། །ཞེས་གསུངས་པ་ལྟར། དབང་ཕྱུག་ནི་སྒྲིབ་གཉིས་ཀྱི་དབང་དུ་མི་
འགྲོ་བའི་རང་དབང་ཆེན་པོ་དང༌། གཟུགས་བཟང་བ་ནི་མཚན་དང་དཔེ་བྱད་ཀྱིས་བརྒྱན་
པ་དང་། དཔལ་ནི་བསོད་ནམས་དང་ཡེ་ཤེས་ཀྱི་ཚོགས་ཆེན་པོའི་གཟི་བརྗིད་དང་། གྲགས་
པ་ནི་ཚངས་པའི་འཇིག་རྟེན་ལ་ཐུག་གི་བར་དུ་བཅོམ་ལྡན་འདས་བདེ་བར་གཤེགས་པ་
འཇིག་རྟེན་མཁྱེན་པ་སྐྱེས་བུ་འདུལ་བ་ཁ་ལོ་བསྒྱུར་བ་བླ་ན་མེད་པ་ལྷ་དང་མི་རྣམས་ཀྱི་
སྟོན་པ་སངས་རྒྱས་སོ་ཞེས་ཡོན་ཏན་གྱི་གྲགས་པ་འབར་བ་དང་། ཡེ་ཤེས་ནི་ཤེས་བྱ་ཇི་ལྟ་
ཇི་སྙེད་ཀྱི་རྣམ་པ་ཀུན་ལག་མཐིལ་དུ་སྐྱུ་རུ་ར་རློན་པ་བཞག་པ་ལྟར་སྒྲིབ་བྱེད་མེད་པར་
མཁྱེན་པ་དང་བརྩོན་འགྲུས་ནི་སྐུ་གསུང་ཐུགས་ཀྱི་མཛད་པ་རྒྱུན་མི་འཆད་པའོ། །དེ་ཡང་
དབང་ཕྱུག་དང་ཡེ་ཤེས་ནི་ཆོས་སྐུ་དང་གཟུགས་བཟང་ནི་ལོངས་སྐུ་དང་། དཔལ་དང་
གྲགས་པ་ནི་སྤྲུལ་སྐུ་དང་། བརྩོན་འགྲུས་ནི་སྐུ་གསུམ་ཆར་ལ་གཏོགས་སོ་བཅོམ་ལྡན་
འདིས་ཀྱི་སྐད་དོད་བྷ་ག་ཝཱན་ཞེས་པ་ལ་འདས་པའི་སྐད་དོད་མེད་ཀྱང་། ཕྱིར་མི་ལྡོག་པའི་
ྋ419



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་ལོའི་མདོ་ལས། ནམ་མཁའ་འདྲ་བའི་ཆོས་རྣམས་ནི། །ལུས་ཅན་རྣམས་ལ་རབ་
སྟོན་ཀྱང་། །དེ་ལ་འཇིགས་པ་མེད་པ་སྟེ། །དེ་ཕྱིར་བཅོམ་ལྡན་འདས་ཞེས་བྱ། །ཞེས་
གསུངས་པ་ལྟར། སངས་རྒྱས་ལ་འཇིགས་པ་ཐམས་ཅད་ལས་འདས་པར་བཤད་ཆོག་པའི་
རྒྱུ་མཚན་གྱིས་སྔོན་གྱི་ལོ་ཙཱ་བ་རྣམས་ཀྱིས་བླ་ཐབས་སུ་བསྣན་པ་ཡིན་ནོ། །
རྡོ་རྗེ་ལ་བཞུགས་སོ་ཞེས་པའི་དོན་ལ་སློབ་དཔོན་བི་མ་མི་ཏྲའི་འགྲེལ་པ་དང་སློབ་
དཔོན་པདྨ་འབྱུང་གནས་ཀྱིས་མཛད་པར་གྲགས་པའི་འགྲེལ་པ་དག་ལས་རྒྱུད་འདི་རྡོ་རྗེ་
གདན་དུ་གསུངས་པར་བཤད་ཀྱང་། སློབ་དཔོན་སངས་རྒྱས་གསང་བས་བསམ་གྱིས་མི་
ཁྱབ་པའི་མདོ་དྲངས་ནས་རྡོ་རྗེ་གདན་ནི་བདུད་འདུལ་བའི་གནས་ཡིན་གྱི་སྔགས་གསུངས་
པའི་གནས་མ་ཡིན་ནོ་ཞེས་བཤད་ནས་རྡོ་རྗེ་རྣམ་པར་འཇོམས་པའི་རྒྱུད་འདི་རི་བོ་མཆོག་
རབ་ཀྱི་ཤར་ལྷོའི་ཕྱོགས་ན་རྡོ་རྗེ་ལྷུན་པོ་རི་རབ་ཀྱི་ཟོམ་ཞེས་བྱ་བ་དེར་གསུངས་པར་བཤད་
དོ། །དེས་ན་སངས་རྒྱས་གསང་བ་ལྟར་ན་རྡོ་རྗེ་གདན་དུ་སྔགས་མི་གསུང་བར་ཁས་ལེན་
དགོས་པས། དེ་ལྟ་ན་རྒྱུད་སྡེ་སྤྱི་རྣམས་ཀྱི་ཚིག་ཟིན་ལ་ཡང་སྤྱན་རས་གཟིགས་སེང་གེ་
སྒྲའི་གཟུངས་ཆུང་བ་རྡོ་རྗེ་གདན་དུ་གསུངས་པར་བཤད་པ་དང་། གཟུངས་ཆུང་གི་མདོ་
རང་ལས་ཀྱང་བཅོམ་ལྡན་འདས་པདྨའི་དབང་ཕྱུག་ཏུ་གྱུར་ཏེ་རྡོ་རྗེ་གདན་ལ་བཞུགས་སོ་
ཞེས་སོགས་དང་། རང་རེའི་མཁས་པ་ཁ་ཅིག་གི་གསུང་ལས་ཀྱེ་རྡོར་གྱི་རྒྱུད་འདི་ཡུལ་མ་
ག་དྷར་བདུད་འདུལ་བའི་དུས་སུ་གསུངས་པར་རྡོར་ཕྲེང་འགྲེལ་པ་ལས་བཤད་ཅེས་བྱུང་
བ་དག་ལ་དགོངས་པ་ལེན་དགོས་སམ་དཔྱད་པར་བྱའོ། །སངས་རྒྱས་ཀྱི་མཐུ་ཞེས་སོགས་
ཀྱི་དོན་ནི། སྤྱིར་ནུས་མཐུ་ཞེས་བྱ་བ་ནི། འཇུག་པའི་རྣམ་བཤད་དགོངས་པ་རབ་གསལ་
ལས། ནུས་མཐུ་ནི་གཞང་འབྲུམ་གྱི་སྨན་ལུས་དང་ཉེ་བ་ཙམ་གྱིས་ནད་སེལ་བ་ལྟ་བུའོ་ཞེས་
གསུངས་པ་ལྟར་བསམ་གྱིས་མི་ཁྱབ་པ་ཡིན་པས་དཔེར་ན་པྲ་ཕབ་པ་ན་མི་དེ་རང་ལ་
རང་ལ་མཐོང་
~420



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
ཐོས་སུ་མ་གྱུར་པའི་ལྐོག་གྱུར་དག་ཀྱང་ཆགས་ཐོགས་མེད་པར་སྨྲ་བ་བཞིན་དུ་འདིར་ཡང་
སངས་རྒྱས་ཀྱི་ནུས་མཐུ་ཞུགས་པ་ན་ཕྱག་ན་རྡོ་རྗེས་རང་དབང་མེད་པར་གཟུངས་འདི་ཐོགས་
མེད་དུ་སྨྲ་བ་ཡིན་ནོ། །
གསུམ་པ་གཞུང་དངོས་ཀྱི་དོན་བཤད་པ་ལ་རྡོ་རྗེའི་ཡོན་ཏན་དང་། གཟུངས་ཀྱི་ཕན་
ཡོན་ནོ། །དང་པོ་ལ། རྡོ་རྗེའི་རང་གི་ཡོན་ཏན་དང་། གཞན་རྗེས་སུ་འཛིན་པའི་ཡོན་ཏན་
ནོ། །དང་པོ་ལ། རྡོ་རྗེ་ཕ་ལམ་དང་མཚུངས་ཆོས་བདུན་གྱི་སྒོ་ནས་འདྲ་བར་བསྟན་པ་ནི་མི་
ཆོད་པ་སོགས་སོ། །དེ་ཡང་ས་དུམ་བུར་མི་གཅོད་པས་ན་མི་ཆོད་པ། ཆུས་ཕྱེ་མར་གཞིག་
ཏུ་མེད་པས་ན་མི་ཤིགས་པ། མེས་ཐལ་བར་མི་བྱེད་པས་ན་བདེན་པ། རླུང་གིས་གཏོར་མི་
ནུས་པས་ན་སྲ་བ་རྣམ་པ་གཞན་དུ་མི་འགྱུར་བས་ན་བརྟན་པ། གཟུགས་ཅན་གཞན་ཕར་
ཐོགས་མེད་དུ་འབིགས་ནུས་པས་ན་ཐམས་ཅད་དུ་ཐོགས་པ་མེད་པ་ཚུར་གང་གིས་ཀྱང་
འབིགས་པར་མི་ནུས་པས་ན་ཐམས་ཅད་དུ་མ་ཕམ་པ་ཞེས་བྱ་ཞིང་། རྡོ་རྗེ་ཕ་ལམ་ལ་དེ་ལྟ་
བུའི་ཡོན་ཏན་བདུན་ཡོད་པ་བཞིན་དུ་སྐབས་འདིའི་རྡོ་རྗེ་ལ་ཡང་བདུད་ཀྱིས་བར་དུ་མི་
ཆོད་པ་སོགས་ཀྱི་ཡོན་ཏན་བདུན་མངའ་འོ། །
གཉིས་པ་གཞན་རྗེས་སུ་འཛིན་པའི་ཡོན་ཏན་ལ་རྒྱས་པར་ན་བཅོ་བརྒྱད་དང་
བསྡུས་ན་ཞི་རྒྱས་དབང་དྲག་གི་འཕྲིན་ལས་བཞིར་འདུ་ཞིང་། གཞུང་གིས་བསྟན་ཚུལ་ནི་
སེམས་ཅན་ཐམས་ཅད་སྐྲག་པར་བྱེད་པ་སོགས་ཀྱིས་བསྟན་ལ་དོན་ནི་ཚིག་གི་འབྲུ་གཉེར་
བའི་སྐབས་སུ་བཤད་ཟིན་པ་ལྟར་རོ། །སྤྱིར་སྔགས་ཀྱི་དོན་ནི་མནྟ་ཞེས་པའི་མ་ན་ཡིད་
དང་ཏྲ་ཡ་སྐྱོབ་པ་ལ་འཇུག་པའི་ཕྱིར་འགྲོ་བའི་ཡིད་སྡུག་བསྔལ་རྒྱུ་དང་བཅས་པ་ལས་སྐྱོབ་
བྱེད་ཡིན་པ། དེ་ལ་རྩ་སྔགས་སྙིང་པོ་ཉེ་སྙིང་སོགས་ཡོད་ཅིང་ཉེ་སྙིང་ནི་སྙིང་པོའི་ཁོངས་སུ་
འདུའོ། །ངེས་པའི་དོན་དུ་ན་ཤེས་རབ་ཏིང་ངེ་འཛིན་དང་མཚུངས་ལྡན་དང་བཅས་པ་ནི་སྙིང་
~421ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོ། །ཤེས་རབ་དྲན་པ་དང་མཚུངས་ལྡན་དང་བཅས་པ་ནི་གཟུངས་སྔགས། ཤེས་རབ་སྙིང་
རྗེ་དང་མཚུངས་ལྡན་དང་བཅས་པ་ནི་གསང་སྔགས། ཤེས་རབ་ཡེ་ཤེས་དང་མཚུངས་ལྡན་
དང་བཅས་པ་ནི་རིག་སྔགས་དངོས་དང༌། བྱེད་ལས་ནི་སྙིང་པོས་ཐུགས་རྒྱུད་བསྐུལ། ཉེ་
སྙིང་གིས་ཐུགས་རྒྱུད་དང་ཉེ་བར་བྱེད། རིག་སྔགས་ཀྱིས་རིག་པ་བསྐྱེད། གཟུངས་སྔགས་
ཀྱིས་ངན་འགྲོར་ལྟུང་བ་ལས་འཛིན་པར་བྱེད། གསང་སྔགས་ཀྱིས་ལྷ་དེ་འབོད་པར་བྱེད་
དོ། །
ཅིའི་ཕྱིར་གསང་སྔགས་ཞེས་བྱ་ཞེ་ན། རྒྱ་གར་ན་དངོས་གྲུབ་འཕྲོག་པའི་ཆོ་ག་ཡོད་
ཅིང་དེས་ཀྱང་བསྒྲུབ་རྒྱུའི་ལྷ་དེ་དང་དེའི་སྔགས་དང་ཕྱག་རྒྱ་མི་ཤེས་ན་འཕྲོག་མི་ནུས་པའི་
ཕྱིར་སྒྲུབ་པ་པོ་རྣམས་ཀྱིས་སྔགས་སྒྲུབ་པའི་ཚེ་ཤིན་ཏུ་གསང་ནས་བསྒྲུབ་དགོས་པའི་
སྔགས་ཞེས་བྱའོ། །སྤྱིར་རིག་པ་འཛིན་པ་དང་རིག་སྔགས་འཆང་གཉིས་འགྱུར་ཁྱད་ཙམ་
ལས་ཁྱད་པར་མེད་ཅིང་། དེ་ལ་རྫས་ཀྱི་རིག་འཛིན་དང་། ལོངས་སྤྱོད་ཀྱི་རིག་འཛིན་དང་
ལུས་ཀྱི་རིག་འཛིན་གསུམ་ཡོད་ལ། ཐུན་མོང་གི་དངོས་གྲུབ་ཐོབ་པ་ལ་རྫས་ཀྱི་རིག་འཛིན་
ཞེས་བྱ་ཞིང་དེ་ལ་སྔགས་ཀྱིས་བསྒྲུབས་པའི་མིག་སྨན་མིག་ལ་བྱུགས་པས་སྲིད་པ་གསུམ་
མཐོང་བའི་མིག་སྨན་གྱི་རིག་འཛིན་སོགས་མང་ངོ་། །རང་སྣང་དུ་འཁོར་བསྒྱུར་གྱི་ལོངས་
སྤྱོད་ཐོབ་པ་ལ་ལོངས་སྤྱོད་ཀྱི་རིག་འཛིན་ཞེས་བྱའོ། །ལུས་ཀྱི་རིག་འཛིན་ལ་ཡང་གཉིས་
ཡོད་དེ་འསྐྱེད་རིམ་ལ་བརྟན་པ་ཐོབ་པས་སྤྲོས་བཅས་སྤྲོས་མེད་གང་རུང་སྤྱོད་པ་སྤྱད་པས་
རང་རྒྱུད་ཀྱི་མི་ལུས་མ་སྤངས་པར་འདོད་པའི་ལྷ་དང་སྐལ་བ་མཉམ་པའི་འཇའ་ལུས་ཐོབ་པ་
གཅིག་དང་། ཡང་ཤིན་ཏུ་སྤྲོས་མེད་ཀྱི་སྤྱོད་པ་སྤྱོད་པས་རང་རྒྱུད་ཀྱི་མི་ལུས་གནས་འགྱུར་
ནས་གཟུགས་ཀྱི་ལྷ་དང་སྐལ་བ་མཉམ་པའི་འཇའ་ལུས་ཐོབ་པ་གཅིག་དང་གཉིས་ཡོད་ལ།
འདི་ནི་ཚེ་འདི་དང་དེ་ལ་དེ་གྲུབ་པ་དགོས་ཀྱི་སྐྱེ་བ་ཕྱི་མ་ལ་ཐོབ་པས་གོ་མི་ཆོད་དོ། །
ྋ422



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
ད་ལྟའི་མི་ཕལ་པའི་རྒྱུད་ཀྱི་རིག་སྔགས་འདི་རིག་སྔགས་ཀྱི་གཟུགས་བརྙན་ཙམ་
ལས་རིག་སྔགས་དངོས་མིན་ཞིང་། ད་ལྟའི་རིག་སྔགས་འདི་བསྒོམས་ནས་གསལ་སྣང་
མཐར་ཕྱིན་པའི་ཏིང་ངེ་འཛིན་བརྙེས་ཤིང་སྔགས་བཟླས་པའི་ནུས་པ་གྲུབ་སྟེ་ནམ་ཆོ་ག་
བརྩམས་པ་ཙམ་གྱིས་དངོས་གྲུབ་འགྲུབ་རུང་གི་ནུས་པ་ཅན་དུ་སོང་བ་ན་ད་ལྟའི་རིག་
སྔགས་འདི་ཡང་རིག་སྔགས་དངོས་དང་གང་ཟག་དེ་ཡང་རིག་པ་འཛིན་པ་དང་རིག་སྔགས་
འཆང་དངོས་ཡིན་ནོ། །ལག་ན་རྡོ་རྗེས་རབ་ཏུ་སྨྲས་སོ་ཞེས་པ་ལ། ལག་ན་རྡོ་རྗེས་གསུངས་
པ་ཡིན་པའི་ཕྱིར་རྒྱུད་འདི་སངས་རྒྱས་ཀྱིས་གསུངས་པ་མ་ཡིན་པར་འགྱུར་རོ་ཞེ་ན། རྒྱུད་
ཀྱི་སྟོན་པ་པོ་དང་འཁོར་རྣམས་རྒྱུད་ཐ་མི་དད་ཡིན་པའི་ཕྱིར་རྡོ་རྗེ་ནམ་པར་འཇོམས་པ་
ཡང་སངས་རྒྱས་ཀྱི་ངོ་བོ་ཡིན་པའམ། རྣམ་པ་གཅིག་ཏུ་ན་སངས་རྒྱས་ཀྱི་ནུས་པ་ཞུགས་
པའི་སྟོབས་ཀྱིས་གསུངས་པ་ཡིན་པའི་ཕྱིར་དོན་ལ་སངས་རྒྱས་ཀྱིས་གསུངས་པར་འགྱུར་
ཏེ། དཔེར་ན་སངས་རྒྱས་ཀྱི་མཐུས་སྤྱན་རས་གཟིགས་ཀྱིས་ཤེས་རབ་སྙིང་པོ་གསུངས་
ཀྱང་དེ་སངས་རྒྱས་ཀྱི་བཀའ་ཡིན་པ་མི་འགལ་བ་བཞིན་ནོ། །
གཉིས་པ་གཟུངས་ཀྱི་ཕན་ཡོན་ལ་མདོར་བསྟན་པ་དང་། རྒྱས་པར་བཤད་པ་
གཉིས། དང་པོ་ནི་སེམས་ཀྱི་གནས་ལུགས་ཤིན་ཏུ་རྟོགས་དཀའ་བའི་ཕྱིར་སེམས་ཀྱི་རང་
བཞིན་མ་རིག་པ་ལས་འཁོར་བ་དང་དེ་རིག་པ་ལས་མྱང་འདས་འབྱུང་བ་ཡིན་ཏེ། ལེགས་
བཤད་སྙིང་པོ་ཆུང་བ་ལས། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་
ཞིག་མཐོང་བས་དེ་ལྡོག་པ། །ཞེས་དང་། མདོ་ལས་ཀྱང་། མ་རིག་པའི་རྐྱེན་ཀྱིས་འདུ་བྱེད་
ཅེས་གསུངས་པ་ལ་གོ་རྒྱུ་ཆེན་པོ་ཡོད་པའི་ཕྱིར། དེས་ན་སེམས་ལེགས་ཉེས་ཀུན་གྱི་རྩ་བ་
ཡིན་ཏེ། ཆོས་ཐམས་ཅད་སེམས་ཀྱི་སྣང་ཆ་ཙམ་དུ་ཟད་ཀྱི་དོན་དངོས་པོའི་གནས་ཚོད་ལ་
རང་ཚོ་ལ་སྣང་བ་འདི་ལྟར་དུ་ཚུགས་མི་ཐུབ་པའི་ཕྱིར། དཔེར་ན་ད་ལྟར་རང་ཚོ་ལ་སྣང་
~423ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ལྗན་ལྗིན་གྱིས་ཡོངས་སུ་གང་བར་སྣང་བའི་རི་རབ་ཁང་ཁྱིམ་འདི་སེམས་ཀྱི་གནས་
ལུགས་མངོན་སུམ་དུ་རིག་ནས་རིམ་གྱིས་བསྒོམས་པས་སེམས་དྲི་མ་དང་བྲལ་བར་གྱུར་པ་
ན་དྲི་ཞིམ་པོའི་མེ་ཏོག་སྣ་ཚོགས་ཀྱིས་ཡོངས་སུ་གང་པའི་གཞལ་ཡས་ཁང་དུ་སྣང་བའི་
ཕྱིར། དེའི་ཚེ་རི་རབ་ཁང་ཁྱིམ་འདི་གནས་མ་འགྱུར་བར་ཡོད་བཞིན་ཏུ་ལོགས་ཤིག་ན་
གཞལ་ཡས་ཁང་གསར་དུ་གྲུབ་པ་ཡང་མ་ཡིན་ཏེ། སྔར་གྱི་སྣང་བ་གནས་འགྱུར་བ་ཙམ་
ཡིན་པའི་ཕྱིར་རོ། །
དེས་ན་ཆོས་ཐམས་ཅད་སེམས་ཀྱི་རྗེས་འབྲང་ཡིན་པ་ལ་དགོངས་ནས། རྒྱུད་དོ་
ཅོག་གི་རྩ་བ་སྟེ། །ཞེས་སྨོས་ལ། རྒྱུད་ཀྱི་སྐད་དོད་མཱ་ལ་ཞེས་པ་འགྱུར་རྙིང་དུ་རྒྱུད་རྩེ
ད་ཅེས་
བསྒྱུར་ཅིང་འགྱུར་གསར་དུ་ཕྲེང་བར་བསྒྱུར་ལ་དོན་ནི། འདུས་པ་ཕྱི་མ་ལས། རྒྱུད་ནི་རྒྱུན་
ཞེས་བྱ་སྟེ་ཞེས་པ་ལྟར་རྒྱུན་ཆགས་སུ་འཇུག་པའི་དོན་ཡིན་པས་རྗོད་བྱེད་ཚིག་གི་དབང་དུ་
བྱས་ན་གདུལ་བྱའི་རྒྱུད་ལ་དངོས་གྲུབ་རྒྱུན་དུ་འབྲེལ་བར་བྱེད་པ་དང་བརྗོད་བྱ་དོན་གྱི་
དབང་དུ་བྱས་ན་ཐོག་མ་མེད་པ་ནས་རྒྱུན་ལྡན་དུ་འོང་བའི་ཀུན་གཞི་ལ་རྒྱུད་ཀྱི་སྒྲ་འཇུག་
གོ་རྗོད་བྱེད་ཚིག་གི་དབང་དུ་བྱས་ན་ཡང་རྒྱུད་དོ་ཅོག་གི་རྩ་བ་ཡིན་ཚུལ་ཡོད་དེ། རྡོ་རྗེ་
ལྷུན་པོའི་རི་རབ་ཀྱི་ཟོམ་ཞེས་བྱ་བ་ཕྱོགས་མཚམས་ཐམས་ཅད་རྡོ་རྗེས་གཏམས་པ་ཞིག་ན་
བཅོམ་ལྡན་འདས་བཞུགས་པའི་ཚེ། རྒྱལ་པོ་མ་སྐྱེས་དགྲའམ་མིང་གཞལ་རྒྱལ་པོ་ལོག་
པའི་སྙིང་པོ་ཞེས་བྱ་བས་ཡབ་རྒྱལ་པོ་གཟུགས་ཅན་སྙིང་པོ་ཆོས་དང་ལྡན་པ་བཀྲོངས་ནས་
མི་དགེ་བཅུའི་ཁྲིམས་བཅའ་བ་སོགས་ཀྱིས་སྐྱེ་བོ་རྣམས་མི་དགེ་བ་བྱེད་དུ་བཅུག་པས་
འཇིག་རྟེན་གྱི་འབྱུང་པོ་དཀར་ཕྱོགས་ལ་དགའ་བ་རྣམས་ཀྱི་སྟོབས་ཉམས་ཤིང་ནག་
ཕྱོགས་ལ་དགའ་བ་རྣམས་སྟོབས་རྒྱས་ཏེ། ནད་སྣ་ཚོགས་པས་སྐྱེ་བོ་རྣམས་སྡུག་བསྔལ་
བར་གྱུར་བ་ན། རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱི་དྲུང་དུ་ཕྱིན་ནས་དེ་དག་
424



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
སྐྱོབ་པའི་ཐབས་ཞུས་པས། བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་དེ་དག་སྐྱོབ་པའི་
ཐབས་ལ་སོམས་ཤིག་ཅེས་བསྐུལ་བས་ཕྱག་ན་རྡོ་རྗེས་སངས་རྒྱས་ཀྱི་མཐུ་དང་སངས་རྒྱས་
ཀྱི་བྱིན་གྱི་རླབས་ཀྱིས་རྡོ་རྗེ་རྣམ་འཇོམས་ཀྱི་སྐུར་གྱུར་ནས་རྡོ་རྗེ་རྣམ་པར་འཇོམས་པའི་
གཟུངས་འདི་གསུངས་ཤིང་། དེ་ལ་ལེའུ་བརྒྱ་རྩ་བརྒྱད་ཡོད་པའི་ནང་ནས་བོད་དུ་འགྱུར་བ་
འདི་ལེའུ་དང་པོ་ཡིན་ཞིང་དེ་ལ་ལོ་ཙཱ་བ་རྣམས་ཀྱིས་བློ་ཀ་ཉེར་ལྔར་བྱས་ལ། ལེའུ་ལྷག་མ་
རྣམས་ལེའུ་དང་པོ་དེའི་རྒྱུད་ཕྱི་མ་ཡང་ཡིན་བཤད་རྒྱུད་ཀྱང་ཡིན་པས་རྒྱུད་དོ་ཅོག་གི་རྩ་བ་
སྟེ་ཞེས་སྨོས་པ་ཡིན་ནོ། །སེམས་བཅོས་ན་ལེགས་པ་ཀུན་གྱི་རྩ་བར་གསུངས་པ་ནི།
དཔལ་ཀུན་གྱིས་ནི་ལེགས་པར་བརྒྱན་ཞེས་སོགས་སོ། །
གཉིས་པ་ཕན་ཡོན་དངོས་ནི། སེམས་ཅན་དབང་པོ་ཉམས་པ་དང་། །ཞེས་སོགས་
ཀྱིས་བསྟན་ཅིང་གོ་སླའོ། །ལྷ་རྣམས་རྒྱབ་ཀྱིས་ཕྱོགས་པ་དང་། །ཞེས་པ་ལ། འཇིག་རྟེན་
ལས་འདས་པའི་ལྷ་ནི་དབང་བསྐུར་བའི་དུས་སུ་སློབ་དཔོན་གྱིས་སྔགས་ཏིང་ངེ་འཛིན་
ཕྱག་རྒྱ་གསུམ་གས་ཡེ་ཤེས་པ་བཅུག་པ་གང་ཡིན་པ་དེའོ། །འཇིག་རྟེན་པའི་ལྷ་ནི་འགོ་
བའི་ལྷ་ལྔ་སོགས་སོ། །འདི་ལ་ངོས་འཛིན་མི་འདྲ་བ་དུ་མ་མཆིས་ཏེ། ཕོ་ལྷ་མོ་ལྷ་དགྲ་ལྷ་
ཞང་ལྷ་ལེའུ་ལྷ་ལྔ་ཟེར་བ་དང་། ལེའུ་ལྷ་ནི་ཆུང་ངུའི་དུས་ནས་བསྐྱང་བའི་ལྷ་ཡིན་ཟེར། ལ་
ལས་ལེའུ་ཞེས་པ་བོད་གྱི་བརྡའ་ལ་གྲངས་ཀྱི་དགུའི་མིང་ཡིན་པས་མི་རབས་དགུ་བརྒྱུད་
ཀྱི་ལྷ་ཡིན་ཟེར། ཡང་ལྷན་ཅིག་སྐྱེས་པའི་ལྷ་ལྔ་སྐྱོབ་པར་བྱེད་པའི་ལྷ་ལྔ་འགོ་བའི་ལྷ་སྟེ་
བཅོ་ལྔ་འདྲེན་པ་ཡང་ཡོད་དོ། །འཇིག་རྟེན་པའི་ལྷ་དེ་དག་གིས་གྲོགས་བྱེད་ཚུལ་ནི། འཚོ་
བའི་ལྷའམ་ཡུལ་ལྷས་སྤྱི་བོ་ནས། བསྲུང་ཞིང་སྐྱོབ་པར་བྱེད། བསྲུང་པའི་ལྷའམ་སྲོག་
ལྷས་སྙིང་གི་དཀྱིལ་ནས་བསྲུང་ཞིང་དེ་ཡང་འཇིག་རྟེན་པ་ལ་བདུད་བཙན་སོགས་དང་
ཆོས་པ་ལ་ལྷ་མགོན་སོགས་སོ། །སྐྱོབ་པའི་ལྷའམ་དགྲ་ལྷས་ཕྲག་པ་གཡས་ནས་བསྲུང་
ལ425ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིང་འཇིག་རྟེན་པ་ལ་དགྲ་ལྷ་དང་ཆོས་པ་ལ་ཆོས་སྐྱོང་ངོ་། །མོ་ལྷའམ་འགྲོགས་པའི་ལྷས་
མཆན་ཁུང་གཡོན་ནས་བསྲུང་ཞིང་ལུས་དང་གྲིབ་མ་བཞིན་དུ་མི་འབྲལ་བར་འགྲོགས་
པའི་ལྷའོ། །ཕོ་ལྷའམ་འགོ་བའི་ལྷས་མཆན་ཁུང་གཡས་ནས་བསྲུང་ཞིང་འཇིག་རྟེན་པ་ཕ་
མེས་ཀྱི་དུས་ནས་དང་ཆོས་པ་ལ་བླ་མ་བརྒྱུད་པའི་དུས་ནས་འགོ་བའི་ལྷའོ། །འདི་ལ་མཚུན་ལྷ་
ཡང་ཟེར་རོ། །བྲན་བཟའ་ལ་སོགས་གཙེས་པ་དང་། ཞེས་པ་ལ་འགྱུར་འགའ་ཞིག་ལས་
བྲམ་ཟེ་ལ་སོགས་གཙེས་པ་དང་ཞེས་བྱུང་བ་ལྟར་ན་བྲམ་ཟེ་མཐུ་ཆེ་བ་དང་རྒྱལ་པོ་ལ་
སོགས་པས་གཙེས་པ་ལས་ཐར་པར་བྱེད་པའམ། ཡང་ན་བྲམ་ཟེ་དང་དགེ་སྤྱོང་ལ་སོགས་
པའི་ཡོན་ཏན་གྱི་ཞིང་ཁྱད་པར་ཅན་ལ་གནོད་པའི་ལས་བྱས་པ་ཡང་ཆོ་ག་འདི་ལ་བརྟེན་ན་
འདག་པར་འགྱུར་པའི་དོན་ནོ། །
གསུམ་པ་ཕན་ཡོན་དེ་དག་འབྱུང་བའི་ཐབས་བསྟན་པ་ལ། ཁྲུས་ཀྱི་ཆོག་དང་། བུམ་
པའི་ཆོ་ག་ཡན་ལག་དང་བཅས་པ་བསྟན་པའོ། །དང་པོ་ནི། དེས་ནི་རབ་བཀྲུས་ཞེས་སོགས་
ཀྱིས་བསྟན་ལ། དེ་ནི་ཕལ་ཆེར་གོ་བར་ཟད་ཅིང་མདོ་སྡེ་དམ་པ་མཉན་པར་གྱིས་ཞེས་པ་
ལས་འཕྲོས་ཏེ་རྒྱུད་ཀྱི་དོན་ཟབ་མོ་མཉན་པ་དང་བཤད་པ་ལ་དབང་ནོད་པ་སྔོན་དུ་འགྲོ་
དགོས་མི་དགོས་ཚུལ་ལ་ཅུང་ཟད་དཔྱད་ན། སྤྱིར་སྔགས་ཀྱི་འཇུག་སྒོ་དབང་ཡིན་ཡང་
སྔགས་ལ་ཞུགས་ན་དབང་ཐོབ་དགོས་པ་ཡང་མ་ཡིན་ཏེ། དཀྱིལ་འཁོར་དུ་ཞུགས་པ་ཙམ་
དང་སྔགས་སྡོམ་བླངས་པ་ཙམ་གྱིས་ཀྱང་སྔགས་ལ་ཞུགས་པའི་གོ་ཆོད་དོ། །རང་དགར་
སྔགས་བཟླས་པ་ཙམ་ལ་དབང་དང་རྗེས་གནང་ངེས་ཅན་དུ་སྔོན་དུ་འགྲོ་མི་དགོས་པར་
སེམས་ཏེ། སྔོན་ལྷའི་བུ་ཤིན་ཏུ་བརྟན་པ་ཞེས་བྱ་བས་གནས་འོག་ཏུ་ལྟུང་བའི་སྡུག་བསྔལ་
གྱིས་འཇིགས་ཏེ་སངས་རྒྱས་ལ་སྐྱབས་ཞུས་པས་བཅོམ་ལྡན་འདས་ཀྱིས་གཙུག་ཏོར་རྣམ་
རྒྱལ་མའི་གཟུངས་གསུངས་ཤིང་དེའི་མོད་ལ་ལྷའི་བུ་དེས་ཀྱང་གཟུངས་སྔགས་ཞག་དྲུག་
426ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
ཏུ་བཟླས་པས་ངན་འགྲོར་སྐྱེ་བ་ལས་ཐར་པའི་ལོ་རྒྱུས་དང་། སྤྱིར་བྱ་རྒྱུད་ལ་བདག་བསྐྱེད་
སྒོམ་མི་དགོས་པའི་ཚུལ་གཅིག་ཀྱང་ཡོད་པ་དང་། དེང་སང་དབང་གྲལ་དུ་དབང་བརྡའ་
ཙམ་ཐོས་མ་མྱོང་བའི་གྲོང་རྒན་རྒོན་དག་གིས་ཀྱང་མ་ཎི་འདྲོངས་པས་གྲུབ་རྟགས་ཕྲན་བུ་
ཐོབ་པ་སོགས་མངོན་སུམ་གྱིས་འགྲུབ་བོ། །དེ་ཙམ་དུ་མ་ཟད་ཡི་དམ་གྱི་ལྷ་གང་དང་གང་
གི་རྣལ་འབྱོར་བསྒོམ་པ་དང་རྒྱུད་ཀྱི་དོན་ཟབ་མོ་མཉན་པ་ལ་ཡང་ལྷ་དེ་དང་དེའི་དབང་
ཐོབ་པས་ཁྱབ་པ་མེད། བྱ་རྒྱུད་དེ་བཞིན་གཤེགས་པའི་རིགས་ཀྱི་དབང་ཐོབ་ན་རིགས་
གཞན་གཉིས་ཀྱི་དབང་བསྐུར་མ་ཐོབ་ཀྱང་དེའི་ལྷ་བསྒོམ་པ་དང་སྔགས་བཟླ་བ་དང་རྒྱུད་
མཉན་པ་སོགས་ལ་དབང་བ་བཞིན་ཡིན་པའི་ཕྱིར་ཏེ། འདི་ལ་ཡང་པཎ་ཆེན་དཔལ་ལྡན་
ཡེ་ཤེས་ཀྱི་གསུང་ལས། བྱ་རྒྱུད་དེ་བཞིན་གཤེགས་པའི་རིགས་ཙམ་གྱི་དབང་ཐོབ་ན་
རིགས་གཞན་གྱི་དབང་བསྐུར་མི་རུང་ཞིང་། དེ་ལ་བསྙེན་པ་སོང་ན་རིགས་གཞན་གྱི་སློབ་
དཔོན་སོགས་ཀྱི་བྱ་བ་བྱེད་རུང་ཞེས་ཞིབ་ཆ་དང་བཅས་ཏེ་གསུངས་པ་ལྟར་རོ། །
འོན་ཀྱང་འདི་ལ་ཞིབ་ཏུ་དཔྱད་ན་རྒྱུད་སྡེ་སྤྱི་རྣམ་ལས། བྱ་རྒྱུད་ལ་རིགས་གསུམ་
གསུམ་ཡོད་པས་དེ་བཞིན་གཤེགས་པའི་རིགས་ཀྱི་དབང་བསྐུར་ཐོབ་ན་རིགས་གཞན་
གཉིས་ཀྱི་དབང་མ་ཐོབ་ཀྱང་རིགས་གསུམ་གའི་ལྷ་བསྒོམ་པ་དང་སྔགས་བཟླ་བ་དང་རྒྱུད་
མཉན་པ་སོགས་ལ་དབང་མོད་ཀྱི། འོན་ཀྱང་ལྷ་དེ་ཉིད་ཀྱི་ལུང་དང་རྗེས་གནང་ཐོབ་
དགོས་པར་ལེགས་གྲུབ་ལས་བཤད་དོ་ཞེས་ཀྱང་འབྱུང་བའི་ཕྱིར། ལྷ་བསྒོམ་པ་དང་
སྔགས་བཟླ་བ་ལ་ལུང་དང་རྗེས་གནང་ཐོབ་དགོས་པ་ལྟ་བུ་ཡང་ཡོད་པས་བརྟག་དགོས་
པར་སྣང་ངོ༌། །
རྒྱུད་སྡེ་གོང་མ་ལྟར་ན་ཡང་དབང་མ་ཐོབ་པ་དང་སེམས་བསྐྱེད་བཅོས་མ་ཙམ་མེད་
པར་ལྷའི་རྣལ་འབྱོར་ཟབ་མོ་བསྒོམས་པས་དངོས་གྲུབ་ཐོབ་པ་ཞིག་ཀྱང་སྣང་སྟེ། དབང་
427༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་དེ་ཉིད་ཡང་གསལ་རྡོ་རྗེ་སེམས་དཔའི་ཞལ་ལུང་ལས་ཇོ་བོ་ཆེན་པོའི་གསུང་སྒྲོས་ལས་
ཀྱང་། རྒྱ་གར་དུ་རྣལ་འབྱོར་པ་ཞིག་གིས་ཀྱེ་རྡོར་བསྒོམས་པས་རྒྱུན་ཞུགས་ཀྱི་འབྲས་བུ་
ཐོབ་པ་ཞིག་བྱུང་ཞེས་པ་དོན་ལ་གནས་པ་ཡིན་ཏེ། བྱང་ཆུབ་ཀྱི་སེམས་མེད་ཀྱང་ཀྱེ་རྡོར་གྱི་
ལྷ་སྐུ་ལ་དམིགས་ནས་སེམས་རྩེ་གཅིག་པའི་ཞི་གནས་དང་དེ་ལ་བརྟེན་ནས་བདག་མེད་
རྟོགས་པའི་ལྷག་མཐོང་ཚེགས་ཆུང་ངུས་གྲུབ་པ་སོགས་འོང་ལ་དེའི་རྒྱུན་བསྒོམས་པས་
མཐོང་སྤང་ཀུན་སྦྱོར་གསུམ་སྤངས་པ་ཞིག་འོང་བ་གང་ཞིག །དེ་འདྲའི་མཐོང་སྤང་སྤངས་
མ་ཐག་པའི་འཕགས་པ་དེ་བྱང་ཆུབ་ཀྱི་སེམས་དང་བྲལ་བས་རྒྱུན་ཞུགས་ལས་འོས་མེད་
པའི་ཕྱིར་རོ། །དེ་བཞིན་དུ་སངས་རྒྱས་མཉམ་སྦྱོར་གྱི་རྒྱུད་ལས། དཀྱིལ་འཁོར་དུ་ནི་མ་
ཞུགས་དང་། །དབང་ནི་བསྐུར་བར་མ་བྱས་ཀྱང་། །རང་ཉིད་ལྷར་ནི་བདག་སྦྱོར་ན། །ཚེ་
འདི་ཉིད་ལ་སངས་རྒྱས་འགྲུབ། །ཅེས་དང་། སློབ་དཔོན་པདྨ་འབྱུང་གནས་ཀྱི་འགྲེལ་པར་
མདོ་སྡེ་དམ་པ་མཉན་པར་གྱིས་ཞེས་པ་ལ་བཤད་པ་མཛད་སྐབས་དཀྱིལ་འཁོར་དུ་མ་
ཞུགས་པ་དག་གིས་ཀྱང་རྒྱུད་ཀྱི་དོན་མཉན་པ་དང་བཤད་པ་སོགས་རུང་བར་ཡང་བཤད་
དོ། །
འོ་ན་སངས་རྒྱས་མཉམ་སྦྱོར་གྱི་རྒྱུད་ལས། དབང་མེད་ལ་ནི་དངོས་གྲུབ་མེད། །བྱེ་
མ་བཙིར་ལ་མར་མེད་བཞིན། །ཞེས་གསུངས་པ་ཇི་ལྟར་དྲངས་ཞེ་ན། གཞུང་འདི་ནི་
མཁས་གྲུབ་སངས་རྒྱས་ཡེ་ཤེས་ཀྱིས་གཞི་ལམ་འབྲས་བུའི་དྲིས་ལན་རང་ཉིད་ཀྱིས་མཛད་
པ་ལས་སྤྱིར་བཏང་གི་གཞུང་དང༌། གོང་གི་ལུང་དམིགས་བསལ་དུ་གསུངས་པ་བཞིན་
འཆད་དགོས་ཏེ། དེ་ལྟ་མ་ཡིན་ན་རྒྱུད་དེ་རང་ཚིག་སྔ་ཕྱི་འགལ་བ་ཅན་དུ་འགྱུར་རོ། །དེས་
ན་ཁྲིམས་ཉིས་བརྒྱ་ལྔ་རྩ་གསུམ་པོ་ཐམས་ཅད་བཅས་ལྡན་དགེ་སློང་རྣམས་ལ་བཀག་པ་
ཤ་སྟག་ཡིན་ཡང་དགོས་པའི་དབང་གིས་ཆང་མ་གཏོགས་པའི་བཅས་རྐྱང་ཐམས་ཅད་
ལ428



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
གནང་བའི་སྐབས་ཡོད་པ་བཞིན་དུ་སྤྱིར་བཏང་དམིགས་བསལ་གྱི་མཚམས་ལེགས་པར་
ཕྱེད་ཞིང་གནས་སྐབས་ཀྱི་དགོས་པ་དང་མཐར་ཐུག་གི་དགོངས་པའི་གཏད་ས་ལ་
བརྟགས་ཏེ་སྒྲས་ཟིན་མི་མཐུན་ཡང་དོན་ལ་འགལ་བ་མེད་པར་གོ་དགོས་ཏེ། དེ་སྐད་དུ་
བསྔགས་འོས་བསྔགས་བསྟོད་ལས། གནང་བ་དང་ནི་བཀག་པ་ལ། །ཁྱོད་བཀའ་ལ་ལར་
གཅིག་ཏུ་ངེས། །ལ་ལར་ངེས་པ་མ་ལགས་ཀྱང་། །ཕན་ཚུན་འགལ་བ་མ་མཆིས་སོ། །ཞེས་
གསུངས་པའི་ཕྱིར།
གཉིས་པ་བུམ་པའི་ཆོ་ག་ཡན་ལག་དང་བཅས་པ་ནི། ནོར་བུ་ཡུངས་དཀར་དུར་བ་
དང་ཞེས་སོགས་ཀྱིས་བསྟན་ལ། འདིར་བུམ་པའི་ཁ་རྒྱན་ལ་དོགས་པ་ཅུང་ཟད་དཔྱད་ན།
ཀུ་ཤ་བུམ་པའི་ཁ་རྒྱན་ཡིན་ནམ་མིན་ཞེ་ན། ཀུ་ཤ་ནི་བུམ་པའི་ཁ་རྒྱན་མ་ཡིན་ཏེ། ཀུ་ཤ་
བུམ་པའི་ཁ་རྒྱན་དུ་བཤད་པའི་རྒྱ་གཞུང་ཚད་ཐུབ་མེད་པའི་ཕྱིར། སྔགས་རིམ་ཆེན་མོ་
ལས། རྡོ་རྗེ་མཁའ་འགྲོ་ལས་ཀུ་ཤའི་ཆུན་པོ་འོག་ཏུ་གདིང་། ཞེས་ཀུ་ཤ་ནི་བུམ་པའི་གདན་
དུ་བཤད་ཀྱི་ཁ་རྒྱན་དུ་མ་བཤད་ལ་དཀྱིལ་ཆོག་ཁུངས་ཐུབ་རྣམས་ནས་ཀྱང་ཀུ་ཤའི་ཁ་རྒྱན་
ནམ་བཤད་པར་ཡལ་འདབ་ལ་སོགས་པ་དང་བཅས་པའི་ཤིང་གིས་བྱ་བར་བཤད་དོ། །
ཞེས་གསུངས་པའི་ཕྱིར། དེ་ལ་ཁོ་ན་རེ། སྔགས་རིམ་གྱི་བཤད་ཚུལ་འདི་མི་འཐད་དེ། བི་
མ་ལ་མི་ཏྲ་དང་བདེ་བའི་མྱུ་གུའི་འགྲེལ་པ་ལས། དུར་བ་ནི་ཁ་རྒྱན་གྱི་དོན་ནོ་ཞེས་བཤད་
འདུག་པའི་ཕྱིར་ཞེ་ན། དེ་དག་གི་འགྲེལ་པ་ལས། དེ་ལྟར་བཤད་ཀྱང་འགྲེལ་བ་དེ་དག་
ཚད་ལྡན་མིན་པས་སྐྱོན་མེད་དེ། སྔགས་རིམ་ཆེན་མོ་ལས། བི་མ་ལ་མི་ཏྲ་དང་བདེ་བའི་མྱུ་
གུས་དུར་བ་ནི་ཁ་རྒྱན་གྱི་དོན་ཏོ། །ཞེས་བཤད་ཀྱང་གསང་བ་སྤྱི་རྒྱུད་དང་མི་མཐུན་པས་ཚད་
མར་བཟུང་དུ་མི་རུང་ལ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་དེ། བྱ་
རྒྱུད་ཀྱི་སྐབས་སུ་དུར་བ་ཁ་རྒྱན་དུ་རུང་ཡང་བླ་མེད་ལ་མི་རུང་བའི་ཁྱད་པར་འབྱེད་དགོས་
429ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཕྱིར་ཏེ། ལུང་དེའི་འཕྲོར། སྔགས་རིམ་ཆེན་མོ་ལས། དུང་ཁ་རྒྱན་ཡིན་དུ་ཆུག་ཀྱང་ཀུ་
ཤས་ཁ་རྒྱན་བྱེད་པའི་ཁུངས་མིན་ཞིང་བླ་མེད་ཀྱི་རང་གཞུང་ནས་བཤད་པའི་ཁ་རྒྱན་
བཞག་ནས་བྱ་རྒྱུད་པའི་གཞུང་གིས་བསྒྲུབས་ཀྱང་འགྲུབ་པར་མི་འགྱུར་རོ། །ཞེས་
གསུངས་པའི་ཕྱིར་ཞེ་ན། དཔྱད་གཞི་འགངས་ཆེ་ཡང་རེ་ཞིག་མ་ཁྱབ་སྟེ། ཞིབ་ཏུ་དཔྱད་ན་
རྗེ་བླ་མའི་དགོངས་པ་སྔར་ཡིན་པས་ཚུལ་འདི་ནི་བཤད་ཡམ་ཙམ་དུ་འགོད་པ་ཡིན་བྱས་
ཀྱང་ཆོག་པར་མངོན་ཏེ། སྔགས་རིམ་ལས། བི་མ་ལ་མི་ཏྲ་དང་བདེ་བའི་མྱུ་གུས་དུར་བ་ནི་
ཁ་རྒྱན་གྱི་དོན་ཏོ་ཞེས་བཤད་ཀྱང་གསང་བ་སྤྱི་རྒྱུད་དང་མི་མཐུན་པས་ཚད་མར་བཟུང་དུ་
མི་རུང་ལ་ཞེས་རྦད་དེ་ཁ་ཚོན་ཆོད་ནས་གསུངས་འདུག་པ་འདིས་ཀྱང་བྱ་རྒྱུད་ལ་ཡང་མི་
རུང་བར་སྒྲུབ་ནུས་པའི་ཕྱིར་ཏེ། གསང་བ་སྤྱི་རྒྱུད་ནི། རྗེ་བླ་མའི་ཞལ་ནས། གསང་བ་སྤྱི་
རྒྱུད་ལེགས་པར་གྲུབ་པ་དང་། །དཔུང་བཟང་གིས་གཞུང་བསམ་གཏན་ཕྱི་མ་སོགས། །བྱ་
རྒྱུད་རིགས་གསུམ་སྤྱི་དང་བྱེ་བྲག་གི། །རྒྱུད་སྡེ་རྣམས་ལ་རིང་དུ་འདྲིས་པར་བྱས། །ཞེས་
གསུངས་པ་ལྟར། བྱ་བ་སྤྱིའི་རྒྱུད་ལ་བཞིར་གྲགས་པའི་ཡ་གྱལ་གཅིག་ཡིན་ཞིང་སྟོན་ཚུལ་
ཡང་བྱ་རྒྱུད་རིགས་གསུམ་གྱི་དཀྱིལ་འཁོར་སྟོང་ལྔ་བརྒྱ་དང་གཞན་ཡང་བྱ་རྒྱུད་ཀྱི་དཀྱིལ་
འཁོར་ཡོད་དོ་ཅོག་ལ་ཐུན་མོང་དུ་དགོས་པ་དང་རྒྱུད་སྡེ་གཞན་གསུམ་ལ་ཡང་ཐུན་མོང་དུ་
དགོས་པའི་ས་ཆོག་སྟ་གོན་གྱི་རིམ་པ་རྣམས་རྒྱས་པར་སྟོན་པའི་རྩ་བའི་གཞུང་ཡིན་པའི་
ཕྱིར་འདི་དང་མི་མཐུན་པས་བྱ་རྒྱུད་ལ་རང་ལུགས་མེད་པའི་ཕྱིར་རོ། །
ཡང་སྔགས་རིམ་ལས། ཀུ་ཤ་ནི་བུམ་པའི་གདན་དུ་བཤད་ཀྱི་ཁ་རྒྱན་དུ་མ་བཤད་ལ་
ཞེས་པ་འདི་ལ་འཁྲུལ་གཞི་བྱས་ཏེ་ཀུ་ཤ་བུམ་པའི་གདན་ཡིན་པའི་ཕྱིར་བུམ་པའི་ཁར་
གཟུག་ཏུ་མི་རུང་ངོ་སྙམ་ན་ཆེས་མི་འཐད་དེ། བགེགས་བསྲུང་བའི་དོན་དུ་དེ་ལྟར་བཙུགས་
ཆོག་པའི་ཕྱིར། སྔགས་རིམ་ཆེན་མོ་ལས། དེས་ན་དུར་བ་སོགས་འཛུགས་པ་ནི་ཡེ་ཤེས་རྡོ་
༤430ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
རྗེའི་འགྲེལ་པ་ལས་མགུལ་ཆིངས་ལ་ལྕི་བས་གླན་པའི་སྟེང་དུ་རྩ་དུར་བ་ཉག་མ་བདུན་
བགེགས་ལ་སོགས་པ་མི་འཇུག་པའི་དོན་དུ་འཛུགས་པར་བཤད་པ་ལྟར་ཡིན་ནོ། །ཞེས་
གསུངས་པ་ལྟར་རོ། །དེར་མ་ཟད་དེང་སང་གི་ཕྱག་ལེན་ལྟར་ཀུ་ཤ་བུམ་པའི་ནང་དུ་གཟུག་
པ་ནི་ཤིན་ཏུ་ཁུངས་དང་བཅས་པ་ཡིན་ཏེ། བྱ་བ་བསྡུས་པ་ལས་ལས་ཐམས་ཅད་པའི་བུམ་
པ་ཉིད་ཀུ་ཤའི་ཆུན་པོ་དང་ལྡན་པ་དེའི་དོན་དུ་ཉེ་བར་གཞག་པར་བྱའོ། །ཞེས་དང་། དབང་
དོན་དེ་ཉིད་ཀྱང་གསལ་རྡོ་རྗེ་སེམས་དཔའི་ཞལ་ལུང་ལས། ཀུ་ཤ་བུམ་པའི་ཁ་རྒྱན་མ་ཡིན་
ཡང་བུམ་པའི་ཁར། གཟུག་པ་ནི། དཀྱིལ་ཆོག་རྡོ་རྗེ་ཕྲེང་བར། སྣོད་གཉིས་པའི་ཆུ་ལག་པ་
གཡས་པར་བཟུང་བའི་ཀུ་ཤའི་ཆུན་པོའི་རྩེ་མོས་བླངས་ཏེ་བཟེད་ཞལ་གྱི་སྣོད་གཉིས་པར་
ལན་གསུམ་བསང་གཏོར་བྱའོ། །ལས་ཐམས་ཅད་པའི་བུམ་པའི་ཆུ་ཡིས་བསང་གཏོར་བྱ་
བ་ལ་ཡང་དེ་ལྟར་རོ། །ཞེས་ཀུ་ཤའི་ཆུན་པོས་བསང་གཏོར་བྱ་བར་གསུངས་པས་དེའི་ཆེད་
དུ་ཡིན་པ་འདྲ། ཞེས་གསུངས་པའི་ཕྱིར། མདོར་ན་རྣམ་རྒྱལ་བུམ་པའི་ནང་དུ་ཀུ་ཤ་གཟུག་
ཏུ་མི་རུང་ཡང་ལས་བུམ་གྱི་ནང་དུ་གཟུག་དགོས་པར་གྲུབ་བོ། །དེས་ན་ཁ་རྒྱན་ནི་བྱང་ཆུབ་
ཀྱི་ཤིང་ངམ་དེ་མ་རྙེད་ན་དྲི་ཞིམ་པོའི་འབྲས་བུ་ཅན་གྱི་ཤིང་གིས་བྱ་བ་ལ་དགོས་པ་ཆེན་པོ་
ཡོད་དེ། བདག་ཅག་གི་སྟོན་པ་གསར་དུ་སངས་རྒྱ་ཚུལ་བསྟན་པའི་ཚེ་ན་བྱང་ཆུབ་ཀྱི་ཤིང་
གི་དྲུང་དུ་རྩ་དུར་བ་འོག་ཏུ་བཏིང་སྟེ་སྤྲེའུའི་རྒྱལ་པོས་ཕུལ་བའི་སྤྲང་རྩི་གསོལ་ནས་ཆོས་
ཀྱི་འཁོར་ལོ་བསྐོར་པའི་སྒོ་ནས་འཇིག་རྟེན་ན་འདོད་དོན་ཕུན་ཚོགས་སྤེལ་བ་མཚོན་པའི་
དོན་དུ། དཀྱིལ་འཁོར་སྒྲུབ་པའི་སྐབས་སུ་ཡང་སྦྲང་རྩི་བྱུགས་པའི་བུམ་པ་རྩྭ་ཀུ་ཤའི་སྟེང་
དུ་བྱང་ཆུབ་ཀྱི་ཤིང་གིས་བརྒྱན་པ་ཡིན་པའི་ཕྱིར་རོ། །
བྱང་ཆུབ་སེམས་དཔའ་སྒྲིབ་པ་རྣམ་སེལ་གྱི་རྟོག་པ་ལས་བུམ་པའི་མཚོན་དོན་ནི།
དམན་པའི་གང་ཟག་གིས་རྟོགས་དཀའ་བའི་ཕྱིར་ཞབས་ཕྲ། དཔང་རྣོན་ལ་རྒྱ་ཆེར་བསྟན་
༤431ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཕྱིར་ལྟོ་བ་ཆེ། ཆོས་ཉིད་ཟབ་མོ་རྟོག་གེའི་སྤྱོད་ཡུལ་མ་ཡིན་པའི་ཕྱིར་རྐེད་པ་ཕྲ། ཆོས་
ཉིད་རྟོགས་ན་ཕྱི་ནང་གཉིས་སུ་མེད་པའི་ཕྱིར་མཆུ་འཕྱང་། ཐུགས་རྗེ་ཆེན་པོའི་བརླན་གྱིས་
གཤེར་པའི་ཕྱིར་ཆུས་གང༌། མྱང་འདས་ཀྱི་ས་བོན་གསོག་པའི་ཕྱིར་འབྲུ་ལྔ། ཆོས་སྐུའི་
གདུང་རྒྱུན་མི་འཆད་པའི་ཕྱིར་རིན་ཆེན་ལྔ། ཉོན་མོངས་པའི་གདུང་བ་སེལ་པའི་ཕྱིར་སྨན་
ལྔ། གདུལ་བྱ་བྱང་ཆུབ་ཀྱི་ལམ་གྱི་བསྲུང་བ་བསྐྱེད་པའི་ཕྱིར་དྲི་ལྔ། གཟུགས་སྐུ་རྒྱུན་མི་
འཆད་པའི་ཕྱིར་སྙིང་པོ་ལྔ། ཆོས་ཀྱི་གསུང་ལ་ཉམས་པ་མེད་པའི་ཕྱིར་མགྲིན་པ་གོས་
བཟང་གིས་དཀྲིས། འགྲོ་བའི་བསམ་པ་སྐོང་བའི་ཕྱིར་དཔག་བསམ་གྱི་ཤིང་གིས་ཁ་
བརྒྱན་ཏོ། །ཞེས་པ་ལྟར་གྱི་དགོས་པ་རྣམས་ཤེས་པར་བྱའོ། །
བུམ་པའི་རྫས་ནི་བླ་མེད་ལ་ལྔ་ཕྲག་དྲུག་སྟེ་སུམ་ཅུ་ཐམ་པ་ཡོད་པས་རིན་ཆེན་ལྔ་ནི།
དཀྱིལ་ཆོག་ཉི་ཤུ་པ་ལས་གསེར་དངུལ་མུ་ཏིག་བྱི་རུ་པདྨ་རཱ་ག་ལྔའོ། །པདྨ་རཱ་གའི་ཚབ་ཏུ་
དུང་ངམ་ཟངས་ཀྱང་རུང་ཞིང་དངུལ་གྱི་ཚབ་ཏུ་མུ་མེན་རུང་། སྔགས་རིམ་ཆེན་མོར་དངུལ་
མ་བགྲངས། འབྲུ་ལྔ་ནི་ནས་གྲོ་ཏིལ་མོན་སྲན་གྲེའུ་མོན་སྲན་རྡེའུ་སྟེ་ལྔའོ། །ཕྲེང་བ་ལས་
སྔ་མ་གསུམ་གྱི་སྟེང་དུ་མོད་སྲན་དང་འབྲས་སོ་པ་གཉིས་བགྲངས། རྡོ་རྗེ་མཁའ་འགྲོ་ལས།
གཞན་གསུམ་འདྲ་ལ་མོན་སྲན་གྲེའུ་དང་མུད་ཀ་བགྲངས་སོ། །མོན་སྲན་གྲེའུ་དང་མོན་
སྲན་དྷེའུ་ནི་སྲན་མཆེ་ཆུང་ཡིན་ཞེས་གསུངས་ཀྱང་ངོས་འཛིན་མི་སྣང་ལ། སུམ་པ་མཁན་པོ་
རིན་པོ་ཆེའི་སྨན་གྱི་མངོན་བརྗོད་དུ། མོན་སྲན་གྲེའུ་ནི་མཤ་དང་། སྲན་མ་ཆུང་བ་ནི་མ་སཱུ་
ར་ཞེས་བྱུང་ཞིང་། མཤ་ནི་སྦྱིན་བསྲེག་དངོས་གྲུབ་རྒྱ་མཚོར་མ་ཤས་སྟོབས་ནི་ཆེན་པོར་
བཤད་ཅེས་པ་ཙམ་ལས་ངོས་འཛིན་མི་སྣང་ཞིང་ཕྱག་ལེན་ལ་སྲན་ཆེན་དང་སྲན་མ་དཀང་
ཟླུམ་ཅི་རིགས་བྱེད་སྣང་། ཡང་ཨེ་ཕུ་ཀུང་མགོན་པོ་སྐྱབས་ཀྱི་སྨན་མིང་རྒྱ་བོད་ཤན་སྦྱར་
ལས། མོན་སྲན་ཚེ་ན་རྙེའུ་རྒྱ་ཡིག་ནམཤ །བཞིན་ཧྲང་དྷེའུ་རྒྱ་ཡིག་སྲན་ཆུང་། ཝན་དྷེའུ་རྒྱ་
༤432ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
ཡིག་ནི་ཞེས་བྱུང་པ་ལྟར་ན་མ་ཤ་ནི་སྲན་མ་དཀར་པོ་ལེབ་འཇོང་ཞིག་ཡིན་པས་ཡིན་བརྟག་
པར་བྱའོ། །
སྨན་ལྔ་ནི། དབང་དོན་དེ་ཉིད་ཡང་གསལ་རྡོར་སེམས་ཞལ་ལུང་ལས། བྲི་ཧཱ་ཏཱི་ནི་
སྟག་ཚེར་བ། ཀཱཎཱ་ཀཱ་རིནི་ཚེར་མ་བྱེད་པ། ཧ་ས་དེབ་ལྷར་བཅས། ཨ་པ་རཱ་ཛི་ཏ་གཞན་
གྱིས་མི་ཐུབ་པ། དཎྜ་ཨུ་ཏ་པལ་ནི་དབྱུག་པའི་ཤུ་ཏ་པལ་ཞེས་པ་སྟེ་དེའི་རྩ་བ་དང་ལྔ། ཕྲེང་
བར་ཧ་ས་དེ་བ་མ་བགྲངས་པར་དབྱུག་པའི་ཨུཏྤལ་དཀར་དམར་གཉིས་སུ་ཕྱེ་ཞིང་། དབང་
གི་རབ་བྱེད་ལས་དབང་ལག་གཅིག་ཏུ་བགྲང་ལ་ཞེས་དང་། ཡང་རྡོ་རྗེ་མཁའ་འགྲོ་ལས།
བྱ་གྲི་སི་གྲི་དབྱུག་པ་ཡི། ཨུཏྤལ་ལ་དང་གཞན་མི་ཐུབ། ཧ་ས་དེ་བའི་སྨན་ཆེན་བཅས།
ཞེས་ཀྱང་གསུངས་སོ། །ཨུཏྤལ་དེ་ལ་ཤིང་དང་ལྡུམ་བུ་ལ་སོགས་པའི་རིགས་མང་བ་བཞིན་
དུ་མེ་ཏོག་ལ་ཡང་སྔོ་སེར་དཀར་དམར་སྣ་ཚོགས་ཡོད་པས། འདིར་དབྱུག་པའི་ཨུཏྤལ་
ཞེས་འབྱུང་བ་ནི་ཤིང་གི་ཨུཏྤལ་དྲི་ཞིམ་པའི་རྩ་བ་ཡིན་ནོ། །བདུད་རྩི་ལྔ་ནི་དྲི་ཆེན་དྲི་ཆུ་
བྱང་སེམས་ཁྲག་དང་ཤ་ཆེན་ཏེ་ལྔའོ། །དྲི་ལྔ་ནི་ག་བུར་ཀུ་མ་ཙནྡ་ན་དཀར་དམར་གླ་རྩ་སྟེ་
ལྔའོ། །
སྙིང་པོ་ལྔ་ནི། ཡེ་ཤེས་རྡོ་རྗེའི་རྣམ་འཇོམས་འགྲེལ་པ་ལས། ས་ཡི་སྙིང་པོ་ཏི་ལ་དང་།
ཆུ་ཡི་སྙིང་པོ་ལན་ཚྭ་དང་། རྩི་ཏོག་གི་སྙིང་པོ་མར་དང༌། ཤིང་ཐོག་གི་སྙིང་པོ་བུ་རམ་དང་།
མེ་ཏོག་གི་སྙིང་པོ་སྤྲང་རྩིའོ། །ཞེས་གསུངས་ལ། སྔགས་རིམ་དུ་ཡང་འདི་ཁུངས་སུ་མཛད་
ནས་སྙིང་པོ་གསུངས་ཤིང་། འདི་ལ་རྒྱལ་བ་བསྐལ་བཟང་རྒྱ་མཚོས། ཡེ་ཤེས་རྡོ་རྗེའི་
འགྲེལ་པ་ལས། སའི་སྙིང་པོ་ཏིལ་ཞེས་བགྲངས་པ་ནི་ཏིལ་འབྲུ་ལྔའི་ཁུངས་སུ་བགྲངས་པ་
དང་ཟློས་པས་མི་ལེགས་ལ་དེས་ན་ཀུན་རིག་ཊཱིཀྐ་ཆེན་ལྟར་འབྲུའི་སྙིང་པོ་ཏིལ་མར་ཞེས་
བགྲང་ན་ལེགས་པར་མངོན་ཞེས་གསུངས་པ་ནི་ལེགས་བཤད་གསར་པ་ཡིན་ནམ་སྙམ།
~433ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་དབང་དོན་ཡང་གསལ་ལས། འགའ་ཞིག་གིས་ཏིལ་མར་གྱི་ཚབ་ལ་སའི་སྙིང་པོ་
གསེར་རམ་བཅུད་ཀྱི་སྙིང་པོ་འོ་མ་འདྲེན་པ་ཡང་ཡོད་ཅེས་ཀུན་རིག་ཊིཀྐ་ཆེན་དང་བུ་སྟོན་
གྱི་རྡོ་རྗེ་འབྱུང་བའི་ཊིཀྐར་གསུངས་ཞེས་ཀྱང་གསུངས་སོ། །
བྱ་རྒྱུད་ཀྱི་བུམ་རྫས་ནི་ལྔ་སྟེ་ཉེར་ལྔའོ། །རིན་ཆེན་རྨ་མེད་ཙནྡན་བཅས་ཞེས་པར་
སངས་རྒྱས་གསང་བའི་འགྲེལ་པ་ལས། རིན་ཆེན་ཞེས་པས་གསེར་ལ་སོགས་པའི་རིན་པོ་
ཆེ་ལྔ་དང་ཙནྡན་ཞེས་པས་ཙནྡན་དཀར་པོ་ལ་སོགས་པའི་དྲི་ལྔ་དང་། བཅས་ཞེས་པས་
ཏིལ་ལ་སོགས་པ་འབྲུ་ལྔ་དང་ཧ་ས་དེ་བ་ལ་སོགས་པ་སྨན་ལྔ་དང་བུ་རམ་ལ་སོགས་པ་
སྙིང་པོ་ལྔ་བསྟན་པར་བཤད་ཀྱང་ངོས་འཛིན་མི་གསལ་ཞིང་། དེ་དག་གསང་བ་སྤྱི་རྒྱུད་
བཞིན་དུ་བླུག་པར་བྱ་ཞེས་གསུངས་ཀྱང་། གསང་བ་སྤྱི་རྒྱུད་ལས། འབྲས་ཀྱི་སོ་བ་མོན་
སྲན་གྲེལུ །ནས་དང་གྲོ་དང་ཏིལ་དང་ལྔ། །ཞེས་དང་། སི་གྷི་བྱ་བྷི་ཀཚིག །ཧ་ས་ཧ་ས་དེ་བ་
སྟེ། །བྱུ་རུ་གསེར་གྱི་ས་ལེ་སྦྲམ། །དུང་དང་མུ་ཏིག་ནོར་བུ་སྟེ། །ཞེས་ལྔ་ཕྲག་གསུམ་དངོས་
སུ་གསུངས་ཀྱང་གཞན་རྣམས་ཀྱི་ངོས་འཛིན་མ་བྱུང་ལ། དབང་དོན་དེ་ཉིད་ཡང་གསལ་
རྡོར་སེམས་ཞལ་ལུང་ལས། གསེར་དངུལ་མུ་ཏིག་བྱུ་རུ་མུ་མེན་ཏེ་རིན་ཆེན་ལྔ། ནས་
འབྲས་གྲོ་སྲན་མ་ཏིལ་ཏེ་འབྲུ་ལྔ། སྦྲང་རྩི་ཀ་ར་ཞོ་འོ་མ་མར་ཏེ་ཕྱིའི་བདུད་རྩི་ལྔ། སླེ་ཏྲེས་
ཀ་ཀཱ་རི་དབང་ལག་རྒྱ་མཚོའི་ཝུ་བ་ཤུ་དག་སྟེ་སྨན་ལྔ། ཙནྡན་དཀར་དམར་ཛཱ་ཏི་གུར་
ཀུམ་ག་བུར་ཏེ་དྲི་ལྔ་འཇོག་པར་པཎ་ཆེན་ཐམས་ཅད་མཁྱེན་པ་གོང་མ་དང་ལྕང་སྐྱ་རྡོ་རྗེ་
འཆང་གིས་གསུངས་ལ་ཞེས་བྱུང་ཞེས། ཀུན་གཟིགས་ལྔ་པ་ཆེན་པོའི་དྲིས་ལན་དུ། ཀཎྜ་
ཀཱ་རི་སྨུག་པོ་དང་། སླེ་ཏྲེས། ཤུག་པའམ་དབང་ལག །ཨུཏ་པ་ལའམ་རྒྱ་མཚོའི་ཝུ་བ། ཤུ་
དག་དཀར་པོའམ་ས་ལུ་ལྗང་བའི་རྩ་བ་ཞེས་ཀྱང་བྱུང་ངོ་། །གསང་བ་སྤྱི་རྒྱུད་ལས། སཾ་གྷི་
བྱུ་གྷི་གཎི་ག །ཧ་ས་ཧ་ས་དེ་བ་སྟེ། ཞེས་འབྱུང་བའི་སྨན་ལྔའི་ངོས་འཛིན་ལ། རྒྱལ་བ་སྐལ་
སྨ434ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
བཟང་རྒྱ་མཚོས། བྱ་གླི་ནི་ཀཎཱ་ཀཱ་རི་དང་། སི་ཐྲི་ནི་ཆུ་སྲིན་སྡེར་མོ་དང་། ཧ་ས་ནི་དབང་
ལག་ཡིན་ལ། སྨན་གཞན་གཉིས་ཀྱི་ངོས་འཛིན་གསལ་བར་མ་མཐོང་ངོ་། །ཞེས་གསུངས་
ལ། ཁྲི་རྒྱ་ནག་པ་བློ་བཟང་བསྟན་པའི་ཉི་མའི་གཏོར་མ་བརྒྱ་རྩའི་རྣམ་བཤད་ལས། སྟག་
གིས་ཕུལ་བའི་བྱུ་གྷི་སྟེ་སྟག་ཚེར་ཏེ་མིང་གཞན་ཀཎཱ་ཀཱ་རི་དང་། སེང་གེས་ཕུལ་བའི་སི་ཧྥུ་
སྟེ་མིང་གཞན་སླེ་ཏྲེས་དང་། ནགས་ཀྱི་ལྷ་མོས་ཕུལ་བའི་ཨ་པར་ཛི་ཏ་སྟེ་གཞན་གྱིས་མི་
ཐུབ་པ་མིང་གཞན་ཤུ་དག་དཀར་པོ་དང་། ཆུ་སྲིན་གྱིས་ཕུལ་བའི་ཆུ་སྲིན་སྡེར་མོར་གྲགས་
པ་སྟེ་ཧ་ས་དེ་བ་དང་། བརྒྱ་བྱིན་གྱིས་ཕུལ་བའི་ཨིནྡྲ་ཧ་རི་སྟེ་དབང་ལག་གོ་ཞེས་ཧ་ས་དེ་
བའི་ངོས་འཛིན་གཅིག་གསུངས་ཤིང་། འདི་ལ་ཁ་ཅིག་གིས་ཧ་ས་དེ་བ་ནི་ལུག་མིག་སྟེ་
ཨཉྫན་ཞེས་ཟེར་བ་ཡང་སྣང་ངོ་༌། །
སློབ་དཔོན་བི་མ་ལ་མི་ཏྲས། ཡུངས་ཀར་སོ་བ་ནས་ཏིལ་མོན་སྲན་གྲེའུ་སྟེ་འབྲུ་ལྔ།
གསེར་དང་ཤེལ་དང་ཨིནྡྲ་ནཱི་ལ་དང་བྱི་རུ་དང་བཻཌཱུརྱ་སྟེ་རིན་པོ་ཆེ་ལྔ། ཙན་དན་གླ་རྩི་གུར་
ཀུམ་སྤོས་དང་ཨ་ཀ་རུ་སྟེ་དྲི་ལྔ། མེ་ཤེལ་དང་ཆུ་ཤེལ་དང་བུ་རམ་དང་སྦྲང་རྩི་སྟེ་སྙིང་པོ་
ལྔའོ་ཞེས་ལྔ་ཚན་བཞི་ཙམ་གསུངས་ཤིང་། བདེ་བའི་མྱུ་གུའི་འགྲེལ་པ་ལས། མུ་ཏིག་དང་
བྱི་རུ་དང་གཟི་དང་མཆོང་དང་རིན་པོ་ཆེ་དང་ལྔ་ཞེས་རིན་པོ་ཆེ་ལྔ་ཚན་ཟུར་བ་གཅིག་བྱས་
ཤིང་། འབྲུ་ལྔའི་སོ་བ་ཞེས་པའི་ཚབ་ཏུ་གྲོ་བགྲང་བ་མ་གཏོགས་ལྷག་མ་གཞན་གྱི་འདྲེན་
ཚུལ་ནི་བཱི་མ་ལ་མི་ཏྲ་དང་མཐུན་ནོ། །ཡེ་ཤེས་རྡོ་རྗེའི་འགྲེལ་པ་ལས། ལྔ་ཚན་ལྔ་གསུངས་
ཤིང་སྨན་ལྔ་དང་འབྲུ་ལྔ་ནི་གསང་བ་སྤྱི་རྒྱུད་ཇི་ལྟ་བ་བཞིན་དུ་བགྲངས་ཤིང་། རིན་པོ་ཆེ་ལྔ་
ནི་ནོར་བུ་དང་བྱི་རུ་དང་གསེར་ས་ལེ་སྦྲམ་དང་མུ་ཏིག་དང་ཤེལ་ལྔ་དང་། དྲི་ལྔ་ནི་ཛཱ་ཏི་གུར་
ཀུམ་ཙན་དན་ག་བུར་གླ་རྩི་ལྔའོ། །ཀླུའི་གནོད་པ་ཡོད་ན་བུམ་པའི་ནང་དུ་གླ་རྩི་ཞུགས་ན་ནུས་
པ་ཆེ་ཞེས་བླ་མ་དག་གིས་གསུང་ངོ་། །ཞེས་གསུངས་སོ། །
~435



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀློང་རྡོལ་བླ་མ་རིན་པོ་ཆེའི་གསུང་ལས། བྱ་རྒྱུད་བུམ་རྫས་ཉེར་ལྔ་ནི། ཀཎྜ་ཀཱ་རི་
དབང་ལག་དང་། །རྒྱ་མཚོའི་ཝུ་བ་ཤུ་དག་དང་། །སླེ་ཏྲེས་དང་བཅས་སྨན་ལྔའོ། །གསེར་
དངུལ་མུ་ཏིག་བྱུ་རུ་དང་། །གཡུ་སྟེ་རིན་ཆེན་རྣམ་པ་ལྔ། །འབྲུ་རྣམ་ལྔའོ་དྲི་ལྔ་ནི། །ཙན་
དན་དཀར་དམར་གཉིས་པོ་དང་། །ཛཱ་ཏི་གུར་ཀུམ་ག་བུར་རོ། །སྦྲང་རྩི་ཀ་ར་འོ་ཞོ་མར། །
ཕྱིའི་བདུད་རྩི་རྣམ་ལྔའོ་ཞེས་གསུངས་སོ། །འོ་ན་བཤད་པ་མི་འདྲ་བ་དེ་དག་ལས་གང་
གཟུང་བར་བྱ་ཞེ་ན། སྔགས་ནི་ཕྱག་ལེན་ལ་ལྟོས་ཤིང་མོས་པས་འགྲུབ་པ་ཡིན་པས་རང་
རང་གི་བླ་མ་གོང་མའི་བཞེད་པ་ལྟར་བྱེད་ཀྱང་རུང་ངོ་སྙམ་སྟེ། དཔེར་ན་སྤྱིན་བསྲེག་གི་
.སྐབས་སུ་བྱུང་བའི་སོ་རྩི་ནི། ཀུན་གཟིགས་ལྔ་པ་ཆེན་པོའི་དྲིས་ལན་ཞིག་ཏུ། སོ་རྩི་ཞེས་
པ་ལེགས་སྦྱར་སྐད་དུ་ཏ་མཱུ་ར། ཕལ་སྐད་དུ་པ་ཎ་ཟེར། འཕགས་ཡུལ་དུ་མགྲོན་གྱི་ཟས་
ཞིམ་པོའི་གྲས་སུ་བརྩིས་པ་ཞིག་ཡིན་ལ་གོ་ལ་ཞེས་
ད་ལ་གོ་ལ་ཞེས་པ་ལྷ་ར་མ་ཎས་ཀླུའི་ཡུལ་ནས་བླངས་
པའི་ཤིང་གི་ལོ་མ་ལག་མགོ་ཙམ་ཡོད་པ་དེ་ལ་ཟེར་རོ། །གོ་ཡུ་ནི་སུ་པ་རི། རྡོ་ཇ་ནི་ཁ་ཡ་ར།
ཅུ་ནག་ཅེས་པ་མུ་ཏིག་བསྲེགས་བའི་ཐལ་བའམ་དུང་ངམ་མགྲོན་བུའམ་རྡོ་དཀར་གང་ཡང་
རུང་བ་བསྲེགས་པའི་ཐལ་བ་སྟེ་དེ་དག་བསྲེས་པའི་རྫས་ལས་རྩི་ཞེས་བྱའོ། །
ཞེས་གསུངས་ལ། ར་བསྒྲེང་ནོ་མོན་ཧན་བསྟན་པར་རབ་རྒྱས་ཀྱིས་མཛད་པའི་ཚེ་
དཔག་མེད་ལྷ་དགུའི་སྤྱིན་སྲེག་ལས། གོ་ལའི་ཕྱེ་མ་ནི་ད་ལྟ་བལ་བོ་དང་འབྲུག་པའི་ལག་
ཏུ་ཡོད་པའི་བལ་བོའི་སྐད་ལ་གོལ། འབྲུག་པའི་སྐད་ལ་སྦྲང་ན་ཞེས་པ་ལོ་མ་སྔོན་པོར་
བྱས་པ་དེ་ཡིན། ཞེས་གསུངས་ཤིང་། དེང་སང་གོ་ལའི་ཕྱེ་མ་ཞེས་པ་འདི་ལ་ཀ་བེད་དམ་ཀུ་
བེའི་འབྲས་བུ་ཡིན་ཟེར་བ་དང་། ཡང་རྒྱའི་ཡུལ་གྱི་ཤྲཱི་ཀཱ་ཟེར་བ་དེའི་འབྲས་བུ་ཀཱ་ཅིར་
ཞེས་པ་ལ་བྱེད་པ་དང་། བ་རུ་ར་ཡིན་ཟེར་བ་དང་། གོ་ཡུའམ་པིང་ལང་གི་ལོ་མ་ཡིན་ཟེར་
བའི་ངོས་འཛིན་སྣ་ཚོགས་ཡོད་ཀྱང་དེ་དག་མཐའ་གཅིག་ཏུ་མི་འཐད་ཟེར་མི་རུང་བ་
436ལ



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
བཞིན་ནོ། །ཤེལ་དང་རྡོ་རྗེ་མེ་ཏོག་དང་ཞེས་པ་ནི། གོང་དུ་སྨོས་པ་ལྟར་གྱི་བུམ་རྫས་དེ་
དག་མི་འབྱོར་ན་དྲི་མ་མེད་ཅིང་ཤེལ་ལྟར་དྭངས་པའི་ཆོས་སྐུ་དང་། རྡོ་རྗེ་ལྟར་རྒྱུན་ཐམས་
ཅད་ཀྱིས་བརྒྱན་པའི་ལོངས་སྐུ་དང་
། མེ་ཏོག་ལྟར་ཡིད་དུ་འོང་ཞིང་མཛེས་པའི་སྤྲུལ་སྐུ་སྟེ་
སྐུ་གསུམ་མཚོན་པའི་ཕྱིར་དུ་ཤེལ་དང་རྡོ་རྗེ་དང་མེ་ཏོག་གསུམ་གཞུག་པར་བྱ་ཞེས་པའི་
དོན་ནོ། །
དཔལ་ལྡན་འགྲོ་བའི་མེ་ལོང་གིས་མཛད་པའི་བྱ་བ་བསྡུས་པ་ལས། རྣམ་རྒྱལ་བུམ་
པའི་ནང་དུ་རིན་པོ་ཆེ་ངེས་ཅན་དུ་འཇུག་དགོས་པར་ཡང་བཤད་དོ། །བུམ་པའི་མགུལ་
ཆིངས་ནི་རས་གཙང་མས་བྱ་ཞིང་མ་འབྱོར་ན་གོས་དར་སོགས་ཀྱིས་ཀྱང་རུང་ཞིང་ཐོར་
ཅོག་གསུམ་པའི་ཚུལ་དུ་དཀྲི་བར་བྱ་བ་རྗེ་བླ་མའི་དགོངས་པ་ཡིན་ཏེ། སྔགས་རིམ་ཆེན་མོ་
ལས། མགུལ་ཆིངས་རས་ཞེས་ཕལ་ཆེ་བ་ལས་གསུངས་ལ། ཁ་ཅིག་ཏུ་གོས་ཞེས་སྤྱིར་སྨོས་
ཤིང་དམ་ཚིག་རྡོ་རྗེས་སྣམ་བུ་ལ་ཡང་བཤད་པས་ལོངས་མ་སྤྱད་པའི་རས་གཙང་མ་རྙེད་ན་
དར་ལ་སོགས་པ་ཇི་ལྟར་རིགས་པ་ལས་བྱའོ། །རས་ལ་ཁ་ཚར་མ་ཉམས་པ་ཞེས་ཀྱང་
དཀྱིལ་ཆོག་འགའ་ཞིག་ཏུ་བྱུང་ངོ་། །མགུལ་ཆིངས་ལ་སྔོག་འདི་བྱ་རྒྱ་གཞུང་གི་དཀྱིལ་
ཆོག་རྣམས་ན་མི་གསལ་ལ། སངས་རྒྱས་གསང་བའི་རྣམ་འཇོམས་ཀྱི་འགྲེལ་པར་གཞན་
དུ་ལོངས་མ་སྤྱད་པའི་རས་གཙང་མས་ཐོར་ཅོག་གསུམ་གྱི་ཚུལ་དུ་དཀྲིའོ་ཞེས་གསུངས་
པས་དེ་བཞིན་དུ་བྱའོ། །ཞེས་གསུངས་པའི་ཕྱིར། རྒྱལ་པོ་རྟག་ཏུ་ཁྲུས་གྱིས་ཤིག་ཅེས་པའི་
རྒྱལ་པོ་ནི་ཀུན་གཞི་སྟེ་དེ་ལ་ནང་གི་ཁྲུས་བྱས་པས་གློ་བུར་གྱི་དྲི་མ་དག་ན་བློན་པོ་ལྟ་བུ་
ཉོན་ཡིད་དང་འབངས་ལྟ་བུ་ཚོགས་དྲུག་གི་དྲི་མ་ཡང་འདག་པར་འགྱུར་བའི་ཕྱིར་རོ། །
སྨྲས་པ། སྔོན་བྱོན་མཁས་པའི་བཤད་སྲོལ་མ་ཉམས་པར། །འགྲེལ་པ་འགྲེལ་
བཤད་དག་ལས་ཉེར་བསྡུས་པའི། །ཕུན་ཚོགས་གཏམ་བཟང་སྤེལ་བའི་ཚུལ་འདི་ལ། །
ལ437



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དབང་པོའི་ནུས་མཐུ་སྨིན་པ་སུ་ཞིག་བསྙོན། །ཚིག་ཙམ་སྙིང་པོར་འཆེལ་བའི་རྟོག་གེ་ལ། །
འདི་ཡི་ལེགས་ཆ་གཟེགས་མ་ཕྲ་མོ་ཙམ། །སྙིང་ལ་འབྱོར་བར་དཀའ་མོད་དེ་ལྟ་ནའང་། །
མཁས་པས་བརྟགས་ན་ད་གཟོད་གསལ་བར་འགྱུར། །མི་བཟད་དུས་ཀྱི་འགྱུར་བ་མཐུ་
བརྟས་པས། །རྣམ་དཔྱོད་སྤྱན་དཀྱུས་རིང་བ་ཕལ་མོ་ཆེས། །ཆོས་བརྒྱད་སྒྱུ་མའི་གར་ལ་ལྟད་
མོས་གཡེང་། །ལེགས་པར་བཤད་ཆོས་དོན་དུ་གཉེར་བ་སུ། །དེ་ཕྱིར་གཞན་ལ་ངེས་པར་
ཕན་ཐོགས་པའི། །བསམ་པ་མེད་ཅིང་ལས་འབྲས་མི་བསླུ་བས། །རང་ལ་ཆོས་ཀྱི་བག་
ཆགས་བརྟས་པའི་སླད། །ཡི་གེར་བཀོད་པའི་ངལ་བ་བསྟེན་ཙམ་ཡིན། །རང་གི་མི་ཤེས་
ཉེས་པའི་བཙོག་ཆུ་ཡིས། །ལེགས་བཤད་གཙང་མ་ཡན་ལག་བརྒྱད་ལྡན་ཆབ། །བསླད་
པར་གྱུར་ཆེད་བསམ་བཞིན་མ་བྱས་ཀྱང་། །ནོར་འཁྲུལ་འོང་བ་བྱིས་པའི་ཆོས་ཉིད་དོ། །
དེས་ན་ཆོས་ལ་དབང་ཟ་མི་རུང་ཞིང་། །རྣམ་པར་སྨིན་པའང་ཤིན་ཏུ་ལྕི་བའི་ཕྱིར། །
བློ་གྲོས་དམན་པའི་དབང་གིས་ནོངས་གྱུར་གང་། །བཤགས་ཡུལ་དམ་པའི་སྤྱན་སྔར་
བདག་འཆགས་སོ། །ཚུལ་འདིར་ཐུན་རེ་ཙམ་དུ་ཡི་རངས་པའི། །ཚངས་པ་མཚུངས་པར་
སྤྱོད་པའི་གྲོགས་པོ་དག །སྟོན་བརྒྱ་མྱོང་ཞིང་བརྒྱ་ཕྲག་བགྲང་བྱ་རུ། །སྲོག་གི་ཀ་བ་གཡོ་
མེད་བརྟན་གྱུར་ཅིག །དེས་མཚོན་དགེ་བས་ཕན་བདེའི་རྩ་ལག་ཆེ། །ཞྭ་སེར་བསྟན་པའི་
སྙིང་པོ་ལྷ་ཡི་རྔ། །བཤད་སྒྲུབ་དབྱུ་གུས་བསྐུལ་ལས་ཕྱོགས་ཀྱི་མཐར། །རྫོགས་ལྡན་དུས་
ཀྱི་སྙན་པ་གྲགས་པར་ཤོག །ཚེ་རབས་ཀུན་ཏུ་རྒྱལ་བསྟན་ཁོ་ན་ཉིད། །ཐར་འདོད་རྣམས་
ཀྱི་འཇུག་སྒོར་ཡིད་ཆེས་ཏེ། །ལུས་སྲོག་འཆད་ཀྱང་གཏོང་བར་མི་ཕོད་པའི། །སྙིང་སྟོབས་
ཆེན་པོས་བསྟན་པ་འཛིན་གྱུར་ཅིག །
ཅེས་རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་པ་ལེགས་བཤད་གངྒཱའི་རྒྱུན་
བཟང་ཞེས་བྱ་བ་འདི་ནི་ལྷ་ལྡན་སྨོན་རམས་པ་ཨ་ལག་ཤ་ངག་དབང་བསྟན་དར་གྱིས་
438



རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་འགྲེལ་པ་ལེགས་བཤད་གངྒཱའི་རྒྱུན་བཟང་།
བགྱིས་པའོ། །བཀྲ་ཤིས་པར་གྱུར་ཅིག །ཞེས་པ་འདི་ནི་སྐུ་འབུམ་བྱམས་པ་གླིང་དུ་པར་དུ་
བསྒྲུབས་པའོ།། །།
༤439ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །རྡོ་རྗེ་རྣམ་པར་འཇོམས་པའི་གཟུངས་བཟླ་དུས་དམིགས་
རིམ་ཟིན་བྲིས་ཤིན་ཏུ་གསལ་བ་བཞུགས་སོ། །
ཀརྨ་ཆགས་མེད།
ན་མོ་བཛྲ་བི་དཱ་ར་ཎ་ཡེ། རྣམ་འཇོམས་འདི་ནི་བྱ་རྒྱུད་ཡིན་པ་ཡིས། །ཤ་ཆང་སྤངས་
ནས་གཙང་སྦྲ་ཆེ་བར་དགོས། །འོན་ཀྱང་རྒྱུད་དོ་ཅོག་གི་རྩ་བ་སྟེ། །རྒྱུད་སྡེ་བཞི་ཀ་ལྟར་དུ་
ཉམས་ལེན་རུང་། །བི་མ་མི་ཏྲ་ནས་བརྒྱུད་དཀར་པོ་འདི། །ཤ་ཆང་ལ་སོགས་སྤངས་ཡང་
མི་དགོས་ཤིང་། །དྲན་རྫོགས་སྒོམ་ཆོག་སྤྱན་འདྲེན་མེད་ཀྱང་རུང་། །དེ་ཕྱིར་ཀུན་ལ་ཕན་ཆེ་
འདི་ཉིད་བཤད། །མངོན་རྟོགས་ངག་ཏུ་བརྗོད་ནི་མི་དགོས་ཏེ། །གཟུངས་ཉིད་འདོན་ཚེ་
ཡིད་ཀྱིས་བསྒོམས་པས་ཆོག ། སྟོང་པའི་ངང་ལས་སྐད་ཅིག་དྲན་རྫོགས་སུ། །རང་ཉིད་
དམ་ཚིག་ཡེ་ཤེས་དབྱེར་མེད་པའི། །བདག་ཉིད་རྣམ་པར་འཇོམས་པ་སྟོན་ཟླའི་མདོག །
དཀར་ལ་ཅུང་ཟད་སྔོ་བའི་མདངས་ཆགས་པ། །ཞལ་གཅིག་སྤྱན་གསུམ་ཅུང་ཟད་ཁྲོ་ཞིང་
འཛུམ། །དབུ་སྐྲ་ཐོར་ཚུགས་རིན་ཆེན་དབུ་བརྒྱན་དང་། །དབུ་གཙུག་རིགས་བདག་རང་
ཆས་རྡོར་སེམས་མཚོན། །ཕྱག་གཡས་རྡོ་རྗེ་རྩེ་ལྔ་ཐུགས་ཀར་འཛིན། །གཡོན་པས་བུམ་པ་
ལྟེ་བའི་ཐད་དུ་བསྣམས། །སྣ་ཚོགས་དར་དང་རིན་ཆེན་རྒྱན་གྱིས་སྤྲས། །ཞབས་གཉིས་རྡོ་རྗེ་
440



རྡོ་རྗེ་རྣམ་པར་འཇོམས་པའི་གཟུངས་བཟླ་དུས་དམིགས་རིམ་ཟིན་བྲིས་ཤིན་ཏུ་གསལ་བ།
སྐྱིལ་མོ་ཀྲུང་གིས་ནི། །པདྨ་ཉི་ཟླ་བརྩེགས་པའི་གདན་ལ་བཞུགས། །ཡེ་ཤེས་རང་འོད་
འཁྲུགས་པའི་དབུས་ན་གསལ། །དེ་ཡི་ཐུགས་ཀར་ཟླ་བའི་དཀྱིལ་འཁོར་སྟེང་། །ཧཱུྃ་ཡིག་
དཀར་ལ་སྔོ་བའི་མདངས་ཆགས་པ། །དེ་མཐར་གཟུངས་སྔགས་གཡས་སུ་འཁོར་བ་
ལས། །འོད་ཟེར་ཁ་དོག་སྣ་ཚོགས་ཕྱོགས་བཅུར་འཕྲོས། །བདག་དང་སེམས་ཅན་ཀུན་གྱི་
སྒྲིབ་པ་སྦྱངས། །དུས་གསུམ་རྒྱལ་བ་སྲས་བཅས་ཐམས་ཅད་ཀྱི། །ཐུགས་རྗེ་བྱིན་རླབས་
འོད་ཟེར་རྣམ་པར་བསྡུས། །ཐུགས་ཀའི་ཧཱུཾ་དང་སྔགས་ཕྲེང་ལ་ཐིམ་པས། །སྔགས་ཕྲེང་དེ་
ལས་ཡེ་ཤེས་བདུད་རྩི་བབ། །བདག་ལུས་ཡེ་ཤེས་བདུད་རྩིས་ལྟེམ་གྱིས་གང་། །སྡིག་སྒྲིབ་
མི་གཙང་གྲིབ་དང་ནད་གདོན་རྣམས། །འོག་སྒོ་རྐང་མཐིལ་བ་སྤུའི་བུ་ག་ནས། །ནག་
མདངས་ཉིལ་ཉིལ་ཕྱིར་ཐོན་རང་གི་ལུས། །དྲི་མེད་ཤེལ་སྒོང་ལྟ་བུ་གྱུར་བསྒོམ་ཞིང་། །
གཟུངས་སྔགས་བཟླ་བ་རང་དོན་དམིགས་རིམ་ཡིན། །གཞན་གྱི་རིམ་གྲོའི་དོན་དུ་འདོན་པའི་
ཚེ། །རང་ཉིད་རྣམ་འཇོམས་སྐུ་ཚེ་རི་བོ་ཙམ། །ཕྱག་གཡོན་བུམ་པ་དཀར་པོ་མཆུ་ཡོད་པ། །ཁ་
རྒྱུན་ཁྲོ་ཞལ་དཀར་པོས་མཚན་པ་འཛིན། །བུམ་པའི་ནང་དུ་ཟླ་བའི་དཀྱིལ་འཁོར་སྟེང་། །
ཧཱུྃ་ཡིག་དཀར་ལ་སྔོ་མདངས་ཆགས་པའི་མཐར། །གཟུངས་སྔགས་གཡས་སུ་འཁོར་བའི་
འོད་ཟེར་གྱིས། །རྣམ་འཇོམས་ཁྲོ་བོ་བཅུ་སོགས་སངས་རྒྱས་དང་། །བྱང་སེམས་ཀུན་གྱི་
བྱིན་རླབས་འོད་དེས་བསྡུས། །བུམ་ལྷའི་ཧཱུཾ་དང་སྔགས་ཕྲེང་ལ་ཐིམ་པས། །བདུད་རྩིའི་
རྒྱུན་བབས་བུམ་པ་ལྟེམ་གྱིས་གང་། །བུམ་པའི་མཆུ་ནས་བདུད་རྩིའི་ཆུ་རྒྱུན་ནི། །རྐྱལ་
པའི་ཁ་ནས་འོ་མ་བྱོ་བཞིན་བབ། །ནད་པ་ལ་སོགས་བསྲུང་བྱ་གང་ཡིན་གྱི། །སྤྱི་བོར་
བབས་ནས་འགའ་ཞིག་ཚངས་བུག་ཞུགས། །ལུས་ཀྱི་ཕྱི་ནང་གཉིས་ཀ་བཀྲུས་པ་ཡིས། །
སྡིག་སྒྲིབ་ནད་གདོན་གྲིབ་དང་མི་གཙང་དག །ལུས་ཀུན་དྲི་མེད་ཤེལ་སྒོང་ལྟར་གྱུར་
བསྒོམ། །དེ་དག་ལན་གཅིག་བསྒོམས་པ་མ་ཡིན་ཏེ། །གཟུངས་ནི་ཇི་ཙམ་འདོན་པའི་ཡུན་
441ལ



་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ཡིས། །ཕྱེད་ཡན་རང་དོན་ཕྱེད་མན་གཞན་དོན་བསྒོམ། །རང་དོན་དམིགས་པར་བསྙེན་
སྒྲུབ་གཉིས་འདུས་ཏེ། །ལྷ་སྒོམ་བསྙེན་པ་འཕྲོ་འདུས་སྒྲུབ་པ་ཡིན། །གཞན་དོན་དམིགས་
པ་ལས་སྦྱོར་ཡིན་པའོ། །དེ་ནས་བསྐྱེད་རིམ་བསྡུ་སོགས་མི་དགོས་ཏེ། །སྒོམ་མཁན་ངོ་བོ་
ལྟ་བ་རང་གིས་འཐུས། །རྡོ་རྗེ་ཞེས་བྱ་མི་ཆོད་མི་ཤིགས་པ། །སེམས་ཉིད་ངོ་བོ་འགྱུར་བ་
མེད་པ་ཡིན། །དམྱལ་བའི་མེས་ཀྱང་བསྲེགས་པར་མི་ནུས་ཏེ། །དེ་ཕྱིར་སྲ་བ་བརྟན་པ་
ཞེས་བྱའོ། །དེ་ཉིད་རྟོགས་ན་འཁོར་བའི་སྡུག་བསྔལ་ཀུན། །རྣམ་པར་འཇོམས་པར་བྱེད་
པས་རྣམ་འཇོམས་ཟེར། །དེ་ཕྱིར་རང་སེམས་ངོ་བོ་ཉིད་ལ་བལྟ། །དེ་ལྟར་བལྟ་ཞིང་བཟླས་
ཀྱང་ལེགས་པ་ཡིན། །བགེགས་རིགས་སྟོང་ཕྲག་ཞི་བ་ལ་སོགས་པའི། །སྨོན་ལམ་ཤེས་བརྗོད་
སྤྱི་ལྟར་བྱ་བའོ། །པདྨ་མཐར་ཕྱིན་ཞེས་བྱས་བསྐུལ་བའི་ངོར། །རཱ་ག་ཨ་སྱས་ཉུང་ལ་ཟབ་
པར་གདེམས། །ཉེས་པ་མཆིས་ན་ཡེ་ཤེས་ལྷ་ལ་བཤགས། །དགེ་བས་གཞན་ཕན་དཔག་
མེད་འབྱུང་བར་ཤོག ། མངྒ་ལཾ།། །།
༤442ལ



༄༅། །རྡོ་རྗེ་རྣམ་པར་འཇོམས་པའི་གཟུངས་ཀྱི་
མཆན་འགྲེལ་བཞུགས་སོ། །
འཇམ་མགོན་མི་ཕམ་རྒྱ་མཚོ།
རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་རཱ་ཎི། བོད་སྐད་དུ། གཉིས་སུ་མེད་པའི་ཡེ་
ཤེས་ཀྱི་རྡོ་རྗེ་ཡིས་བདུད་དང་ཉོན་མོངས་ཐམས་ཅད་རྣམ་པར་འཇོམས་པ་དེ་ཉིད་
གཟུངས་སུ་བྱིན་གྱིས་བརླབས་པའམ་ཤར་བ་ཞེས་བྱ་བའི་གཟུངས་འདི་ཡང་རྡོ་རྗེ་ལྟར་མི
ཕྱེད་ལ་མི་མཐུན་རྒུད་པ་ཐམས་ཅད་འཇོམས་པའི་མཐུ་དང་ལྡན་པའི་ཕྱིར་རོ། །སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
གླེང་གཞི་ནི་གཟུངས་འདི་སྐད་ཕྱག་ན་རྡོ་རྗེ་སྡུད་པ་པོ་བདག་གིས་སངས་རྒྱས་
ལས་ཐོས་པ་ཡི་དུས་གཅིག་ན། སྟོན་པ་བཅོམ་ལྡན་འདས་ཕྱི་རྡོ་རྗེའི་གདན་བྱང་ཆུབ་
ཤིང་དྲུང་ན་བཞུགས་ཏེ་བདུད་བརྟུལ་པའི་ཚེ་དང་ནང་རྡོ་རྗེ་ཡེ་ཤེས་ཀྱི་གནས་ལ་ཞུགས་
སམ་ཡང་ན་རི་རབ་ཀྱི་བྱང་ཤར་རྡོ་རྗེ་རི་རབ་ཟོམ་ན་བཞུགས་དུས་ཀྱང་འཆད་ལ།
རྒྱལ་པོ་ལོག་པའི་སྙིང་པོ་མ་སྐྱེས་དགྲའི་རྐང་པར་ལྕགས་ཀྱི་སྡིག་པས་བཟུང་ཞིང་དེས་ཕ་
བསད་མི་དགེ་བཅུ་བྱས་པས་མི་མིན་འཁྲུགས་ཏེ་ནད་སྣ་ཚོགས་བཏང་བས་སེམས་ཅན་
༤443ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྡུག་བསྔལ་བ་གཟུངས་འདིས་སྐྱབས་ནས་བསྟན་པར་བཙུད་ཅེས་ཀྱང་གསུངས། གང་
ལྟར་ཡང་སངས་རྒྱས་ཀྱི་མཐུས་ལག་ན་རྡོ་རྗེའི་ལུས་ཐམས་ཅད་ཚོགས་གཉིས་ལས་བྱུང་
བའི་ཡེ་ཤེས་ཀྱི་སྐུ་མི་ཤིགས་པ་རྡོ་རྗེར་བྱིན་གྱིས་བརླབས་ནས་དེ་ཉིད་རྟོགས་པའི་ངོ་བོ་
རྡོ་རྗེའི་ཏིང་ངེ་འཛིན་ནམ་འདིའི་དཀྱིལ་འཁོར་སོགས་སྤྲུལ་བར་བྱེད་པའི་ཏིང་ངེ་འཛིན་
ལ་སྙོམས་པར་ཞུགས་སོ། །
དེ་ནས་རྒྱུ་གང་གིས་ན་ལག་ན་རྡོ་རྗེས་སངས་རྒྱས་ཀྱི་མཐུ་དང་། སངས་རྒྱས་
ཐམས་ཅད་ཀྱི་བྱིན་གྱིས་རླབས་དང་། བྱང་ཆུབ་སེམས་ད་
སེམས་དཔའ་ཐམས་ཅད་ཀྱི་བྱིན་གྱིས་
རླབས་ཀྱིས་གང་བཤད་ན་གཟུངས་ཀྱི་ངོ་བོ་གཞི་ཐུགས་ཡེ་ཤེས་རྡོ་རྗེའི་མཚན་ཉིད་རྡོ་རྗེ་
ཁྲོ་བོ་ལས་རྡོ་རྗེ་གཏུམ་པོ་སོགས་བཞི་བྱུང་བའམ་ཡང་ན། དཀྱིལ་འཁོར་གྱི་ལྷ་རྡོ་རྗེའི་ཁྲོ་
བོ་རྣམས་ཀྱི་བྱིན་རླབས་དང་ཐུགས་རྗེ་སྔགས་སུ་ཤར་བ་ལའང་བཤད་དོ། །ཁྱད་པར་ནི་རྡོ་
རྗེའི་སྙིང་པོ་འདི་རབ་ཏུ་སྨྲས་ཏེ་ཞེས་སམ་རྡོ་རྗེ་སྙིང་པོས་སྨྲས་ཞེས་རྡོ་རྗེ་སྙིང་པོ་ཕྱག་ན་
རྡོ་རྗེ་ལ་འཆད་པའང་ཡོད་དོ། །དེའི་ཁྱད་པར་གྱི་ཡོན་ཏན་ནི་རྡོ་རྗེའི་ཆོས་བདུན་ཏེ། རྟོག་
པས་མི་ཕྱེད་པའམ་བདུད་སོགས་ཀྱིས་མི་ཆོད་པ། རྩ་བར་གྱུར་པས་སམ་མཚན་མའི་རྟོག་
པས་མི་ཤིགས་པ། ཕྱིན་ཅི་མ་ལོག་པར་ཡང་དག་པར་བདེན་པ། འདུས་བྱས་མིན་པ་
སྲ་བ། མི་རྟག་པ་མིན་པས་བརྟན་པ། ཐམས་ཅད་མཁྱེན་པའི་ཡེ་ཤེས་ཀྱིས་ཐམས་ཅད་
དུ་ཐོགས་པ་མེད་པ། མི་འཇིགས་པ་བཞི་དང་ལྡན་པས་སམ་གང་ལས་ཀྱང་མཆོག་དུ་
གྱུར་པས་ཐམས་ཅད་དུ་མ་ཕམ་པའོ། །
དེ་ཡང་ཕྱི་རོལ་གྱི་རྡོ་རྗེ་དང་ཆོས་བདུན་པོ་དེས་མཚུངས་ཏེ། སྲ་བརྟན་སྙིང་ལྡན་ཁོང་
སྟོང་མེད།མི་ཕྱེད་མི་ཤིགས་མི་འཇིག་པས། རྡོ་རྗེ་ཞེས་ནི་བརྗོད་པའོ། །ཞེས་སོ། །འདིས་རྡོ་
རྗེ་བསྟན། རྣམ་པར་འཇོམས་པ་ནི་འདི་མན་ཆད་ཀྱིས་བསྟན་ཏེ།ཡེ་ཤེས་དེས་གཟུང་འཛིན་
ལ444ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
ཅན་གྱི་སེམས་ཅན་བདུད་སོགས་ཐམས་ཅད་སྐྲག་པར་བྱེད་པ་སྟེ་འཚེ་བའི་བསམ་པ་
གཏོང་བའོ། །སེམས་ཅན་དེ་ཐམས་ཅད་ཀྱི་སྤོབས་པ་མ་ལུས་པ་འཇིལ་བར་བྱེད་པ།
གཞན་གྱིས་དམོད་པའི་རི གས་སྔགས་ཐམས་ཅད་ནུས་མེད་དུ་གཅོད་པ ར་བྱེད་པ།
རིགས་སྔགས་ཐམས་ཅད་ཀྱི་ནུས་པ་འཆིང་ཞིང་གནོན་པར་བྱེད་པ། ཡེ་ཤེས་མངོན་དུ་གྱུར་
དུས་འཁོར་བའི་རྒྱུའི་ལས་སམ་འཚེ་བའི་སྔགས་སོགས་ཐམས་ཅད་འཇོམས་པར་བྱེད་པ།
དེར་མ་ཟད་སེམས་ཅན་གཞན་གྱིས་རང་ལ་བྱས་པའི་ལས་ཐམས་ཅད་འཇིག་པར་བྱེད་
པ། མི་མིན་འབྱུང་པོའི་གདོན་ཐམས་ཅད་བརླག་པར་བྱེད་པ་སྟེ་འདི་ཡན་ཚར་གཅོད་
པའི་ལས་སོ། །གདོན་གྱིས་ཟིན་པ་ཐམས་ཅད་ལས་ཐར་བར་བྱེད་པ། འབྱུང་པོ་ཡི་
རིགས་ཐམས་ཅད་སྔགས་འདིའམ་ཡེ་ཤེས་རྡོ་རྗེས་དབང་དུ་བྱས་ནས་འགུགས་པར་བྱེད་
པ།རང་གི་རིགས་སྔགས་ཀྱི་ལྷ་སོགས་ལའང་རང་གི་ལས་ཞི་སོགས་གང་འདོད་པ་ཐམས་
ཅད་ཚུལ་བཞིན་དུ་བྱེད་དུ་འཇུག་པ། སྔར་མ་གྲུབ་པ་ཡི་སྔགས་རྣམས་འདིས་གྲུབ་པར་
བྱེད་པ། སྔར་གྲུབ་པ་རྣམས་འབྲས་བུ་ཆུད་མི་ཟ་བར་བྱེད་པ། འདི་དང་གཏན་གྱི་དངོས་
གྲུབ་གང་འདོད་པ་ཐམས་ཅད་རབ་ཏུ་སྦྱིན་པ། ཕྱི་ནང་གི་བགེགས་ལས་སེམས་ཅན་
ཐམས་ཅད་སྲུང་བ། ནད་སོགས་ཞི་བ། ཚེ་དཔལ་སོགས་རྒྱས་པ། གནོད་པར་བྱེད་པའི་
སེམས་ཅན་ཐམས་ཅད་རེངས་པར་བྱེད་པ་སོགས་དྲག་པོ་དང་། དྲན་པ་ཉམས་པས་
རྨུགས་པའམ་རྨོངས་ཤིང་དབང་དུ་འདུ་བར་བྱེད་པ་སྟེ་འདི་ཡན་ཕན་འདོགས་ཀྱི་ལས་སོ། །
ཡང་ན་རེངས་རྨུགས་གཉིས་དྲག་ཤུལ་གྱི་ལས་སུ་འདུའོ། །དེ་ལྟར་གསང་སྔགས་ཀྱི་མཐུ་
ཆེན་པོ་འདི་སངས་རྒྱས་ཀྱི་མཐུས་ལག་ན་རྡོ་རྗེས་རབ་ཏུ་སྨྲས་སོ། །
གསང་སྔགས་དེ་གང་ཞེ་ན། ན་མོ་རཏྣ་ཏྲ་ཡཱ་ཡ་དཀོན་མཆོག་གསུམ་ལ་ཕྱག་
འཚལ་ལོ། །ན་མ་ཧྥ་ཊན ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ་བསམ་པ་ཐམས་
445ལ



་པ་ཡ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་རྫོགས་པར་བྱེད་པའི་གནོད་སྦྱིན་གྱི་སྡེ་དཔོན་ཆེན་པོ་ཐུགས་དྲག་པོ་དང་ལྡན་པའི་
ཕྱག་ན་རྡོ་རྗེ་ལ་ཕྱག་འཚལ་ལོ། །ཏདྱ་ཐཱ། འདི་ལྟ་སྟེ། ཨོ་ཏུ་ཊ་ཏུ་ཊ་ཆོས་ཀྱི་དབྱིངས་ཀྱི་
ཡེ་ཤེས་ལས་བྱུང་བའི་སྤྲུལ་པས་བདག་དང་གཞན་གྱི་ཉོན་མོངས་པ་ལ་སོགས་པ་རྣམས་
མཐར་མཛོད་ཅིག་ཅེས་པདྨས་གསུངས། ཡང་བི་མའི་རྣམ་བཤད་ལྟར་ན་ཡེ་ཤེས་ལྷའི་ངོ་བོ་
ཡིན་པས་ཉོན་མོངས་པ་ཐམས་ཅད་སོད་སོད་ཅེས་པའོ། །ཏྲོ་ཊ་ཡ་ཏྲོ་ཊ་ཡ། ཤིན་ཏུ་སོལ་
ཅིག་གམ་ཕྱག་ན་རྡོ་རྗེའི་བྱིན་རླབས་ཀྱིས་རབ་ཏུ་སོད་སོད། སྤུ་ཊ་སྤུ་ཊ་སྤྱོར་ཅིག་གམ་
བདག་གི་བགེགས་ཐམས་ཅད་ཟུངས་ལ་ཡེ་ཤེས་ཀྱི་མེས་སྲེགས་སྲེགས། སྤོ་ཊ་ཡ་སྤྲོ་ཊ་
ཡ་ཤིན་ཏུ་སྤྱོར་ཅིག་གམ་ཡེ་ཤེས་ཀྱི་ཐོ་བས་རྡུངས་ཤིག་རྡུངས་ཤིག །བྷུཎྜ་བྷུཎྜ་ཐར་བར་
མཛོད་ཅིག་གམ་ཐུགས་རྗེའི་ལྕགས་ཀྱུས་ཟུངས་ལ་བསྐྱོད་ཅིག་བསྐྱོད་ཅིག་
རྩ་པ་ཡ་བསྲེག་ཏུ་མ་བཏུབ་པ་རྣམས་གཞན་དུ་ཤིན་ཏུ་འབྱེར་བར་མཛོད་ཅིག་གམ་
ལེགས་པར་སྐྱོད་ལེགས་པར་སྐྱོད། སརྦ་ས་ཏྭ་ནི་སེམས་ཅན་ཐམས་ཅད་ལ་ཐུགས་རྗེས་
གཟིགས་ཤིག །བོ་དྷ་ཡ་བོ་དྷ་ཡ་ཁམས་གསུམ་གྱི་སེམས་ཅན་ཐམས་ཅད་བྱང་ཆུབ་ཏུ་
སེམས་བསྐྱེད་ཅིག །སམ་བྷོ་དྷ་ཡ་སམ་བྷོ་དྷ་ཡ་ཤིན་ཏུ་གནས་པར་མཛོད་ཅིག་གམ་འགྲོ་
བ་ཐམས་ཅད་ཁོང་དུ་ཆུད་པར་མཛོད་ཅིག །སྒྱུ་མ་
པར་མཛོད་ཅིག །བྷ་མ་བྷ་མ་ཕྱུང་ཤིག་གམ་བྱང་ཆུབ་སེམས་
དང་མི་ལྡན་པའི་བགེགས་ཐམས་ཅད་སོད་ཅིག སམ་བྷུ་མ་ཡ་སམ་བྷཱ་མ་ཡ་ཤིན་ཏུ་
ཕྱུངས་ཤིག་གམ་ཕྱིན་ཅི་ལོག་གི་ཉོན་མོངས་པ་ཐམས་ཅད་ཐུགས་རྗེས་ལེགས་པར་སོད་
ཅིག །སརྦ་བྷཱུ་ཏཱ་ནི་གདོན་དང་འབྱུང་པོ་ཐམས་ཅད་གཏུབས་ལ་ཐུགས་ཡེ་ཤེས་ཀྱི་སྤྱན་
གྱིས་གཟིགས་ཤིག །ཀུན་ཀུནྟ་གནོད་པ་རྣམས་དུམ་བུར་མཛོད་ཅིག་གམ་གདོན་ཐམས་
ཅད་རྡུངས་ཤིག །སམ་ཀུཊྚ་ཡ་སམ་ཀུཊྚ་ཡ་ཤིན་ཏུ་དུམ་བུར་མཛོད་ཅིག་གམ་འཇིག་རྟེན་
ན་གནོད་པར་བྱེད་པ་ཐམས་ཅད་བྱམས་པའི་ཐུགས་རྗེས་རྡུངས་ཤིག །སརྦ་ཤཱ་ཙུན་ནཱི་དགྲ་
ལ446ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
བགེགས་ཐམས་ཅད་ཡང་དག་པའི་ཡེ་ཤེས་ཀྱིས་སྲེགས་ཤིག །གྷ་ཊ་གྷ་ཊ་ཐམས་ཅད་
ཐུགས་རྗེས་སོད་ཅིག་གམ་བརྩེ་བ་མེད་པ་རྣམས་གཞན་དུ་བསྐྲད་པར་མཛོད་ཅིག སམ་
གྷ་ཊ་ཡ་སམ་གྷ་ཊ་ཡ་ལེགས་པར་སོད་ཅིག་གམ་ཤིན་ཏུ་ཕྱིན་པར་མཛོད་ཅིག སརྦ་བི་
བཛྲ་བཛྲ་ལས་ཐམས་ཅད་རིག་པ་ཅན་ཁྱོད་ཀྱི་རྡོ་རྗེས་མཛོད་ཅིག་གམ་རྡོ་རྗེ་འབར་བས་
འགྲུབ་པར་གྱིས་ཤིག །སྤོ་ཊ་ཡ་བཛྲ་བཛྲ་ཡེ་ཤེས་ཀྱི་རྡོ་རྗེ་འབར་བས་ཉོན་མོངས་པ་
ཐམས་ཅད་སོད་ཅིག་གམ་གཏོར་ཅིག ། ཀ་ཊ་བཛྲ་བཛྲ་ཡེ་ཤེས་གྲུབ་པའི་རྡོ་རྗེ་འབར་
བས་ཉོན་མོངས་པ་ཐམས་ཅད་ཆོད་ཅིག་གམ་བསད་པར་མཛོད་ཅིག །མ་ཊ་བཛྲ་བཛྲ་
བྱང་ཆུབ་སེམས་ཀྱི་རྡོ་རྗེས་གདུག་པ་ཐམས་ཅད་གཏུབས་ཤིག་གམ་དུམ་བུར་མཛོད་ཅིག་
མ་ཐ་བཛྲ་བཛྲ་ཡེ་ཤེས་ཀྱི་རྡོ་རྗེས་བགེགས་ཐམས་ཅད་ཐུལ་ཅིག་གམ་ཕུག་ཅིག་པའོ། །
ཨཊྚ་ཧཱ་ས་ནི་ལ་བཛྲ་ཁྱོད་ཀྱི་ཡེ་ཤེས་ཀྱི་རྡོ་རྗེ་སྔོན་པོ་ཕྱག་ན་བསྣམས་པས་དབྱུངས་པ་
དང་བཅད་པའི་ཕྲིན་ལས་མཛོད་ཅིག་གམ་རྡོ་རྗེ་རྣོན་པོ་མེ་འདྲ་བས་ཉོན་མོངས་པའི་བག་
ཆགས་ཐམས་ཅད་ཆོད་ཅིག སུ་བཛྲ་ཡ་སྭཱ་ཧཱ། ལས་ཐམས་ཅད་ཆོས་ཀྱི་དབྱིངས་རྣམ་པར་
དག་པའི་ཡེ་ཤེས་ཀྱིས་ལེགས་པར་མཛོད་ཅིག་གམ་ཐུགས་ཡང་དག་པར་མཁྱེན་པའི་རྡོ་རྗེ་
ཆོས་དབྱིངས་རྣམ་པར་དག་པ་ལ་ལེགས་པར་སྤྱོད་ཅིག །
འདི་ཡན་ཆོད་རྡོ་རྗེ་སྙིང་པོར་བྱིན་གྱིས་བརླབས་པའི་གསང་སྔགས་སོ། །དེ་ལྟར་ཆོས་
ཀྱི་དབྱིངས་ཀྱི་ཡེ་ཤེས་ལ་བསྐུལ་པ་བསྟན་ནས། ཡེ་ཤེས་བཞི་ལ་སྤྱིར་བསྐུལ་བ་བསྟན་པའི་
ཕྱིར། ཧེ་ཕུལླ་ནི་རུ་ཕུལླ་མེ་ལོང་ལྟ་བུའི་ཡེ་ཤེས་ལ་སོགས་པ་ལས་སྤྲུལ་པའི་ཁྲོ་བོ་རྣམས་
ཀྱིས་སྡུག་བསྔལ་ཆེན་པོའི་རྒྱུ་རྣམས་གཅོད་ཅིག་པའམ་རྡོ་རྗེ་འབར་བས་ཁམས་གསུམ་
པའི་ཉོན་མོངས་པ་རྣམས་ཐུགས་རྗེ་འབར་བས་ཆོད་ཅིག །གྲོསྒྱུ་ཀུལླ་གཞོམ་པར་མཛོད་
ཅིག་གམ་སེམས་ཅན་ཐམས་ཅད་ཀྱི་གཤིན་རྗེའི་སྡུག་བསྔལ་ཐམས་ཅད་ཆོམས་ཤིག །མི་
~447ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལི་ཙུསླུ། ཀུ་རུ་ཀུལླ་དག་པར་མཛོད་ཅིག་གམ་དཔལ་རྟ་མགྲིན་སྔོན་པོ་འབར་བས་སྡུག་
བསྔལ་ཐམས་ཅད་སྤྱོད་ཤིག །བཛྲ་བི་ཛ་ཡ་ཡཱ་སྭཱ་ཧཱ། རྣམ་པར་རྒྱལ་བའི་ཡེ་ཤེས་ཀྱི་རྡོ་རྗེས་
ཞི་བར་མཛོད་ཅིག་གམ་ཁྲོ་བོ་བདུད་རྩི་འཁྱིལ་པས་ཉོན་མོངས་ཐམས་ཅད་བདུད་རྩིར་
བྱིན་གྱི་རློབས་ཤིག ཀཱི་ལི་ཀཱི་ལཱ་ཡ་
པ་སྨཱ་ཧཱ་ཡེ་ཤེས་ཀྱི་ཕུར་བུས་ཞི་བའི་ལས་མཛོད་ཅིག་
གམ་ཁྲོ་བོ་སྟོབས་པོ་ཆེའི་དྲག་ཤུལ་གྱིས་མཛོད་ཅིག །ཀ་ཊ་ཀ་ཊ་ཁྲོ་བོའི་རྒྱལ་པོས་བདུད་
ཐམས་ཅད་སྤ་བཀོངས་ཤིག །མ་ཊ་མ་ཊ་འགྲོ་རྣམས་མྱ་ངན་ལས་འདས་པའི་བདེ་བ་ལ་
སྦྱོར་ཅིག་གམ་ཁྲོ་བོ་ཧཱུྃ་ཀ་རས་ཉོན་མོངས་པ་ཐམས་ཅད་ལས་སྐྱོབས་ཤིག །ར་ཊ་ར་ཊ་
སྡུག་བསྔལ་རྣམས་མེད་པར་མཛོད་ཅིག་གམ་ཁྲོ་བོ་པདྨ་འཁྱིལ་པས་ཉོན་མོངས་པ་ཐམས་
ཅད་ཞི་བར་མཛོད་ཅིག །མོ་ཊ་ན་པྲ་མོ་ཊ་ནཱ་ཡ་སྭཱ་ཧཱ་མི་མཐུན་པའི་ཕྱོགས་རྣམས་ལས་
བསྒྲལ་བར་མཛོད་ཅིག་གམ་ཡེ་ཤེས་ཀྱི་རྡོ་རྗེ་འབར་བས་གཤིན་རྗེ་གཏོགས་ཤིག །ཙ་ར་ནིཉྩ་
རི་དཔལ་ཕུན་སུམ་ཚོགས་པ་ལ་སྦྱོར་ཤིག་གམ་ཁྲོ་རྒྱལ་ནཱི་ལ་དཎྜས་བདག་དང་སེམས་
ཅན་རྣམས་ལ་ཚེ་དང་དབང་སྩོལ་ཅིག །ཧ་ར་ཧ་ར་ཉོན་མོངས་པ་སོགས་ཕྲོགས་ཤིག་གམ་
ཡེ་ཤེས་ཀྱི་གཤོག་པས་འཁོར་བའི་སྡུག་བསྔལ་ལས་སྐྱོབས་ཤིག །ས་ར་ས་ར་སྙིང་པོའམ་
ཕུལ་དུ་བྱུང་བའི་བློ་སྐྱེད་ཅིག །མཱ་ར་ཡ་མདོར་ན་ཡེ་ཤེས་བཞིའི་རང་བཞིན་གྱིས་བར་དུ་
གཅོད་པ་རྣམས་ཞི་བར་མཛོད་ཅིག་གམ་ཉོན་མོངས་པ་རྣམས་སོད་ལ་རྡུལ་དུ་རློག་ཅིག །
དེ་ལྟར་ཐུགས་ཀྱི་རང་བཞིན་ཡེ་ཤེས་ལ་བསྐུལ་བ་བསྟན་ནས། ཁྲོ་བོ་རྣམས་སྐུའི་རང་
བཞིན་ལ་བསྐུལ་བ་བསྟན་པའི་ཕྱིར། བཛྲ་བི་ད་ར་ཎཱ་ཡ་སྭཱ་ཧཱ། རྡོ་རྗེ་རྣམ་པར་འཇོམས་
པའི་སྐུའི་རང་བཞིན་གྱི་བག་ཆགས་ངན་པའི་དྲི་མ་རྣམས་ཞི་ཞིང་མེད་པར་མཛོད་ཅིག་
གམ་ལས་མཛོད་ཅིག །ཙྪིནྡ་ཙྪིནྡ་རྟ་མགྲིན་གྱིས་ཉོན་མོངས་པ་ཐམས་ཅད་ཚར་ཆོད་ཅིག །
བྷིནྡ་བྷིནྡ་ཕྱེ་མར་རློགས་ཤིག་པའམ་སྡུག་བསྔལ་ཐམས་ཅད་ཞི་བར་གྱིས་ཤིག །མ་ཧཱ་ཀཱི་
~448ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
ལི་ཀཱི་ལ་ཡ་སྭཱ་ཧཱ། ཁྱེད་ཀྱི་སྐུའི་ཕུར་བུ་ཆེན་པོས་ཉོན་མོངས་སོགས་ཞི་པར་མཛོད་ཅིག་
གམ་ཁྲོ་བོ་སྟོབས་པོ་ཆེས་ཉོན་མོངས་པ་ཐམས་ཅད་ཞི་བར་མཛོད་ཅིག །བྷནྡྷ་བྷནྡྷ་མ་རུང་
པ་རྣམས་ཆིངས་ཤིག་གམ་ཁྲོ་བོ་ཊཀྐི་རཱ་ཛས་གདུགས་ཅན་གྱི་བདུད་རྣམས་ཟུངས་ལ་
ཆོམས་ཤིག །ཀྲོ་དྷ་ཀཱི་ལི་ཀཱི་ལ་ཡ་སྭཱ་ཧཱ་ཁྲོས་ཤིང་འཁྲུགས་པའི་ཕུར་བུས་ལས་ངན་པ་
རྣམས་མེད་པར་མཛོད་ཅིག་གམ་ཁྲོ་བོ་བདུད་རྩི་འཁྱིལ་པས་གདུག་པ་རྣམས་ཞི་བར་
མཛོད་ཅིག་ཅེས་གཙོ་སྔགས་སོ། །ཁྲོ་བོ་བཞིའི་སྙིང་པོའི་སྒོ་ནས་བསྐུལ་བ་བསྟན་པའི་
ཕྱིར། ཙུ་རུ་ཙུ་རུ་ཁྲོ་བོ་ཨ་མོ་གྷ་པཱ་ཤས་ཕྲིན་ལས་མཛོད་ཅིག །ཙཎཱ་ཁྲོ་བོ་རྒྱལ་པོ་ཚུར་སྤྱོན་
དམ་ཚིག་ལ་དགོངས་ཤིག །ཀཱི་ལི་ཀཱ་ལཱ་ཡ་སྭཱ་ཧཱ་ཁྲོ་བོ་ཆེན་པོ་རྡོ་རྗེ་གཏུམ་པོས་ཕུར་བུས་
བགེགས་རྣམས་ཞི་བར་མཛོད་ཅིག་གམ་ཁྲོ་བོ་བདུད་རྩི་འཁྱིལ་བའི་ཐུགས་ཚད་མེད་པའི་
གསུང་སྒྲས་ཐམས་ཅད་བྱང་ཆུབ་སེམས་སུ་ཞི་བར་མཛོད་ཅིག །ཏྲཱ་ས་ཡ་ཏྲཱ་ས་ཡ་ཁྲོ་བོ་མ་
ཧཱ་བ་ལས་བགེགས་སྐྲོད་ཅིག །བཛྲ་ཀཱི་ལི་ཀཱི་ལཱ་ཡ་སྭཱ་ཧཱ་ཁྲོ་ཆེན་ཀཱི་ལི་ཀཱི་ལཱ་ཡ་ཡི་ཕུར་
བུས་བགེགས་རྣམས་སྐྲག་པར་མཛོད་ཅིག །ཧ་ར་ཧ་ར་བཛྲ་དྷ་རཱ་ཡ་སྭཱ་ཧཱ་ཁྲོ་ཆེན་རྡོ་རྗེ་
འཆང་སྟེ་རྡོ་རྗེ་བེ་ཅོན་གྱི་ཕུར་བུས་བགེགས་རྣམས་འདར་བར་མཛོད་ཅིག་གམ་རྡོ་རྗེ་
འབར་བའི་སྒོ་བ་བཞིས་བགེགས་ཐམས་ཅད་སྲེགས་ཤིག ། པྲ་ཧ་ར་པྲ་ཧ་ར་ཁྲོ་ཆེན་
བདུད་རྩི་འཁྱིལ་བས་མཚན་མའི་རྟོག་པ་ཐམས་ཅད་ཞི་བར་མཛོད་ཅིག །བཛྲ་པྲ་བྷ་ཌཱནཱ་
སྭཱ་ཧཱ་ཁྲོ་ཆེན་རྡོ་རྗེ་ཐོ་བའི་ཕུར་བུས་བགེགས་རྣམས་མེད་པར་མཛོད་ཅིག་གམ་བྱང་
ཆུབ་ཀྱི་སེམས་རྡོ་རྗེ་འབར་བས་ཉོན་མོངས་བག་ཆགས་ཐམས་ཅད་ཞི་བར་མཛོད་ཅིག །
དེ་ལྟར་སྙིང་པོའི་སྒོ་ནས་བསྐུལ་བ་བསྟན་ནས། དེ་དག་གསུང་གི་སྒོ་ནས་བསྐུལ་བ་
བསྟན་པའི་ཕྱིར། མ་ཏི་སྦི་ར་བཛྲ་བློ་གྲོས་ཕུལ་དུ་བྱུང་བ་རྣམས་ཀྱི་སེམས་ཀྱི་རྡོ་རྗེ་ལྟར་
བརྟན་ཞིང་མི་གཡོ་བར་མཛོད་ཅིག་གམ་བློ་བརྟན་པའི་རྡོ་རྗེ་བྱང་ཆུབ་སེམས་ཀྱི་རང་
~449ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་དུ་ལྡན་པར་གྱིས་ཤིག །ཤུ་ཏི་སྤྱི་ར་བཛྲ་ཤིན་ཏུ་བརྟན་པའི་རྡོ་རྗེས་ལེགས་པའི་
ཡོན་ཏན་དང་ལྡན་པར་གྱུར་ཅིག་གམ་ལེགས་པར་བརྟན་པར་མཛོད་ཅིག །པྲ་ཏི་སྦེ་ར་
བཛྲ་སོ་སོར་བརྟན་པའི་རྡོ་རྗེས་བདག་གི་ལུས་བརྟན་པར་མཛོད་ཅིག་གམ་རབ་ཏུ་བརྟན་
པར་མཛོད་ཅིག ། མ་ཧཱ་བཛྲ་ཆེན་པོ་རྡོ་རྗེས་བདུད་ལས་རྒྱལ་བར་མཛོད་ཅིག་གམ་ཆེན་
པོ་རྣམས་ཀྱི་ཚུལ་དུ་བརྟན་པར་མཛོད་ཅིག །ཨ་པྲ་ཏི་ཧ་ཏ་བཛྲ་རབ་ཏུ་གཡོ་བ་མེད་པའི་
ཡེ་ཤེས་ཀྱི་རྡོ་རྗེ་ལེགས་པར་གསོལ་ཅིག །ཨ་མོ་གྷ་བཛྲ་དོན་ཡོད་པའི་རྡོ་རྗེས་གཞན་
ཐམས་ཅད་འཇོམས་པའམ་ཡེ་ཤེས་ཆེན་པོའི་ཕྲིན་ལས་རྣམས་དོན་ཡོད་པར་མཛོད་ཅིག །
ཨེ་ཧེ་ཧི་བཛྲ་ཡེ་ཤེས་ཀྱི་རྡོ་རྗེ་དང་ལྡན་པ་གདུལ་བྱའི་རྒྱུད་ལ་གཤེགས་ཤིག་གམ་བདེན་
པའི་རྡོ་རྗེས་བདག་འཁོར་བ་ལས་དྲོངས་ཤིག །ཤྲཱི་གྷཾ་བཛྲ་དྷཱ་རཱ་ཡ་སྭཱ་ཧཱ་དཔའ་བར་འགྲོ་
བའི་རྡོ་རྗེས་རིངས་པར་བདག་གི་ལས་འགྲུབ་པར་མཛོད་ཅིག་གམ་མྱུར་དུ་ཞི་བའི་ལས་
མཛོད་ཅིག །དྷ་ར་དྷ་ར་ནི་སྒོ་བཞིའི་སྲུང་བ་བསྟན་ཏེ་བྱང་ཆུབ་སེམས་ཀྱི་རང་བཞིན་
ཐམས་ཅད་ཁྱེར་ལ་གཟུངས་སུ་གྱིས་སམ་འབྱུང་པོ་རྣམས་ཟུངས་ཤིག ། དྷི་རི་དྷི་རི་དབྱིངས་
ཀྱི་རང་བཞིན་ཆོས་ཉིད་དང་ལྡན་པར་གྱིས་སམ་འབྱུང་པོ་བཟུང་ཟིན་པ་རྣམས་ཐོགས་ཤིག །
དྷུ་རུ་དྷུ་རུ་ལུས་ཐོམ་
དུ་ལུས་ཐམས་ཅད་ཐུགས་རྗེས་ཟུངས་ལ་ཐོགས་ཤིག་གམ་བཏགས་པ་རྣམས་མི་
འཆོར་བར་མཛོད་ཅིག །སརྦ་བཛྲ་ཀུ་ལ་མཱ་བརྟ་ཡ་སྭཱ་ཧྭ་རྡོ་རྗེ་འཁོར་ལོ་དང་བཅས་པས་
བདག་ལ་བྱིན་གྱིས་རློབས་ཤིག་གམ་རྡོ་རྗེའི་རིགས་ཐམས་ཅད་ཀྱིས་ཞི་བ་དང་ལྡན་པའི་བྱིན་
གྱི་རླབས་མཛོད་ཅིག ། ཨ་མུ་ཀ་མཱ་
ཀ་མཱ་ར་ཡ་ཕཊ་བདག་དུས་མ་ཡིན་པའི་འཇིགས་པ་ལས
བཟློག་ལ་བདུད་ཐམས་ཅད་ཆོམས་ཤིག་གམ་བར་དུ་གཅོད་པ་རྣམས་བཟློག་པ་གསོད་
པའི་ལས་མཛོད་ཅིག །ན་མ་ས་མནྟ་བཛྲ་ཏིཾ་ཀུན་ཏུ་བཟང་པོའི་ཡེ་ཤེས་རྡོ་རྗེའི་རང་བཞིན་
གྱིས་དབང་བསྐུར་ཅིག་གམ་རྡོ་རྗེའི་རང་བཞིན་གྱིས་བདག་ཀུན་ནས་ཕྱག་འཚལ་བའི་
~450
t



རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
གནས་སུ་མཛོད་ཅིག །སརྦ་བཛྲ་ཀུ་ལ་མཱ་བཏྟཱ་ཡ་སྟོབས་པོ་ཆེས་དབང་བསྒྱུར་ཅིག་གམ་ ་
སྟོབས་ཆེན་པོ་དང་ལྡན་པ་རྣམས་ཀྱིས་བསྟོད་ཅིང་དགྱེས་པའི་གནས་སུ་མཛོད་ཅིག །མ་
ཧཱ་བཱ་ལེ་སྟོབས་པོ་ཆེས་མགྱོགས་པ་རླུང་དང་འདྲ་བར་དབང་བསྐུར་ཅིག །ཀ་ཊ་བེ་ཏ་ཏུ་
ལེ་ཡེ་ཤེས་ཀྱི་མཆེ་བས་ཉོན་མོངས་པའི་བདུད་ཐུལ་ཅིག ཨ་ཙ་ལི་ཁམས་གསུམ་རྣམ་
རྒྱལ་གྱི་སྤྲུལ་བས་དབང་བསྐུར་ལ་སྐྱོབས་ཤིག་གམ་བགེགས་རྣམས་ཐོབ་ལ་མི་གཡོ་བར་
མཛོད་ཅིག །མཎྜ་ལེ་མ་ཡེ་དཀྱིལ་འཁོར་གྱི་ཕྱིའི་སྲུང་མ་རྣམས་ཀྱིས་སྤྲུལ་པའི་ངོ་བོ་ཉིད་
ཀྱི་ཆེ་བ་སྣ་ཚོགས་སུ་སྣང་བའོ། །ཨ་ཏི་བཛྲ་རྡོ་རྗེ་བཟང་པོས་ཐམས་ཅད་ལ་སྐྱོབས་ཤིག་
གམ་ཡེ་ཤེས་མཆོག་དང་ལྡན་པ་རྣམས་ཀྱིས་དཀྱིལ་འཁོར་སྐྱོང་བ་རྣམས་བདག་ལ་འགོ་
བར་མཛོད། མ་ཧཱ་བ་ལེ་བེ་ག་ར་ཎ་ར་ཎ་སྟོབས་པོ་ཆེས་མགྱོགས་པ་རླུང་དང་འདྲ་བས་
གནོད་པ་ཐམས་ཅད་ཞི་བའམ་མེད་པར་མཛོད་ཅིག །ཨ་ཛི་ཏེ་ཛཱ་ལ་ཛཱ་ཎ་ལ་ཡང་དག་
པའི་ཤེས་རབ་ཀྱིས་བདུད་དང་ལོག་འདྲེན་རྣམས་སྲེགས་ཤིག་གམ་ཡེ་ཤེས་ཆེན་པོའི་མེ་
འབར་བར་མཛོད་ཅིག །ཏི་ཊི་ཏི་ཊི་པང་ ར་བས་སྡུག་བསྔལ་ལས་
སྐྱོབས་ཤིག་གམ་རབ་ཏུ་འབར་བར་བསྡུས་པས་གནོད་པ་རྣམས་ལས་སྲུངས་ཤིག །ད་ཧ་ད་
ཧ་བདག་གི་ཉོན་མོངས་པ་རྣམས་སྲེགས་ཤིག །ཏེ་ཛོ་བ་ཏི་ཡང་དག་པའི་ཤེས་རབ་ཀྱིས་
གཏི་མུག་པ་རྣམས་སོལ་ཅིག་གམ་གཟི་བརྗིད་དང་ལྡན་པའི་མེས་སྲེག་པར་མཛོད་ཅིག །ཏི་
ལི་ཏི་ལི་སྡུག་བསྔལ་ཐམས་ཅད་མེད་པར་གྱིས་ཤིག་གམ་བཅད་པར་མཛོད་ཅིག ། བྷནྡྷ་
བྷནྡྷ་བགེགས་དང་འབྱུང་པོ་ཐམས་ཅད་ཆིངས་ཤིག་གམ་སྲེགས་ཤིག །མ་ཧཱ་བ་ལེ་སྟོབས་
པོ་ཆེས་ལས་མཛོད་ཅིག །བཛྲ་ཨངྐུ་ཤ་ཛཱ་ལཱ་ཡ་སྭཱ་ཧྭ་རྡོ་རྗེ་འཁོར་ལོ་མེ་དང་འདྲ་བས་
མཚན་མ་ཐམས་ཅད་ཞི་བར་མཛོད་ཅིག་གམ་རྡོ་རྗེའི་ལུས་འབར་བ་དང་ལྡན་པའི་སྟོབས་
ཆེན་པོས་བགེགས་རྣམས་ཞི་ཞིང་མེད་པར་མཛོད་ཅིག །དེ་ཡན་ཆད་ཁྲོ་བོ་བཅུའི་རང་གི་
•མེ་སོ་སོར་འབར་བས་
༠༡
~451ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་བཤད་པའོ། །
ད་ནི་ཡེ་ཤེས་ཀྱི་ཁྲོ་བོ་ལག་ན་རྡོ་རྗེའི་རང་བཞིན་སྟོན་ཏེ། ན་མོ་རཏྣ་ཏྲ་ཡཱ་ཡ།
དཀོན་མཆོག་གསུམ་ལ་ཕྱག་འཚལ་ལོ། །ན་མཉྩ་ཎྜ་བཛྲ་པཱ་ཎ་ཡེ ་གནོད་སྦྱིན་གྱི་སྡེ་
དཔོན་ཆེན་པོ་ལག་ན་རྡོ་རྗེ་ལ་ཕྱག་འཚལ་ལོ། །མ་ཧཱ་ཡཀྵ་སེ་ནཱ་པ་ཏ་ཡེ་སྔགས་ཀྱི་
མགོན་པོ་སྟེ་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེའི་ཡེ་ཤེས་ཀྱི་ངོ་བོར་བཞུགས་
པའོ། །ཏདྱ་ཐཱ་འདི་ལྟ་སྟེ། ཨོཾ་ནི་རབ་བསྔགས་ཏེ་བཀྲ་ཤིས་པའི་དོན་ནོ། །ཧ་ར་ཧ་ར་བཛྲ་
ཡེ་ཤེས་ཀྱི་ལག་ན་རྡོ་རྗེ་དབུས་སུ་བཞུགས་པ་སྟེ་གཙོ་བོའི་སྔགས་སོ། །ཡང་ན་གདུགས་པ་
ཅན་རྣམས་ཀྱི་སྲོག་ཡེ་ཤེས་ཀྱི་རྡོ་རྗེས་ཕྲོགས་ཤིག་པའོ། །མ་ཐ་མ་ཐ་བཛྲ་ཧཱུྃ་ཀ་ར་གཤིན་
རྗེ་གཤེད་དུ་བསྟན་པ་སྟེ་ཡེ་ཤེས་ཀྱི་རྡོ་རྗེས་དེ་དག་ལ་བརྡེག་པར་མཛོད་ཅིག །དྷུ་ན་དྷུ་ན་
བཛྲ་མཚན་མ་ཐམས་ཅད་འཇོམས་པས་ཁམས་གསུམ་རྣམ་རྒྱལ་གྱི་སྙིང་པོའོ། །དེ་ཧ་ད་
ཧཱ་བཛྲ་རྟ་མགྲིན་གྱི་སྙིང་པོ་སྟེ་ཡེ་ཤེས་རྡོ་རྗེས་སྲེགས་ཤིག་པའོ། །པ་ཙ་པ་ཙ་བཛྲ་བདུད་
རྩི་འཁྱིལ་བའི་སྙིང་པོ་སྟེ་ཡེ་ཤེས་རྡོ་རྗེས་ཚོམས་ཤིག་པའོ། །དྷ་ར་དྷ་ར་བཛྲ་སྟོབས་པོ་ཆེའི་
སྙིང་པོ་སྟེ་གནོད་པ་ཅན་འབྲོས་པ་རྣམས་ཟུངས་ཤིག་པའོ། །དྷཱ་ར་ཡ་སྣ་ར་ཡ་བཛྲ་གཞན་
གྱིས་མི་ཐུབ་པའི་སྙིང་པོ་སྟེ་ཡེ་ཤེས་ཅན་ཁྱེད་ཀྱིས་འཁོར་རྣམས་འཛིན་དུ་ཆུག་ཅིག་པའོ། །
དཱ་རུ་ཎ་དཱ་རུ་ཎ་བཛྲ་མི་གཡོ་མགོན་པོའི་སྙིང་པོ་སྟེ་དྲག་ཏུ་ཟུངས་ཤིག་པའོ། །ཙྪིནྡ་ཙྪིན་
བཛྲ་དབྱུག་པ་སྔོན་པོའི་སྙིང་པོ་སྟེ་བཟུང་ཟིན་པ་རྣམས་རྡོ་རྗེས་ཆོད་ཅིག་པའོ། །བྷིནྡྷ་
བྷིནྡྷ་བཛྲ་ཧཱུཾ་ཕཊ་པདྨ་འཁྱིལ་བའི་སྙིང་པོ་སྟེ་ཡེ་ཤེས་ཀྱི་རང་བཞིན་གྱི་ཐུགས་ཀྱིས་ཁོས་
ཤིག་པའོ། །དེ་ཡན་ཆད་ཁྲོ་བོའི་རང་བཞིན་བཤད་པ་སྟེ་ཁྲོ་བོ་དང་སྦྱར་ཚུལ་འདི་ལ་
འགྲེལ་པ་རྣམས་སུ་འདྲ་མིན་མང་དུ་མཆིས་ཀྱང་འདིར་བཤད་པ་ནི་སློབ་དཔོན་བི་མ་ལའི་
དགོངས་པའོ། །
~452



རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
ན་མ་ཤྩཎྜ་བཛྲ་ཀྲོ་དྷཱ་ཡ་དངོས་གྲུབ་ཀྱི་མཆོག་འགྲུབ་པའི་ཕྱིར་ཁྲོ་བོ་རྡོ་རྗེ་གཏུམ་
པོ་ལ་ཕྱག་འཚལ་ལོ། །ད་ནི་སྒོ་མ་བཞིའི་དོན་སྟོན་ཏེ། ཧུ་ལུ་ཧུ་ལུ་ཤར་གྱི་སྒོ་བས་
བགེགས་དང་འབྱུང་པོ་ཐམས་ཅད་ཚུར་དྲངས་ཤིག་གམ་དྲག་ཏུ་ཁུག་ཅིག །ཏིཥྛ་ཏིཥྛ་ལྷོའི་
སྒོ་བས་ཆིངས་ཤིག་གམ་བདག་གི་མདུན་དུ་གནས་པར་མཛོད་ཅིག །བྷནྡྷ་བྷནྡྷ་ནུབ་ཀྱི་སྒོ་
བས་བགེགས་དང་ལོག་འདྲེན་ཐམས་ཅད་ཆོམས་ཤིག་གམ་ཆིངས་ཤིག །ཧ་ན་ཧ་ན་བྱང་
གི་སྒོ་བས་གཏོགས་ཤིག་གམ་བཅིང་པ་རྣམས་ལ་རྡེགས་ཤིག་པའོ། །ཨ་མྲྀ་ཏེ་ཧཱུྃ་ཕཊ༔
ཅེས་པ་ནི་བདུད་རྩི་འཁྱིལ་བའི་སྔགས་ཏེ། ལས་དེ་དག་ཐམས་ཅད་ཀྱང་མཐར་ཕྱིན་ཅིང་
ཕྱིར་མི་ལྡོག་པའི་ས་ལ་བཞག་ནས་འཆི་བ་མེད་པའི་གནས་ལ་སྦྱོར་བར་མཛོད་ཅིག་ཅེས་
གང་གི་སྔགས་ཐམས་ཅད་ཀྱི་ལྷག་ཆད་ཁ་སྐོང་བའོ། །
དེ་ལྟར་ཁྲོ་བོ་རྣམས་ཀྱི་དོན་བཤད་ནས། ད་ནི་གཟུངས་ཀྱི་ཕན་ཡོན་བསྟན་པ་ནི།
སྔོན་བསགས་པའི་རྒྱུ་སྡིག་པ་མི་དགེ་བ་མཚམས་མེད་པ་ལ་སོགས་པ་ཐམས་ཅད་བྱང་
བར་བྱས་ནས། འབྲས་བུ་སྡུག་བསྔལ་བ་ཐམས་ཅད་མེད་པར་བྱེད་དོ། །རྡོ་རྗེ་ལྷུན་པོ་རི་
རབ་ཟོམ་ལ་སོགས་པར་ཕྱག་ན་རྡོ་རྗེའི་རྒྱུད་བརྒྱ་རྩ་བརྒྱད་སོགས་མདོ་སྡེ་དང་རྒྱུད་དོ་
ཅོག་མཐའ་དག་གི་རྩ་བ་ནི་འདི་ཡིན་ཏེ། འཇིག་རྟེན་དང་འཇིག་རྟེན་ལས་འདས་པ་སངས་
རྒྱས་ཀྱི་ཡོན་ཏན་གྱི་བར་གྱི་དཔལ་ཀུན་གྱིས་ནི་ལེགས་པར་བརྒྱན་པར་འགྱུར་རོ། །དེ་
ཡང་སེམས་ཅན་གྱི་སྡུག་བསྔལ་གྱི་བྱེ་བྲག་ཡིད་དབང་གཙོ་བོར་གྱུར་པའི་དབང་པོ་རྣམས་
ཉམས་པ་དང་། སྔོན་གྱི་ལས་ཀྱིས་ཚེ་ཟད་པ་དང་འཕྲལ་གྱི་རྐྱེན་ལས་ཚེ་ཉམས་པ་དང་།
ལས་ཀྱི་དབང་གིས་འབྱོར་བ་དང་མི་ལྡན་པ་སོགས་ཕུན་སུམ་ཚོགས་པ་མིན་པ་སྟེ་རྒུད་
པའི་ཕྱོགས་གང་གི་རྒྱུད་ལ་ཆགས་པ་སྟེ་ཡོད་པ་དང་། འདས་མ་འདས་ཀྱི་ལྷ་རྣམས་ཀྱིས་
རྒྱབ་ཀྱིས་ཕྱོགས་པ་སྟེ་གྲོགས་མི་བྱེད་པ་དང་། ལྟ་གཡེལ་བའི་རྟགས་སུ་རང་གི་གཉེན་
~453



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་སྔར་མཛའ་སྡུག་གི་སྐྱེ་བོ་ཡང་རང་ལ་སྡང་བ་
ང་བ་དང་། བྲམ་ཟེའམ་རང་གི་འཁོར་གྱི་
བྲན་དང་བཟའ་མི་ལ་སོགས་གདོན་སོགས་གཞན་གྱིས་གཙེས་པའམ་ཡང་བྲན་སོགས་
དམན་པ་གཞན་གྱིས་བརྙས་པ་དང་། གང་ཕན་ཚུན་སེམས་མཐུན་པ་མ་ཡིན་པ་དང་།
ནོར་དང་ལོངས་སྤྱོད་རྒུད་ནས་འགྲིབ་པས་ནི་གནོད་པ་དང་། སེམས་མི་བདེ་བའི་མྱུ་
ངན་དང་ལུས་ངལ་བ་དང་ཤ་ཟ་སོགས་ཀྱིས་གནོད་པ་དང་། རྒྱལ་པོའི་ཆད་པ་དང་མེ་ཆུ་
གཅན་གཟན་སོགས་ཀྱིས་འཇིགས་ཤིང་སྐྲགས་པ་དང་ནི་བདེ་བས་ཕོངས་པ་དང་། ར་ཧུ་
སོགས་གཟའ་དང་སྨིན་དྲུག་སོགས་རྒྱུ་སྐར་ངན་པ་དང་དྲང་སྲོང་གི་དམོད་པ་སོགས་བྱད་
སྟེམས་དང་། མཐུ་ཆེ་བ་སྲིན་པོ་སོགས་མི་བཟད་པའི་གདོན་གྱིས་ཉེན་པ་དང་། སེམས་
མྱ་ངན་དང་ལུས་ངལ་དུ་བ་ལས་བྱུང་བ་ཡིས། དབང་པོ་ཉམས་པ་ནས་མྱ་ངན་ངལ་བའི་
བར་གྱི་རྟགས་སུ་གྱུར་པའི་རྨི་ལམ་སྡིག་པ་སྟེ་ངན་པ་སྡུག་བསྔལ་གྱི་རྟགས་དཔེར་ན་དེ་
བཞིན་གཤེགས་པ་བྱང་ཆུབ་སྙིང་པོར་གཤེགས་ཀར་བདུད་ལ་མྱ་ངན་གྱི་སྔ་ལྟས་རྨི་ལམ་
སོ་གཉིས་བྱུང་བར་རྒྱ་རོལ་ལས་གསུངས་པ་ལྟ་བུ་མཐོང་ན་ཡང་། གང་ཟག་དེ ས་ནི་དེ་
བཟློག་པའི་ཐབས་སུ་དཀྱིལ་འཁོར་གྱི་ཆོ་ག་རྫོགས་པར་བྱས་ནས་སློབ་དཔོན་གྱིས་བདུད་
རྩིའི་བུམ་པས་སློབ་མའི་སྤྱི་བོར་དབང་བསྐུར་ཞིང་ཁྲུས་ཀྱིས་ལུས་ཕྱི་ནང་རབ་ཏུ་བཀྲུས་
པའི་གཙང་མ་ཡིས། བྱང་ཆུབ་ཀྱི་སེམས་བསྐྱེད་ནས་མདོ་སྡེ་དམ་པ་འདི་ཉིད་མཉན་པ་
དང་བཀླག་པར་གྱིས་ཤིག །ནང་གི་ཁྲུས་ནི་གང་དག་ཆོས་ལ་སེམས་པས་ཡིད་དགེ་བ་
འཚེ་བ་མེད་པའི་སེམས་གཡོ་སྒྱུ་སོགས་སྤངས་པས་དང་བོའམ་དད་པ་དང་ལྡན་ཞིང༌།
སྲོག་ཆགས་ཀྱི་རྒྱུ་ལས་མ་བྱུང་བའི་རས་སོགས་གཙང་མའི་གོས་དང་དྲི་ཞིམ་པོའི་མེ་ཏོག་
སོགས་ཀྱིས་ལུས་རབ་ཏུ་བརྒྱན་ཏེ་ཞེས་སྔོན་ལ་སྟ་གོན་དུ་གནས་པས། དངོས་གཞི་ཟབ་
མོ་རྟོགས་དཀའ་བ་སངས་རྒྱས་ཁོ་ནའི་ཡེ་ཤེས་ཀྱི་སྤྱོད་ཡུལ་དུ་གྱུར་པ། མདོ་སྡེ་འདི་ནི་
454



ས་
རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
ཉན་ཅིང་ཀློག་པར་བྱེད་ན། མདོ་སྡེ་ཟབ་མོ་འདི་ཡི་བདེན་པའི་གཟི་བརྗིད་ཀྱིས། སྲོག་
ཆགས་དག་ནི་ཐམས་ཅད་ཀྱི་རྒྱུད་ཀྱི་ཉོན་མོངས་པ་དང་། སྡུག་བསྔལ་གྱི་བྱེ་བྲག་དབང་
པོ་ཉམས་པ་སོགས་མི་བཟད་པ་ཡི་ནད་འབྲུམ་བུ་ཕོལ་མིག་མཛེ་ལ་སོགས་པ་རྣམ་
ཀྱང་བྱང་ཞིང་། དེ་དག་ཐམས་ཅད་ཡོངས་སུ་ཞི་བར་བལྟའོ། །དེའི་འོག་ཏུ་བདེ་བ་ཐོབ་
པའི་རྟགས་སྟོན་ཏེ། མཐོང་བའི་ཆོས་འདི་ལའང་ཚེ་རིང་བ་དང་བསོད་ནམས་དག་ཀྱང་
འཕེལ་བར་འགྱུར་ཞིང༌། ཚེ་རབ་གཞན་གྱི་སྡིག་པ་ཀུན་ལས་ཀྱང་རྣམ་པར་ཐར་བར་
འགྱུར་རོ། །
ད་ནི་བུམ་པའི་ཆོ་གར་བསྟན་ཏེ། རིན་པོ་ཆེ་དབང་གི་རྒྱལ་པོའམ་མུ་ཏིག་མིག་མེད་
སོགས་ནོར་བུ་དང་ཡུངས་ཀར་དང་རྩྭ་དུར་བ་དང་། གསེར་སོགས་རིན་ཆེན་སྣ་ལྔ་བས་
སོགས་ཀྱི་སྐྱོན་ནམ་རྨ་མེད་པ་དང་ཙནྡྲ་གོར་ཤིང་སོགས་དྲི་ཞིམ་པོ་ཅན་བཅས་དང་།
ཤེལ་རིགས་དང་རྡོ་རྗེ་ཕ་ལམ་དང་བྱིན་གྱིས་བརླབས་པའི་མེ་ཏོག་སྔོན་པོ་དང་བཅས་པ་
རྣམས་ཏེ། འདི་ལ་སློབ་དཔོན་བི་མ་ལས་ནི་ཡུངས་ཀར་སོགས་འབྲུ་ལྔ་གསེར་སོགས་རིན་
པོ་ཆེ་ལྔ་ཙནྡན་སོགས་དྲི་ལྔ་ཤེལ་སོགས་སྙིང་པོ་ལྔ་རྣམས་སུ་བཞེད་དོ། །བུམ་པའི་རྒྱུ་ནི་
ཛམ་བུའི་ཆུ་ཡི་གསེར་རམ་ཡང་ན་ནི། དངུལ་གྱི་བུམ་པ འམ་ཟངས་དག་ཀྱང་རུ་
གྲངས་ཀྱང་ལྔའམ་གཅིག་གང་རུང་གསར་པ་དག གཙང་མའི་གོས་རས་ཁ་ཚར་ཅན་གྱིས་
དཀྲིས་ཞིང་ལྔ་ཚན་ལྔ་དང་དྲི་ཞིམ་པོའི་ཆུས་ཡོངས་སུ་དགང་ཞིང་ངུར་བའི་ཁ་རྒྱན་དང་
བཅས་མེ་ཏོག་གམ་འབྲུའམ་ཚོན་སྣ་ལྔའི་གདན་ལ་བཞུགས་སུ་གསོལ་ཏེ། སྔགས་ཀྱི་
གྲངས་ནི་ལན་གྲངས་ཉི་ཤུ་རྩ་གཅིག་གམ། ཡང་ན་ལན་གྲངས་བརྒྱ་རྩ་བརྒྱད་དུ། རྡོ་
རྗེ་རྣམ་པར་འཇོམས་པའི་གཟུངས་བཟླས་ནས་ནི། རྒྱལ་པོ་ཞེས་ཨིནྡྲ་བྷུ་ཏི་ལ་བོས་ནས་
གཟུངས་བཟླས་ཏེ་རྟག་ཏུ་ཁྲུས་གྱིས་ཤིག ཅེས་རྒྱལ་པོ་ནི་ཉེ་བར་མཚོན་པ་ཙམ་སྟེ། ཐོག་
༤455ལ



|
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མར་བསྙེན་པ་ནས་བརྩམས་དཀྱིལ་འཁོར་དུ་འཇུག་པའི་བར་དུ་གཟུངས་འདི་ཉིད་ཅི་ནུས་
པར་བཀླགས་ཤིང་བཟླས་ནས་གཟོད་ཁྲུས་ཀྱི་ཆོ་ག་བྱའོ་ཞེས་པའི་དོན་ཏོ། །
རྒྱུད་ཀྱི་མཚན་ནི། སྟོང་ཉིད་ཡེ་ཤེས་ཀྱི་རྡོ་རྗེ་མི་མཐུན་པའི་ཕྱོགས་ཀུན་རྣམ་པར་
འཇོམས་པ་དེ་ཉིད་སྔགས་སུ་ཤར་བ་ལའང་མཚན་དེ་ཉིད་ཐོབ་པས་ཞེས་བྱ་བའི་གཟུངས་
ཏེ་སྒྲུབ་པོ་རྣམས་ཀྱིས་མི་བརྗེད་པར་དྲན་པས་ན་དེ་སྐད་བྱ་སྟེ་དེ་ལྟ་བུའི་གཞུང་མཆན་གྱིས་
ལེགས་པར་གསལ་བ་བྱས་པ་རྫོགས་སོ། །
གཟུངས་འདིར་ཅུང་ཟད་འདྲ་མིན་རེ་ཟུང་འདུག་ཀྱང་། མཁན་ཆེན་དང་སློབ་དཔོན་
པདྨ་བི་མ་ལ་སངས་རྒྱས་གསང་བ་སོགས་ཀྱི་རྒྱ་འགྲེལ་བཅུ་དང་བསྟུན་ནས་བདག་མི་ཕམ་
པས་དག་པར་བགྱིས་པས་ཕྱིན་ཆད་ཡིད་རྟོན་གྱི་གནས་སོ། །
རྣམ་འཇོམས་ལས་ཚོགས་ཡེ་ཤེས་རྡོ་རྗེས་མཛད་པ་ནས་ཉེར་མཁོ་ཅི་རིགས་བྲིས་པ་
ནི། ཚེས་ཉེར་གསུམ་ལ་རྣམ་འཇོམས་སྔགས་བརྗོད་དཀྱིལ་འཁོར་མདུན་མཆོད་པ་བྱས་ན་
རྨི་ལམ་དུ་དགེ་མི་དགེ་སྟོན། མར་ལ་ལན་བརྒྱ་རྩ་བརྒྱད་བཟླས་ཏེ་བྱིན་ན་སྦྲུམ་མ་བུ་སྐྱེ་ཁ་
ལ་བདེ་བར་བཙའ་ཐུབ། བདུག་པ་སྣ་ཚོགས་ལ་ཉེར་གཅིག་བཟླས་པས་བདུག་ན་བྱིས་པ་
གདོན་ལས་གྲོལ། སྦྱིན་སྲེག་གི་ཐལ་བ་ལ་ཉེར་གཅིག་བཟླས་གཏོར་ན་རྐུན་མ་སྲུང་།
གོས་ཀྱི་མཐར་མདུད་པ་བདུན་ལ་སྔགས་ལན་བདུན་བརྗོད་པས་བདག་སྲུང༌། སྤྱི་བོར་
སྐར་མདུད་པར་སྔགས་བདུན་བརྗོད་པས་གཞན་སྲུང་། ཡུངས་ཀར་ལ་བདུན་བསྔགས་ཏེ་
གཏོར་ན་སྟག་གི་འཇིགས་པ་སྲུང་། ཕུར་བུར་བརྒྱ་རྩ་བརྒྱད་བཟླས་ཞིང་དཀྱིལ་བཏབ་ན་
ཞིང་སྲུང་། ཤིང་སོར་བཅུ་གཉིས་པ་ལ་མེ་བཏང་ནས་འབྲས་དང་འོ་ཐུག་ཞོ་དང་སྦྲང་རྩི་
མར་གྱིས་བསྲེག་བླུགས་ཞག་གསུམ་དུ་སྟོང་བརྒྱ་རྩ་བརྒྱད་བྱས་ན་བདག་ཞི་བ་བྱེད་པར་
འགྱུར། དེ་ལྟར་ཞག་བདུན་བྱས་ན་གྲོང་ཁྱེར་དུ་ཡང་ཞི་བར་བྱེད། མངར་གསུམ་སྦྱིན་སྲེག་
~456



རྡོ་རྗེ་རྣམ་པར་འཇོམས་པའི་གཟུངས་ཀྱི་མཆན་འགྲེལ།
ཞག་གསུམ་བྱས་ན་ཆར་འབེབ། ངུར་བའི་ཉག་མ་ཞོ་དང་སྦྲང་རྩི་མར་ལ་བསྒུགས་ཏེ་སྦྱིན་
སྲེག་སྟོང་ཕྲག་རྩ་བརྒྱད་ཞག་བཅུར་བྱས་ན་དུས་མིན་འཆི་བ་ཞི། དྷུར་བའི་སྦྱིན་སྲེག་ལན་
གསུམ་བྱས་ན་ཚེ་ལོ་སྟོང་ཕྲག་ལྔ་ཐུབ། སློང་མོའི་ཟས་ཟ་ཞིང་འབུམ་གཅིག་བཟླས་ལ་ཟླ་
བ་གཟས་ཟིན་པའི་ཚེ་བ་ནག་མོའི་འོ་མར་ལན་རྩ་བརྒྱད་བཟླས་ནས་འཐུང་ངམ་བྱུག་ན་
བཅུད་ལེན་དུ་འགྱུར། ལོ་ལེགས་ཤིང་བུ་ཚ་འཕེལ་བར་འདོད་པས་ཞོའི་སྦྱིན་སྲེག་བརྒྱ་རྩ་བརྒྱད་
བྱས་པས་འགྲུབ། རྨ་བྱའི་མཇུག་མར་སྟོང་བརྒྱ་རྩ་བརྒྱད་བཟླས་ཏེ་བྱབས་ན་དུག་ཀུན་ཞི། སྐུད་
པར་མདུད་པ་བདུན་བྱས་ལ་ལན་བརྒྱ་རྩ་བརྒྱད་བསྔགས་པ་མགུལ་ཏུ་བཏགས་ན་རིམས་སྲུང་།
ལམ་དུ་ཞུགས་ཚེ་རྡོ་རྗེ་ཅན་ལ་དམིགས་ཏེ་ལན་གསུམ་བརྗོད་ན་ཆོམ་རྐུན་མི་འབྱུང་། གྲུ་ལ་
བརྒལ་ཚེ་ཆུ་ལ་ལན་བདུན་བརྗོད་ནས་ཆུ་ནང་གཏོར་ན་བདེ་བར་བརྒལ། ཡུངས་ཀར་ལ་སྟོང་
བརྒྱ་རྩ་བརྒྱད་བཟླས་ཏེ། ཕ་རོལ་གྱི་དམག་མི་ཡོད་ཕྱོགས་དང་། དམག་གི་མགོ་ལ་གཏོར་ན་
རང་དམག་ལས་རྒྱལ་མདའ་སྔོན་པོ་སྟོང་བརྒྱ་རྩ་བརྒྱད་བཟླས་ལ་ཕ་རོལ་དམག་གི་སར་འཕང་
ན་ཕ་རོལ་གྱི་མཚོན་ཆའི་ནུས་པ་ཉམས། ཡིད་ལ་བཟླས་བརྗོད་བརྒྱ་རྩ་བརྒྱད་བྱས་ན་ཆོམ་རྐུན་
རྣམས་ནུས་མེད་དུ་འགྱུར། ལྕགས་ཕུར་ལ་ལན་སྟོང་བཟླས་ནས་དུར་ཁྲོད་དུ་བཙུག་ན་མི་མ་
ཡིན་ཐམས་ཅད་ཀྱིས་གནོད་པ་བྲལ་ཞིང་ཁ་འཆིང་། དེ་ཉིད་ཕྱུངས་ན་མཐོང་བར་ངེས་སོ། །
མཚམས་བཅད་པར་ཡུངས་ཀར་རམ། དུར་ཐལ་ལམ། ཆུས་བྱའོ། །
ནད་པར་གདོན་དབབ་པར་གུ་གུལ་ལ་ཉེར་གཅིག་བཟླས་ཏེ་བདུག ། ཆར་བབ་དཀའ་ན་
མངར་གསུམ་དང་ཁྲག་སྦྱར་བའི་སྦྱིན་སྲེག་སྟོང་བརྒྱ་རྩ་བརྒྱད་བྱ། ཆར་བཅད་ན་མངར་གསུམ་
དཀར་དང་སྦྱར་བའི་སྲེག་བླུག་བྱའོ། །སེར་བ་བཅད་འདོད་ན་ཡུངས་ཀར་དང་ཏིལ་ནག་ལ་
བཟླ། སྤྲིན་བསྡུ་བར་འདོད་ན་སྲིན་བལ་གྱི་མདུད་པ་ལ་བཟླས་སོ་ཞེས་བཤད་དོ། །
མཆན་འདི་ལྕགས་སྤྲེལ་ལོར་ཐམས་ཅད་མཁྱེན་པ་མི་ཕམ་རྒྱ་མཚོའི་ཕྱག་བྲིས་ལས་ཞེ་
༤457ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆེན་རི་ཁྲོད་དུ་ཞལ་བཤུས་ཤིང་སློབ་དཔོན་པདྨ་འབྱུང་གནས་ཀྱིས་མཛད་པའི་རྡོ་རྗེ་སྒྲོན་མ་དང་།
བཱི་མ་མི་ཏྲའི་རྣམ་བཤད་གཉིས་དང་བསྟུན་ཏེ་ཞུས་ཤིང་གཏན་ལ་ཕབ་པའོ། །འདིས་ཀྱང་རྒྱལ་
བསྟན་ཀུནྡའི་ཚལ། །སྲིད་མཐའི་བར་དུ་ཆེར་རྒྱས་ཤིང༌། །རྒྱལ་བ་ཀུན་གྱི་ཐུགས་རྡོ་རྗེ། །མཁའ་
ཁྱབ་འགྲོ་འདིས་ཐོབ་གྱུར་ཅིག །མངྒ་ལཾ།། །།
༤458



༄༅༅། །རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་
རྒྱན་ཞེས་བྱ་བ་བཞུགས་སོ།།
བློ་བཟང་སྦྱིན་པ།
བླ་མ་དང་རྡོ་རྗེ་རྣམ་པར་འཇོམས་པ་དབྱེར་མ་མཆིས་པའི་ཞབས་ལ་དུས་ཐམས་
ཅད་དུ་ཕྱག་འཚལ་ལོ། །བརྩེ་བ་ཆེན་པོས་རྗེས་སུ་བཟུང་དུ་གསོལ། །གསང་ཆེན་རྒྱུད་སྡེའི་
སྒོ་འཕར་ལེགས་ཕྱེས་ནས། །སྐུ་གསུམ་གཞལ་མེད་ཕོ་བྲང་ཉམས་དགའ་བར། །སྐལ་
བཟང་གདུལ་བྱའི་ཚོགས་རྣམས་འཇུག་མཁས་པ། །སྟོན་པ་རྡོ་རྗེ་འཆང་ལ་ཕྱག་འཚལ་ལོ། །
སྟོང་ཉིད་སྙིང་རྗེའི་སྙིང་པོ་རྡོ་རྗེ་ཡིས། །སྲིད་ཞིའི་ཉེས་ཚོགས་རྣམ་པར་འཇོམས་མཛད་
ཅིང་། །འཕྲིན་ལས་རྣམ་བཞིས་འགྲོ་བའི་དོན་མཛད་པའི། །རྡོ་རྗེ་རྣམ་པར་འཇོམས་ལ་
ཕྱག་འཚལ་ལོ། །གདོན་བགེགས་མྱ་ངན་སྐྱེ་རྒ་ན་འཆི་དང་། །དེ་དག་གང་ལས་བྱུང་བའི་
ལས་ཉོན་གྱི། །འཁྱོགས་འབར་གཟི་བྱིན་ཆུ་ཡིས་ཞི་བྱེད་པའི། །རྡོ་རྗེ་རྣམ་འཇོམས་
གཟུངས་དོན་བཤད་པར་བྱ། །
དེ་ལ་འདིར་རྡོ་རྗེ་རྣམ་པར་འཇོམས་པའི་རྒྱུད་འཆད་པ་ལ་གཉིས། རྒྱུད་འདི་ཐོག་
མར་གདུལ་བྱ་སུའི་ངོ་བོར་གསུངས་པ་དང་། རྒྱུད་ཀྱི་དོན་བཤད་པའོ། །དང་པོ་ནི། སྔོན་
༤459ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱལ་པོ་ལོག་པའི་སྙིང་པོ་ཞེས་བྱ་བ་ཡོད་པ་ལ་དེའི་སྙིང་དུ་ལྷའི་བུའི་གདོན་ཞུགས་ནས་མི་
དགེ་བའི་བཤེས་གཉེན་ལ་བརྟེན་ནས་ལྷ་ཁང་དང་པུ་ཏི་ཐམས་ཅད་བསྲེགས། རབ་ཏུ་བྱུང་
བ་ལ་ལ་བསད། ལ་ལ་ཡུལ་གཞན་དུ་སྤྱུགས་པ་སོགས་སངས་རྒྱས་ཀྱི་བསྟན་པ་བསྣུབས་
པའི་ལས་ཚབས་པོ་ཆེ་བྱས་པས། བསྟན་པ་ལ་དགའ་བའི་བསྲུང་མ་རྣམས་ཁྲོས་ནས་ཡུལ་
ཁམས་དེར་ཆར་མི་འབབ་པ་དང་། རིམས་ནད་སྣ་ཚོགས་སོགས་བཀྲ་མི་ཤིས་པ་མང་དུ་
བྱུང་བ་མ་ཟད། རྒྱལ་པོ་རང་ཡང་ནད་རྐང་བཀྲས་ཟིན་ནས་སྡུག་བསྔལ་བར་གྱུར་པ་ན།
རྒྱལ་པོ་ཆེན་པོ་སྡེ་བཞིས་སངས་རྒྱས་བཅོམ་ལྡན་འདས་ཤིང་ས་ལའི་དྲུང་ན་ཆོས་ཀྱི་འཁོར་
ལོ་བསྐོར་ཞིང་བཞུགས་པ་ལ། རྒྱལ་པོ་ཆེན་པོ་སྡེ་བཞིས་ནད་རྐང་བཀྲ་ལས་ཐར་པའི་
ཐབས་ཞུས་པས། བཅོམ་ལྡན་འདས་ཀྱིས་འདི་ཞི་བས་མི་ཐུལ་གྱི་དྲག་པོའི་གདུལ་བྱར་
འདུག་གསུངས་ནས་ཕྱག་ན་རྡོ་རྗེ་ལ་ཐུལ་ཞིག་གསུངས་པས། དེས་ཀྱང་ཞི་བས་མི་ཐུལ་
བར་གཟིགས་ནས་དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས་རྗེ་ཆེན་པོ་ལས་བྱུང་
བའི་ཁྲོ་བོ་ཆེན་པོར་སྤྲུལ་ནས་རྒྱལ་པོ་ཆེན་པོ་སྡེ་བཞི་ལ་བཤད། དེ་དག་གི་རྒྱལ་པོ་ལོག་
པའི་སྙིང་པོ་ལ་བཤད། རྒྱལ་པོ་ལོག་པའི་སྙིང་པོ་འཁོར་དང་བཅས་པས་ཉམས་སུ་བླངས་
པས་ནད་དང་སྡུག་བསྔལ་ལས་ཐར་པ་ཡིན་ཏེ། སློབ་དཔོན་ཆེན་པོ་སངས་རྒྱས་གསང་
བས་མཛད་པའི་རྣམ་འཇོམས་ཀྱི་འགྲེལ་པ་ལ། འཛམ་བུའི་གླིང་ན་རྒྱལ་པོ་གཟུགས་ཅན་
སྙིང་པོའི་བུ་མ་སྐྱེས་དགྲའམ་ལོག་པའི་སྙིང་པོ་ཞེས་གྲགས་པ་དེས་རང་གི་ཕ་བསད་དེ་
འཁོར་མི་དགེ་བ་བཅུ་ལ་བཙུད་པས་མི་མ་ཡིན་ཐམས་ཅད་འཁྲུགས་ནད་སྣ་ཚོགས་བྱུང་སྟེ་
སེམས་ཅན་མང་པོ་སྡུག་བསྔལ་བར་གྱུར་པ་རྒྱལ་པོ་ཆེན་པོ་བཞིས་གཟིགས་ནས་བཅོམ་
ལྡན་འདས་ལ་ཞུས་པས་ཅང་མི་གསུང་བར་ཕྱག་ན་རྡོ་རྗེ་ལ་བསྐུལ་ཏེ། དེས་རྡོ་རྗེ་གསོར་ཞིང་
ཁས་བླངས་ནས་རྡོ་རྗེ་རྣམ་པར་འཇོམས་པའི་སྔགས་གསུངས་པས་འབྱུང་པོ་དང་ལོག་པའི་
༤460



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
སྙིང་པོ་བཏུལ་ཏེ་འདི་ལ་ཞུགས་པས་བྱང་ཆུབ་ཐོབ་པར་བཤད་དོ། །ཞེས་གསུངས་པའི་ཕྱིར།
གཉིས་པ་རྒྱུད་ཀྱི་དོན་བཤད་པ་ལ་བཞི། མཚན་གྱི་དོན། འགྱུར་གྱི་ཕྱག །གཞུང་གི་
དོན། མཇུག་གི་དོན་ནོ། །དང་པོ་ནི། རྒྱ་གར་སྐད་དུ། བཛྲ་བཱི་དཱ་ར་ཎ་ནཱ་མ་དྷཱ་ར་ཎི། བོད་
སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། ཞེས་པས་འཆད། དོན་ནི། རྒྱ་
གར་ཏེ་འཕགས་པའི་ཡུལ་ན་སྐད་རིགས་ཆེན་པོ་བཞི་ཡོད་པའི་ནང་ནས་ལེགས་སྦྱར་ལྷའི་
སྐད་དུ་རྒྱུད་འདིའི་མཚན་ལ། བཛྲ་བཱི་དཱ་ར་ཎ་ནཱ་མ་དྷཱ་ར་ཎི། ཞེས་བྱ་བ་ལ། དེ་བོད་ཁ་བ་ཅན་
པའི་སྐད་དུ་བསྒྱུར་ན། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་ཞེས་བྱ་སྟེ། བཛྲ་ནི་རྡོ་
རྗེ། བི་དཱ་ར་ཎ་ནི་རྣམ་པར་འཇོམས་པ། ནཱ་མ་ནི་ཞེས་བྱ་བ། དྷཱ་ར་ཎི་གཟུངས་ལ་འཇུག་
པའི་ཕྱིར་རོ། །དེ་ཡང་སྟོང་པ་ཉིད་ནི་རྡོ་རྗེར་བཤད། །ཅེས་གསུངས་པ་ལྟར། རྡོ་རྗེ་ནི་སྟོང་
ཉིད་སྙིང་རྗེའི་སྙིང་པོ་ཅན་གྱི་ཡེ་ཤེས་དང༌། དེ་ཉིད་ཀྱིས་བདག་འཛིན་དང་གཅེས་འཛིན་
སོགས་མི་མཐུན་ཕྱོགས་རྣམ་པར་འཇོམས་པས་ན་རྡོ་རྗེ་རྣམ་པར་འཇོམས་པ་དང་། སྒྲུབ་
པ་པོ་རྣམས་ཀྱིས་བསྟེན་ཅིང་དྲན་པར་བྱ་བའི་གནས་ཡིན་པས་ན་གཟུངས་ཞེས་བྱའོ། །
མཚན་གྱི་སྐབས་སུ་དགོས་སོགས་ཆོས་བཞི་བསྟན་པ་ཡིན་ཏེ། སྟོང་ཉིད་དང་དབྱེར་མེད་
པའི་ཡེ་ཤེས་བརྗོད་བྱ་དང་། རྒྱུད་འདི་ཉན་ནས་དོན་ཇི་ལྟ་བ་བཞིན་ཁོང་དུ་ཆུད་པའི་སློབ་
ལམ་འདིའི་གནས་སྐབས་ཀྱི་དགོས་པ་དང་། ཁོང་དུ་ཆུད་པའི་གང་ཟག་གིས་འབྲས་བུ་
རྣམ་པ་གཉིས་མངོན་དུ་གྱུར་པ་དགོས་པའི་དགོས་པར་དངོས་སུ་བསྟན་ཅིང་འབྲེལ་བ་
ཤུགས་ལ་བསྟན་པ་ཡིན་ཏེ། སློབ་དཔོན་སངས་རྒྱས་གསང་བའི་འགྲེལ་པ་ལས། བརྗོད་
པར་བྱ་བ་ནི་སྟོང་པ་ཉིད་ཀྱི་དོན་རྡོ་རྗེ་རྣམ་པར་འཇོམས་པའི་ཐབས་དང་བཅས་པའོ་རྗོད་
པར་བྱེད་པ་ནི་གཞུང་གི་ཚོགས་སོ། །དེའི་དགོས་པ་ནི་རྒྱལ་པོ་ལོག་པའི་སྙིང་པོ་དང་།
གདོན་མ་རུངས་པ་འདུལ་བ་དང་། མ་འོངས་པའི་སྐྱེ་བོ་བྱང་ཆུབ་ལ་གནས་པར་བྱའོ། །
ལ461ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དགོས་པའི་ཡང་དགོས་པ་ནི་དེ་དག་ཀྱང་དངོས་གྲུབ་རྣམ་གཉིས་ཐོབ་པར་བྱེད་པའོ། །
འབྲེལ་པ་ནི་བརྗོད་བྱ་རྗོད་བྱེད་ཐབས་དང་ཐབས་ལས་བྱུང་བ་སྟེ། ཞེས་གསུངས་པའི་
ཕྱིར།
གཉིས་པ་འགྱུར་གྱི་ཕྱག་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །ཞེས་པས་འཆད། དོན་ནི། རྒྱུད་འདི་ཏིང་ངེ་འཛིན་གྱི་བསླབ་པ་སྟོན་པའི་
མདོ་སྡེའི་སྡེ་སྣོད་དུ་གཏོགས་པས་སྔོན་གྱི་བཀས་བཅད་དང་མཐུན་པར་ལོ་ཙཱ་བ་དཔལ་
བརྩེགས་ཀྱིས་མ་རིག་པའི་གཉིད་སངས་ཤིང་། ཤེས་བྱ་ལ་བློ་རྒྱས་པས་སངས་རྒྱས་དང་།
གཞན་དོན་དུ་བླ་ན་མེད་པའི་བྱང་ཆུབ་ལ་ཐོབ་བྱར་སེམས་པའི་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ་ཞེས་འགྱུར་ཕྱག་མཛད་པའོ། །འོ་ན་འདི་མདོ་སྡེའི་སྡེ་སྣོད་དུ་
གཏོགས་པ་གང་གིས་ཤེས་སྙམ་ན། གཞུང་ལས། མདོ་སྡེ་དམ་པ་མཉན་པར་གྱིས། །ཞེས་
པ་དང་། མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །ཞེས་གསུངས་པ་
ལ་བརྟེན་ནས་ཤེས་ནུས་སོ། །
གསུམ་པ་གཞུང་གི་དོན་ལ་གཉིས། གླེང་གཞི་ཕུན་སུམ་ཚོགས་པ་དང་། རྒྱུད་དོན་
དངོས་བཤད་པའོ། །དང་པོ་ནི། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་རྡོ་རྗེ་ལ་བཞུགས་ཏེ། ཞེས་པས་འཆད། དོན་ནི། འོག་ནས་འབྱུང་བའི་ཆོས་ཕུན་
སུམ་ཚོགས་པ་འདི་ཁོ་ན་སྐད་དུ་སྡུད་པ་པོ་ཕུན་སུམ་ཚོགས་པ་ཕྱག་ན་རྡོ་རྗེ་བདག་གིས་
བརྒྱུད་ནས་མ་ཡིན་པར་དངོས་སུ་ཐོས་པའི་དུས་ཕུན་སུམ་ཚོགས་པ་གཅིག་གི་ཚེ་ན། སྟོན་
པ་ཕུན་སུམ་ཚོགས་པ་བདུད་བཞི་བཅོམ་ཞིང་སྐལ་བ་དྲུག་དང་ལྡན་པ་སྲིད་ཞིའི་མཐའ་
ལས་འདས་པ་དེ་ཉིད། གནས་ཕུན་སུམ་ཚོགས་པ་རྡོ་རྗེ་སྟེ། ནང་དུ་ཡང་དག་འཇོག་ལ་
བཞུགས་པ་སྟེ་བཞུགས་པའི་ཚེ་ནའོ། །
ྋ462ལ



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
གཉིས་པ་རྒྱུད་དངོས་བཤད་པ་ལ་བཞི། ཡོན་ཏན་འབྱུང་བའི་རྒྱུའི་ཏིང་ངེ་འཛིན་གྱི་
ཁྱད་པར། ཡོན་ཏན་གྱི་རང་བཞིན་གྱི་དངོས་གཞི། ཡོན་ཏན་གྱི་ཕན་ཡོན་གྱི་འབྲས་བུ།
སྡུག་བསྔལ་ཞི་བར་བྱེད་པའི་ཐབས་དང་བཅས་པའོ། །དང་པོ་ནི། སངས་རྒྱས་ཀྱི་མཐུས་
ལག་ན་རྡོ་རྗེས་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས། རྡོ་རྗེའི་ཏིང་ངེ་འཛིན་ལ་
སྙོམས་པར་ཞུགས་སོ། །ཞེས་པས་འཆད། དོན་ནི། རྒྱུད་འདིའི་དོན་ཤིན་ཏུ་ཟབ་པའི་ཕྱིར་
ལག་ན་རྡོ་རྗེ་ལྟ་བུ་དུས་གསུམ་གྱི་གསང་བ་ལ་དབང་བྱེད་པས་ཀྱང་བཤད་མི་ནུས་པས་ན་
སངས་རྒྱས་ཀྱི་མཐུས། ལག་ན་རྡོ་རྗེས་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས་ཏེ་
བསོད་ནམས་དང་ཡེ་ཤེས་ཀྱི་ཚོགས་ཚད་མེད་པར་བསགས་པ་ལས་བྱུང་བའི་ཡེ་ཤེས་ཀྱི་སྐུ་
ཅན་དུ་བྱས་ནས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་པ་སྟེ་རྡོ་རྗེ་ལྟར་ཐོགས་པ་མེད་
པའི་ཡེ་ཤེས་ལ་རྩེ་གཅིག་ཏུ་མཉམ་པར་བཞག་གོ་ཞེས་པའོ། །
གཉིས་པ་ཡོན་ཏན་གྱི་རང་བཞིན་གྱི་དངོས་གཞི་ལ་གསུམ། ཡོན་ཏན་རྣམས་བྱིན་
གྱིས་བརླབས་པ་ལས་བྱུང་བ། གཟུངས་ཀྱི་མཚན་ཉིད་ཀྱི་ཁྱད་པར་ཡོན་ཏན་གྱི་རང་བཞིན་
གྱི་དངོས་གཞི། གཟུངས་ཀྱི་དཀྱིལ་འཁོར་གྱི་ལྷ་རྣམས་ཀྱི་ཡོན་ཏན་གྱི་རང་བཞིན་གྱི་
དངོས་གཞིའོ། །དང་པོ་ནི། དེ་ནས་ལག་ན་རྡོ་རྗེས་སངས་རྒྱས་ཀྱི་མཐུ་དང་། སངས་རྒྱས་
ཀྱི་བྱིན་གྱི་རླབས་དང་། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་ཀྱིས། རྡོ་རྗེ་
ཁྲོ་བོ་ལས་བྱུང་བ། ཞེས་པས་འཆད་དོན་ནི། མཉམ་པར་བཞག་པའི་རྗེས་དེ་མ་ཐག་ནས་
ལག་ན་རྡོ་རྗེས་སངས་རྒྱས་ཀྱི་མཐུ་དང་སྟེ་བཅོམ་ལྡན་འདས་ཉག་གཅིག་གིས་བྱིན་གྱི་
རླབས་ཀྱིས་དཀྱིལ་འཁོར་སྤྲུལ་པའི་ནུས་པ་བསྐྱེད་ནས། ཕྱོགས་བཅུའི་སངས་རྒྱས་ཐམས་
ཅད་ཀྱི་བྱིན་གྱི་རླབས་དང་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་ཐམས་ཅད་
ཀྱི་ནུས་པ་ཅི་ཡོད་ཀྱིས་ཕྱག་ན་རྡོ་རྗེའི་སྐུ་གསུང་ཐུགས་བྱིན་གྱིས་བརླབས་ནས་དཀྱིལ་
~463



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་སྤྲུལ་པ་བསྐྱེད་དེ་རྡོ་རྗེ་ཁྲོ་བོ་ལས་བྱུང་བ་སྟེ་ཁྲོ་བོ་རྡོ་རྗེ་བསྣམས་པ་ལྷ་དང་སྔགས་ཀྱི་
འབྱུང་གནས་སུ་གྱུར་པ་སྤྲུལ་པའོ། །གཉིས་པ་གཟུངས་ཀྱི་མཚན་ཉིད་ཀྱི་ཁྱད་པར་ཡོན་ཏན་
གྱི་རང་བཞིན་གྱི་དངོས་གཞི་ལ་ལྔ། དཀྱིལ་འཁོར་གྱི་རང་བཞིན་བསྟན་པ། མི་མཐུན་པའི་
ཕྱོགས་ཚར་བཅད་པ། བསྟན་པ་ལ་ཞུགས་པ་རྣམས་ལ་ཕན་གདགས་པ། ལས་རྣམ་པ་
གསུམ་མདོར་བསྡུས་ནས་བསྟན་པ། གསང་སྔགས་འབྱུང་བའི་རྒྱུ་བསྟན་པའོ། །དང་པོ་ནི།
རྡོ་རྗེ་སྙིང་པོ་རབ་ཏུ་སྨྲས་སྟེ། མི་ཆོད་པ། མི་ཤིགས་པ། བདེན་པ། སྲ་བ། བརྟན་པ། ཐམས་
ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པ། ཞེས་པས་འཆད། དོན་ནི། ཡེ་ཤེས་ཀྱི་
ཐུགས་མངའ་བའི་ཕྱག་ན་རྡོ་རྗེས་མི་རྟོག་པའི་ཡེ་ཤེས་ཀྱི་རང་བཞིན་ལས་བྱུང་བའི་རྡོ་རྗེ་
སྙིང་པོ་རབ་ཏུ་སྨྲས་ཏེ། དེ་ཡང་འདི་ལྟར་ཡེ་ཤེས་དེ་ཉིད་བདུད་ལ་སོགས་པས་རབ་ཏུ་
བཅད་པ་མི་ནུས་པས་ན་མི་ཆོད་པ། མཚན་མའི་རྣམ་པར་རྟོག་པས་བཤིག་པར་མི་ནུས་
པས་ན་མི་ཤིགས་པ། རྟག་པའི་དངོས་པོ་དང་བྲལ་བས་ན་བདེན་པ། ཉོན་མོངས་པའི་གསོས་
མི་མངའ་བས་ན་སྲ་བ། དེ་ཉིད་གཞན་དུ་མི་འདོར་བས་ན་བརྟན་པ། ཐུགས་རྗེ་ཆེན་པོའི་ཡེ་
ཤེས་དེས་ཤེས་བྱ་ཐམས་ཅད་ལ་ཐོགས་པ་མེད་པར་ཁྱབ་པས་ན་ཐམས་ཅད་དུ་ཐོགས་པ་
མེད་པ་དང་། ཐམས་ཅད་དུ་མ་ཕམ་པ་ཞེས་བྱའོ། །དེ་དག་གིས་ནི་གཟུངས་ཀྱི་དཀྱིལ་
འཁོར་གྱི་རང་བཞིན་བསྟན་ཏོ། །
གཉིས་པ་མི་མཐུན་པའི་ཕྱོགས་ཚར་བཅད་པ་ནི། སེམས་ཅན་ཐམས་ཅད་སྐྲག་པར་
བྱེད་པ། སེམས་ཅན་ཐམས་ཅད་འཇིལ་བར་བྱེད་པ། རིག་སྔགས་ཐམས་ཅད་གཅོད་པར་
བྱེད་པ། རིག་སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་པར་བྱེད་པ།
གཞན་གྱི་ལས་ཐམས་ཅད་འཇིག་པར་བྱེད་པ། གདོན་ཐམས་ཅད་བརླག་པར་བྱེད་པ།
ཞེས་པས་འཚད། དོན་ནི། སེམས་དང་ལྡན་པས་ན་སེམས་ཅན་ཏེ། དགའ་རབ་དབང་ཕྱུག་
464



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
ལ་སོགས་པའི་བདུད་ཐམས་ཅད་ཡེ་ཤེས་དེས་སྐྲག་པ་དང་དངས་ཤིང་འདར་བར་བྱེད་པས་
ན་སེམས་ཅན་ཐམས་ཅད་སྐྲག་པར་བྱེད་པ། བདུད་ཀྱི་རིགས་སུ་གྱུར་པ་ཐམས་ཅད་
འཇིགས་ཤིང་འབྱེར་བར་བྱེད་པས་ན་སེམས་ཅན་ཐམས་ཅད་འཇིལ་བར་བྱེད་པ། བདུད་
ལ་སོགས་པས་སྦྱར་བའི་རིག་སྔགས་ངན་པ་ཐམས་ཅད་ཀྱི་མཐུ་ཉམས་པར་བྱེད་པས་ན་
རིག་སྔགས་ཐམས་ཅད་གཅོད་པར་བྱེད་པ། བྱད་སྟེམས་ལ་སོགས་པའི་སྦྱོར་བའི་ནུས་པ་
ཐམས་ཅད་མེད་པར་བྱེད་པས་ན་རིག་སྔགས་ཐམས་ཅད་གནོན་པར་བྱེད་པ། སྨན་དང་
རྫས་ལ་སོགས་པའི་སྦྱོར་བ་ལས་བྱུང་བའི་མཐུ་ངན་པ་ཐམས་ཅད་ཉམས་པར་བྱེད་པས་ན་
ལས་ཐམས་ཅད་འཇོམས་པར་བྱེད་པ། གཅིག་གིས་གཅིག་གི་དཔུང་བྱས་ནས་སྦྱོར་བའི་
རིག་སྔགས་ལ་སོགས་པའི་མཐུ་ཐམས་ཅད་ཉམས་པར་བྱེད་པས་ན་གཞན་གྱི་ལས་ཐམས་
ཅད་འཇིག་པར་བྱེད་པ། གང་དག་གིས་ཇི་ལྟར་བྱས་ཀྱང་རུང་བའི་ལས་ངན་པ་ཐམས་ཅད་
བཅོམ་ནས་མེད་པར་བྱེད་པས་ན་གདོན་ཐམས་ཅད་བརླག་པར་བྱེད་པ་ཞེས་བྱའོ། །འདི་
དག་གི་ནི་གཟུངས་ཀྱི་དཀྱིལ་འཁོར་གྱི་མཐུ་ཡང་དག་པར་བསྟན་ཏོ། །
གསུམ་པ་བསྟན་པ་ལ་ཞུགས་པ་རྣམས་ལ་ཕན་གདགས་པ་ནི། གདོན་ཐམས་ཅད་ལས་
ཐར་བར་བྱེད་པ། འབྱུང་པོ་ཐམས་ཅད་འགུགས་པར་བྱེད་པ། རིག་སྔགས་ཀྱི་ལས་ཐམས་ཅད་
བྱེད་དུ་འཇུག་པ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་
པ། འདོད་པ་ཐམས་ཅད་རབ་ཏུ་སྦྱིན་པ། སེམས་ཅན་ཐམས་ཅད་བསྲུང་བ། ཞེས་པས་འཆད།
དོན་ནི། རྒྱུད་འདི་ལ་མོས་ཤིང་དབང་ཐོབ་པའི་སྔགས་པས་འདི་ནས་བཤད་པ་བཞིན་
བསྒྲུབ་ན་ལྷའི་གདོན་ལ་སོགས་པའི་གདོན་ཐམས་ཅད་ཀྱིས་བདག་གི་བཟུང་བ་ལས་ཐར་
བར་བྱེད་པས་ན་གདོན་ཐམས་ཅད་ལས་ཐར་བར་བྱེད་པ། ལྷ་མི་ལ་སོགས་པ་འབྱུང་པོ་
དབང་དུ་བསྡུ་རྒྱུ་ཐམས་ཅད་འགུགས་པ་སྟེ་འདྲེན་པར་བྱེད་པས་ན་འབྱུང་པོ་ཐམས་ཅད་
ྋ465



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགུགས་པར་བྱེད་པ། འཇིག་རྟེན་དང་འཇིག་རྟེན་ལས་འདས་པའི་རིག་སྔགས་ཀྱི་ལས་
ཐམས་ཅད་འདིས་བྱེད་དུ་འཇུག་པས་ན་རིག་སྔགས་ཀྱི་ལས་ཐམས་ཅད་བྱེད་དུ་འཇུག་པ།
གང་ཞིག་ཞི་བ་ལ་སོགས་པའི་ལས་ཀྱི་འབྲས་བུ་མ་གྲུབ་པ་རྣམས་ལ་འབྲས་བུ་གྲུབ་པ་སྟེ་
འབྱིན་པར་བྱེད་པས་ན་མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་
བྱེད་པ་དང་། གྲུབ་པ་བརྒྱད་ལ་སོགས་པའི་དངོས་གྲུབ་གང་འདོད་པ་ཐམས་ཅད་རབ་ཏུ་
སྦྱིན་པས་ན་འདོད་པ་ཐམས་ཅད་རབ་ཏུ་སྦྱིན་པ། འདི་ཉམས་སུ་ལེན་པའི་སེམས་ཅན་
ཐམས་ཅད་ངན་སོང་གི་གཡང་ས་ལས་བསྲུང་ཞིང་སྐྱོབ་པར་བྱེད་པས་ན་སེམས་ཅན་
ཐམས་ཅད་བསྲུང་བ་ཞེས་བྱ་བར་འགྱུར་རོ། །
བཞི་པ་ལ་རྣམ་པ་གསུམ་མདོར་བསྡུ་ནས་བསྟན་པ་ནི། ཞི་བ། རྒྱས་པ། སེམས་
ཅན་ཐམས་ཅད་རེངས་པར་བྱེད་པ། རྨུགས་པར་བྱེད་པ། ཞེས་པས་འཆད། དོན་ནི། འདི་
ལ་གང་དག་གིས་ནད་གདོན་བར་གཅོད་ལ་སོགས་པར་བྱེད་པའི་ཞི་བའི་ལས་དང་། ཚེ་
བསོད་སྟོབས་འབྱོར་ཤེས་རབ་ལ་སོགས་པ་འཕེལ་བར་བྱེད་པའི་རྒྱས་པའི་ལས
སངས་རྒྱས་ཀྱི་བསྟན་པ་ལ་མ་དད་ལོག་པར་འཁུ་བའི་སེམས་ཅན་གང་ན་ཡོད་པ་དེ་དག་
ཐམས་ཅད་རེངས་པར་བྱེད་པ་དང་། རྨུགས་པར་བྱེད་པ་སྟེ་དྲན་པ་ཉམས་པར་བྱེད་པའི་
རྨོངས་རེངས་ཀྱི་ལས་དང༌། ཤུགས་ལ་བསྟན་པ་བསྒྲུབ་བྱ་དབང་དུ་བསྡུ་བའི་དབང་གི་
ལས་ཏེ། མདོར་ན་ཞི་རྒྱས་དབང་དྲག་གི་ལས་གང་བྱས་པ་ཐམས་ཅད་འགྲུབ་པར་འགྱུར་
རོ་ཞེས་པའི་དོན་ཏོ། །
ལྔ་པ་གསང་སྔགས་འབྱུང་བའི་རྒྱུ་བསྟན་པ་ནི། གསང་སྔགས་ཀྱི་མཐུ་ཆེན་པོ་འདི་
སངས་རྒྱས་ཀྱི་མཐུས་ལག་ན་རྡོ་རྗེས་རབ་ཏུ་སྨྲས་སོ། །ཞེས་པས་འཆད། དོན་ནི། སྣོད་མིན་
ལ་གསང་ཞིང་ཡིད་སྐྱོབ་པར་བྱེད་པས་ན་གསང་སྔགས་ཏེ་དེ་ཡང་ལས་མང་པོ་སྒྲུབ་པའི་
466



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
ནུས་པ་དང་ལྡན་པའི་མཐུ་ཆེན་པོ་འདི་ནི་སངས་རྒྱས་བཅོམ་ལྡན་འདས་ཀྱི་མཐུས་ལག་ན་
རྡོ་རྗེ་རབ་ཏུ་སྨྲས་སོ་སྟེ་གསང་བའི་བདག་པོ་ཕྱག་ན་རྡོ་རྗེ་བཤད་ཅེས་པའོ། །འོ་ན་འདིར་
ཕྱག་ན་རྡོ་རྗེས་བཤད་དོ་ཞེས་ཁས་བླངས་པ་དང་། གོང་དུ་ཕྱག་ན་རྡོ་རྗེ་སྡུད་པ་པོར་ཁས་
བླངས་པ་གཉིས་འགལ་ལོ་ཞེ་ན། མི་འགལ་ཏེ། ཕྱག་ན་རྡོ་རྗེ་རང་འགར་སྨྲས་པ་མ་ཡིན་
གྱི་སངས་རྒྱས་ཀྱི་མཐུས་སྨྲས་པ་ཡིན་པའི་ཕྱིར་དང་། དེར་མ་ཟད་རྒྱུད་སྟོན་པ་པོ་སངས་
རྒྱས་བཅོམ་ལྡན་འདས་དང་སྡུད་པ་པོ་ཕྱག་ན་རྡོ་རྗེ་གཉིས་རྒྱུད་གཅིག་ཡིན་པས་ཕྱག་ན་རྡོ་
རྗེས་སྨྲས་སོ་ཞེས་བཤད་པ་ལ་སྐྱོན་མེད་པའི་ཕྱིར་རོ། །དེ་གཉིས་རྒྱུད་གཅིག་ཡིན་ཏེ། སྒྲོན་
གསལ་ལས། ཀུན་དགའ་བོ་ནི་འདིར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་
བཟང་པོ་སྟེ། ཕྱག་ན་རྡོ་རྗེ་ཡིན་ལ། རྡོ་རྗེ་འཆང་ཆེན་པོ་ཡང་དེ་ཉིད་ལས་གཞན་མ་ཡིན་ཏེ།
གཞན་དུ་ན་མདོ་སྡེ་ལ་སོགས་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་འདི་དག་དེ་བཞིན་
གཤེགས་པ་ཕྱག་ན་རྡོ་རྗེས་ཐོས་ནས། ལྷག་ཆད་མེད་པར་ལན་ཅིག་གིས་འཛིན་པར་ག་ལ་
ནུས་ཞེས་དང་། བརྟག་གཉིས་ལས་ཀྱང་། འཆད་པ་པོ་ང་ཆོས་ཀྱང་ང་། །རང་གི་ཚོགས་
ལྡན་ཉན་པོ་ང་། །ཞེས་གསུངས་སོ། །
གསུམ་པ་གཟུངས་ཀྱི་དཀྱིལ་འཁོར་གྱི་ལྷ་རྣམས་ཀྱི་ཡོན་ཏན་གྱི་རང་བཞིན་གྱི་
དངོས་གཞི་ལ་གསུམ། རྩ་བའི་སྔགས་ཀྱི་སྒོ་ནས་བསྐུལ་བ། སྙིང་པོའི་སྒོ་ནས་བསྐུལ་བ།
ཉེ་སྙིང་གི་སྒོ་ནས་བསྐུལ་བའོ། །དང་པོ་ལ་བདུན། ཡུལ་དམ་པ་ལ་ཕྱག་འཚལ་བ། ཆོས་
དབྱིངས་ཡེ་ཤེས་ལ་དམིགས་ནས་བསྐུལ་བ། ཡེ་ཤེས་གཞན་བཞི་ལ་སྤྱིར་བསྐུལ་བ། ཁྲོ་བོ་
རྣམས་ཀྱི་སྐུའི་རང་བཞིན་ལ་བསྐུལ་བ། དེ་དག་གི་སྙིང་པོའི་སྒོ་ནས་བསྐུལ་བ། དེ་དག་གསུང་
གི་སྒོ་ནས་བསྐུལ་བ། སྐུ་གསུང་ཐུགས་ལ་སྤྱིར་བསྐུལ་བའོ། །དང་པོ་ནི། ན་མོ་རཏྣ་ཏྲ་ཡཱ་ཡ།
ན་མཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ཞེས་པས་འཆད། དོན་ནི། ན་མོ་རཏྣ་ཏྲ་
~467



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡཱ་ཡ་ནི། དཀོན་མཆོག་ལ་ཕྱག་འཚལ་ལོ། །ན་མ་ཤྩཎྜ་བཛྲ་པཱ་ཎ་ཡེ་ནི། ཕྱག་ན་རྡོ་རྗེ་
གཏུམ་པོ་ལ་ཕྱག་འཚལ་ལོ། །མ་ཧཱ་ཡཀྵ་སེ་ནཱ་པ་ཏ་ཡེ་ནི། གནོད་སྦྱིན་གྱི་སྡེ་དཔོན་ལ་ཕྱག་
འཚལ་ལོ་ཏེ། སྒྲུབ་པ་པོ་རྣམས་ཀྱིས་བསོད་ནམས་འཕེལ་བ་དང་ལས་རྣམས་འགྲུབ་པར་
བྱེད་པའི་གསང་སྔགས་བརྗོད་པའི་ཐོག་མར་འདི་ལྟར་ཕྱག་འཚལ་བར་བྱའོ། །ཞེས་པའི་
དོན་ཏོ། །
གཉིས་པ་ཆོས་དབྱིངས་ཡེ་ཤེས་ལ་དམིགས་ནས་བསྐུལ་བ་ནི། ཏདྱཐཱ། ཨོཾ་ཏུ་ཊ། ཏུ་ཊ།
ཏྲོ་ཊ་ཡ། ཏྲོ་ཊ་ཡ།སྤུ་ཊ། སྤུ་ཊ། སྤོ་ཊ། སྤོ་ཊ་ཡ། གྷུརྞ། གྷཱཎཱ། བྷཱུརྞ་པ་ཡ། གྷུརྞ་པ་ཡ། སརྦ་
སཏྭ་ནི། བོ་དྷ་ཡ། བོ་དྷ་ཡ། སཾ་བོ་དྷ་ཡ། སཾ་བོ་དྷ་ཡ། བྷུ་མ། བླ་མ། སཾ་བྷུ་མ་ཡ། སཾ་བྷ་མ་
ཡ། སརྦ་བྷུ་ཏ་བོདྷ་ནི། ཀུ་ཊ། ཀུ་ཊ། སཾ་ཀུ་ཊ་ཡ། སཾ་ཀུ་ཊ་ཡ། སརྦ་ཤ་ཧཱུཾ། གྷ་ཊ། གྷ་ཊ།
སཾ་གྷ་ཊ་ཡ། སཾ་གྷ་ཊ་ཡ། སརྦ་བིད། བཛྲ་བཛྲ། སྤོ་ཊ་ཡ། བཛྲ་བཛྲ། ཀ་ཊ། བཛྲ་བཛྲ་མ་ཊ།
བཛྲ་བཛྲ། མ་ཐ། བཛྲ་བཛྲ། ཨཊྚ་ཧཱ་ས་བཛྲ། ནི་ལ་བཛྲ། སུ་བཛྲ་ཡ་སྭཱ་ཧཱ། ཞེས་པས་འཆད།
དོན་ནི། ཏདྱ་ཐཱ་ནི། འདི་ལྟ་སྟེ། ཨོཾ་ནི་སྔགས་ཀྱི་མགོ་འདྲེན། ཏུ་ཊ། ཏུ་ཊ་ནི། དྲལ་བར་
གྱིས་གཉིས། ཏྲོ་ཊ་ཡ། ཏྲོ་ཊ་ཡ་ནི། ཆད་པར་གྱིས་གཉིས། སྤུ་ཊ། སྤུ་ཊ་ནི། ཁོས་ཤིག་
གཉིས། སྤོ་ཊ་ཡ། སྤོ་ཊ་ཡ་ནི། དག་པར་གྱིས་གཉིས། བྷུརྞ། གྷཎ་ནི། རྨུགས་པར་གྱིས་
གཉིས། བྷུརྞ་པ་ཡ། གྷཱཎཱ་པ་ཡ་ནི། རྨུགས་པར་མཛད་དུ་གསོལ་གཉིས། སརྦ་སཏྭ་ནི།
སེམས་ཅན་ཐམས་ཅད། བོ་དྷ་ཡ། བོ་དྷ་ཡ་ནི། སད་པར་མཛོད་གཉིས། སཾ་བོ་དྷ་ཡ། སཾ་
བོ་དྷ་ཡ་ནི། ཡང་དག་པར་སད་པར་མཛོད་གཉིས། བླ་མ། བྷུ་མ་ནི། མྱུར་བར་མཛོད་
གཉིས། སཾ་བྷུ་མ་ཡ། སཾ་བྷུ་མ་ཡ་ནི། ཤིན་ཏུ་མྱུར་བར་མཛོད་གཉིས། སརྦ་བྷུ་ཏ་བོ་དྷ་ནི།
འབྱུང་པོ་ཐམས་ཅད་བསད་པར་མཛོད། ཀུ་ཊ། ཀུ་ཊ་ནི། བརྡུངས་ཤིག་གཉིས། སཾ་ཀུ་ཊ་
ཡ། སཾ་ཀུ་ཊ་ཡ་ནི། ཡང་དག་པར་བརྡུངས་ཤིག་གཉིས། སརྦ་ཤ་ཏཱི་ནི། དགྲ་ཐམས་ཅད།
ལ468ལ



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
གྷ་ཊ། གྷ་ཊ་ནི། ཕྱོགས་ཤིག་གཉིས། སཾ་གྷ་ཊ་ཡ། སཾ་གྷ་ཊ་ཡ་ནི། ཡང་དག་པར་ཕྱོགས་
ཤིག་གཉིས། སརྦ་བིདྱ་ནི། ཐམས་ཅད་རིག་པ། བཛྲ་བཛྲ་ནི། རྡོ་རྗེ་གཉིས། སྤོ་ཊ་ཡ། བཛྲ་
བཛྲ་ནི། ཁྱབ་པའི་རྡོ་རྗེ། ཀ་ཊ། བཛྲ་བཛྲ་ནི། མི་ཟད་པའི་རྡོ་རྗེ། མ་ཊ། བཛྲ་བཛྲ་ནི། རླག་
པའི་རྡོ་རྗེ། མ་ཐ། བཛྲ་བཛྲ་ནི། འཇོམས་པའི་རྡོ་རྗེ། ཨཊྚ་ཧཱ་ས་བཛྲ་ནི། རབ་ཏུ་བཞད་
པའི་རྡོ་རྗེ། ནི་ལཱ་བཛྲ་ནི། རྡོ་རྗེ་སྔོན་པོ། སུ་བཛྲ་ཡ་སྭཱ་ཧཱ་ནི། ལེགས་པའི་རྡོ་རྗེ་ལ་གཞི་
ཚུགས་ཞེས་པ་སྟེ། བཅོམ་ལྡན་འདས་རྡོ་རྗེ་རྣམ་པར་འཇོམས་པ་མདུན་དུ་བསམ་སྟེ། ཆོས་
ཀྱི་དབྱིངས་ཀྱི་ཡེ་ཤེས་ལ་དམིགས་ནས་གསང་སྔགས་དེ་དག་བཟླས་ན་གང་ལ་བྱ་བའི་
ལས་སྣ་ཚོགས་འགྲུབ་པར་འགྱུར་རོ་ཞེས་པའོ། །
གསུམ་པ་ཡེ་ཤེས་གཞན་བཞི་ལ་སྤྱིར་བསྐུལ་བ་ནི། ཧེ་ཕུ་ལུ། ནི་རུ་ཕུ་ལུ། གྲོརྡ་ཀུ་ལུ།
མི་ལི་ཙུ་ལུ། ཀུ་རུ་ཀུ་ལུ། བཛྲ་བི་ཛ་ཡཱ་ཡ་སྭཱ་ཧཱ། ཀཱི་ལི་ཀཱི་ལཱ་ཡ་སྭཱ་ཧཱ། ཀ་ཊ། ཀ་ཊ། མ་ཊ།
མ་ཊ། ར་ཊ། ར་ཊ། མོ་ཊ་ན་པྲ་མོ་ཊ་ནཱ་ཡ་སྭཱ་ཧཱ། ཙ་ར་ནི། ཙ་ར། ཧ་ར། ཧ་ར། ས་ར། ས་
ར། མཱ་ར་ཡ། མཱ་ར་ཡ། ཞེས་པས་འཆད་དོ། །དོན་ནི་ཧེ་ཕུ་ལུ་ནི། ཀྱེ་རྒྱལ་བ། ནི་རུ་ཕུ་ལུ་
ནི། ངེས་པར་རྒྱལ་བ། གྲིདྨ་ཀུ་ལུ་ནི། ངེས་པར་འཛིན་པ། མི་ལི་ཙུ་ལུ་ནི། ངན་སྤྱོད་ལས་
གྲོལ་བ། ཀུ་རུ་ཀུ་ལུ་ནི། མཛོད་ཅིག ། བཛྲ་བ་ཛ་ཡཱ་ཡ་སྭཱ་ཧཱ་ནི། རྡོ་རྗེ་རྣམ་པར་རྒྱལ་བས་
གཞི་ཚུགས། ཀཱི་ལི་ཀཱི་ལཱ་ཡ་སྭཱ་ཧཱ་ནི། ཕུར་བུས་ཕུར་བུ་ཐོབ། ཀ་ཊ། ཀ་ཊ་ནི། གཙིགས་
ཤིག་གཉིས། མ་ཊ། མ་ཊ་ནི། བརླག་ཅིག་གཉིས། ར་ཊ། ར་ཊ་ནི། གཟིགས་ཤིག་གཉིས།
མོ་ཊ་ན་པྲ་མོ་ཊ་ནཱ་ཡེ་སྭཱ་ཧཱནི། བོང་ཆེ་ཞིང་རབ་ཏུ་བོང་ཆེ་བས་གཞི་ཚུགས། ཙ་ར་ནི་ཙ་ར་
ནི། རྒྱུ་ཞིང་། ངེས་པར་རྒྱུ་བ། ཧ་ར་ཧ་ར་ནི་སྡུད་ཅིང་སྡུད་པ། ས་ར། ས་ར་ནི། འབྲང་ཞིང་
འབྲང་བ། མཱ་ར་ཡ། མཱ་ར་ཡ་ནི། བདུད་རྣམས་གསོད་ཅིག་གཉིས་ཏེ། བཅོམ་ལྡན་འདས་
ཀྱི་ཡེ་ཤེས་བཞི་ལ་དམིགས་ནས་བཟླས་བརྗོད་ལ་སོགས་པ་བགྱིས་ན་ལས་རྣམས་འགྲུབ་
ྋ469



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་འགྱུར་རོ་ཞེས་པའོ། །
བཞི་པ་ཁྲོ་བོ་རྣམས་ཀྱི་སྐུའི་རང་བཞིན་ལ་བསྐུལ་བ་ནི། བཛྲ་བི་དཱ་རཱ་ཎ་ཡ་སྭཱ་ཧཱ།
ཙྪིནྡ། ཙྪིནྡ། བྷིནྡ་བྷིནྡ། མཧཱ་ཀཱི་ལི་ཀཱི་ལི་ཡེ་སྭཱ་ཧཱ། བྷནྡ་བྷནྡ། ཀྲོདྷ། ཀྲོདྷ། བཛྲ་ཀཱི་ལི་ཀཱི་ལཱ་ཡེ་
སཱ་ཧཱ། ཞེས་པས་འཆད། དོན་ནི། བཛྲ་བི་དཱ་ར་ཎཱ་ཡ་སྭཱ་ཧཱ་ནི། རྡོ་རྗེ་རྣམ་པར་འཇོམས་པས་
གཞི་ཚུགས། ཙྪིནྡ། ཙྪིནྡ་ནི། ཆོད་ཅིག་གཉིས། བྷིནྡ། བྷིནྡ་ནི། ཕུག་ཅིག་གཉིས། མ་ཧཱ་ཀི་ལི་
ཀཱ་ལཱ་ཡེ་སྭཱ་ཧཱ་ནི། ཕུར་བུ་ཆེན་པོ་ཕུར་བུས་ཐོབ་ཅིག་གཞི་ཚུགས། བྷནྡ། བྷནྡ་ནི། འཆིང་
ཞིག་གཉིས། ཀྲོ་དྷ། ཀྲོ་དྷ་ནི། ཁྲོ་བོ་གཉིས་བཛྲ་ཀཱི་ལི་ཀཱི་ལཱ་ཡེ་སྭཱ་ཧཱ་ནི། རྡོ་རྗེ་ཕུར་བུས་
ཕུར་བུ་ཐོབ་ཅིང་གཞི་ཚུགས་པ་ཞེས་སྟེ། ཁྲོ་བོ་རྣམས་ཀྱི་སྐུ་ལ་དམིགས་ནས་བཟླས་བརྗོད་
བགྱིས་ཏེ་བསྐུལ་ནས་ལས་རྣམས་དེ་དེ་བཞིན་དུ་འགྲུབ་པར་འགྱུར་རོ་ཞེས་པའོ། །
ལྔ་པ་ཁྲོ་བོ་བཞིའི་སྙིང་པོའི་སྒོ་ནས་བསྐུལ་བ་ནི། ཙུ་རུ་ཙུ་རུ་ཙཎྜ་ལི་ཀཱི་ལཱ་ཡ་སྭཱ་ཧཱ། ཏཱ་
ཡ་ས། ཏྲཱ་ས་ཡ། བཛྲ་ཀཱི་ལི་ཀཱི་ལཱ་ཡེ་སྭཱ་ཧཱ། ཧཱ་ར་ཧ་ར་བཛྲ་དྷ་རཱ་ཡེ་སྭཱ་ཧཱ། པྲ་ཧ་རི་པྲ་ཧ་ར།
བཛྲ་པྲཉྫན་ཡེ་སྭཱ་ཧཱ། ཞེས་པས་འཆད། དོན་ནི། ཙུ་རུ་ཙུ་རུ་ཙཎཱ་ཀཱི་ལི་ཀཱི་ལཱ་ཡེ་སྭཱ་ཧཱ་ནི།
གཏུམ་པོ་ཕུར་བུ་ཕུར་བུས་ཐོབ་ལ་བགེགས་རྣམས་ཞི་བར་མཛོད་ཅིག་གཞི་ཚུགས། ཏྲཱ་ས་ཡ།
ཏྲ་ས་ཡ་ནི། སྐྲག་ཏུ་ཆུག་གཉིས། བཛྲ་ཀཱི་ལི་ཀཱི་ལ་ཡ་སྭཱ་ཧཱ་ནི། རྡོ་རྗེ་ཕུར་བུར་བུས་ཕུར་བུ་
ཐོབ་པ་གཞི་ཚུགས། ཧ་ར་ཧ་ར་ནི། འཕྲོག་ཅིག་གཉིས། བཛྲ་དྷ་རཱ་ཡ་སྭཱ་ཧཱནི། རྡོ་རྗེ་འཛིན་
པས་གཞི་ཚུགས། པྲ་ཧ་ར་པྲ་ཧ་ར་ནི། རབ་ཏུ་འཕྲོག་ཅིག་གཉིས། །བཛྲ་པྲ་བྷཉྫནཱ་སྭཱ་ཧཱ་ནི། རྡོ་
རྗེ་རབ་ཏུ་འཇོམས་པ་ལ་གཞི་ཚུགས་ཞེས་པའོ། །
དྲུག་པ་དེ་དག་གསུང་གི་སྒོ་ནས་བསྐུལ་བ་ནི། མ་ཏིལླི་ར་བཛྲ། ཤུལླི་ར་བཛྲ། པྲ་
ཏིལླི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་ཧེ་ཧི་བཛྲ། ཤྲཱིགྷཾ་བཛྲ་ཡེ་
སྭཱ་ཧཱ། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མཱ་བཏྟཱ་ཡ་སྭཱ་ཧཱ། གནོད་བྱེད་
470



རྣམ་འཇོམས་ ཀྱི་རྒྱུད་འགྲེལ་གསང་བདག་དགོངས་རྒྱན།
འབྱུང་པོ་མཱ་ར་ཡ་ཕཊ། ཅེས་པས་འཆད། དོན་ནི། མ་ཏིསྦི་ར་བཛྲ་ནི། བློ་བརྟན་པའི་རྡོ་རྗེ།
ཤུ་ཏིསྦེ་ར་བཛྲ་ནཾ། ཐོས་པ་བརྟན་པའི་རྡོ་རྗེ། པྲ་ཏིགྷི་ར་བཛྲ་ནི། སོ་སོར་བརྟན་པའི་རྡོ་རྗེ།
མ་ཧཱ་བཛྲ་ནི། རྡོ་རྗེ་ཆེན་པོ། ཨ་པྲ་ཏི་ཧ་ཏ་བཛྲ་ནི། ཐོགས་པ་མེད་པའི་རྡོ་རྗེ། ཨ་མོ་གྷ་བཛྲ་
ནི། དོན་ཡོད་རྡོ་རྗེ། ཨེ་ཧེ་ཧི་བཛྲ་ནི། ཚུར་བྱོན་རྡོ་རྗེ། ཤི་བྷཾ་བཛྲ་ཡ་སྭཱ་ཧཱ་ནཾ། མྱུར་བའི་རྡོ་
རྗེ་ལ་གཞི་ཚུགས། དྷ་ར་དྷ་ར་ནི། འཛིན་པ་གཉིས། དྷི་རི་དྷི་རི་ནི། བཟུང་བ་གཉིས། དྷུ་རུ་
དྷུ་རུ་ནི། དྲན་པ་གཉིས། སརྦ་བཛྲ་ཀུ་ལ་རཱ་བརྟ་ཡ་སྭཱ་ཧཱ་ནི། ཐམས་ཅད་རྡོ་རྗེའི་རིགས་
ཀུན་ནས་བཞུགས་པ་ལ་གཞི་ཚུགས། གནོད་བྱེད་འབྱུང་པོ་རཱ་ར་ཡ་ཕཊ་ནི། གནོད་བྱེད་
འབྱུང་པོ་གསོད་ཅེས་པ་སྟེ། གསུང་གི་རང་བཞིན་ལ་དམིགས་ནས་བསྒྲུབས་ན་ལས་
རྣམས་ཡང་དག་པར་འགྲུབ་པར་འགྱུར་རོ་ཞེས་པའོ། །
བདུན་པ་སྐུ་གསུང་ཐུགས་ལ་སྤྱིར་བསྐུལ་བ་ནི། ན་མཿས་མནྟ་བཛྲ་ཎཾ། སརྦ་བ་ལོ་
ཨཱ་བརྟ་ཡ་མ་ཧཱ་བ་ལེ། ཀ་ཊ་བེ་ཏ་ཏ་ཡེ། ཨ་ཙ་ལེ། མཎྜ་ལ་མཱ་ཡེ། ཨ་ཏི་བཛྲ། མཧཱ་བ་ལེ་བེ་ག་
ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་ཊི་ཏི་ཊི། ་ག་ལེ། ད་ཧ་ད་ཧ་ཏེ་ཛོ་བ་ཏི། ཏི་ལི་ཏི་ལི། བྷན་
བྷནྡ། མ་ཧཱ་བ་ལེ། བཛྲ་ཨང་ཀུ་ཤ་ཛཱ་ལཱ་ཡ་སྭཱ་ཧཱ། ཞེས་པས་འཆད། དོན་ནི། ན་མཿས་མནྟ་
བཛཱི་ཎཾ་ནཾ། ཀུན་ནས་རྡོ་རྗེ་བསྣམས་ལ་ཕྱག་འཚལ་ལོ། །སརྦ་བ་ལཾ་ཨཱ་བནྟ་ཡ་མ་ཧཱ་བ་ལེ་ནི།
སྟོབས་ཐབས་ཅད་འཕེལ་བ་ཆེན་པོའི་སྟོབས། ཀ་ཏ་བེ་ཏ་ཏ་ལེ་ནི། ཁྱེད་ལ་གཙིགས་པ།
ཨ་ཙ་ལེ་མཎྜལ་མཱ་ཡེ་ནི། གཡོ་བ་མེད་པའི་དཀྱིལ་འཁོར་སྒྱུ་འཕྲུལ་ཅན། ཨ་ཏི་བཛྲ་ནི།
ཤིན་ཏུ་རྡོ་རྗེ། མ་ཧཱ་བ་ལེ་བེ་ག་ར་ཎ་ནི། སྟོབས་པོ་ཆེ་ཤུགས་ཅན། ཨ་ཛི་ཏེ་ནི། མི་གྲུབ་པ།
ཛཱ་ལ་ཛཱ་ལ་ནི། འབར་ཞིང་འབར་བ། ཏི་ཊ་ཏི་ཊི་བི་ག་ལེ་ནི། འབར་བ་དམར་པོ། ད་ཧ་ད་
ཧ་ན། བསྲེགས་གཉིས། ཏེ་ཛོ་བ་ཏི་ནི། གཟི་བརྗིད་དང་ལྡན་པ། ཏི་ལི་ཏི་ལི་ནི། གཅོད་
གཉིས། བནྡྷ་བནྡྷ་ནི། འཆིང་གཉིས མཧཱ་བ་ལེ་ནཾ། སྟོབས་པོ་ཆེ། བཛྲ་ཨང་ཀུ་ཀུ་ཤ་ཛྭ་ལཱ་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡ་སྭཱ་ཧཱ་ནི། རྡོ་རྗེ་ལྕགས་ཀྱུར་འབར་བས་གཞི་ཚུགས། ཞེས་པ་སྟེ། ཁྲོ་བོ་རྣམས་ཀྱི་སྐུ་
གསུང་ཐུགས་ལ་སྤྱིར་དམིགས་ནས་བཟླས་པ་བྱས་ན་ལས་རྣམས་དེ་དེ་བཞིན་དུ་འགྲུབ་
པར་འགྱུར་རོ་ཞེས་པའོ། །
གཉིས་པ་སྙིང་པོའི་སྒོ་ནས་བསྐུལ་བ་ནི། ན་མོ་རཏྣ་ཏྲ་ཡཱ་ཡ། ན་མོཤྩཎྜ་བཛྲ་པཱ་ཎ་ཡེ།
མ་ཧཱ་ཡཀྵ་སེ་ནཱ་པ་ཏ་ཡེ། ཏ་ཐཱ། ཨོཾ་ཧ་ར་ཧ་ར་བཛྲ། ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་
དེ་ཧ་བཛྲ། པ་ཙ་པ་ཙ་བཛྲ། དྷ་ར་དྷ་ར་བཛྲ། དྷ་ར་ཡ་དྷ་ར་ཡ་བཛྲ། དཱ་རུ་ཎི་ད་རུ་ཎི་བཛྲ།
ཙྪིནྡ་ཙྪིནྡ་བཛྲ། བྷིནྡ་བྷིནྡ་བཛྲ་ཧཱུྃ་ཕཊ། ཅེས་པས་འཆད། དོན་ནི། ན་མོ་ནས་ཨོ་ཞེས་པའི་
བར་གྱི་དོན་སྔར་བཤད་ཟིན། ཧ་ར་ཧ་ར་བཛྲ་ནི། འཕྲོག་ཅིང་འཕྲོག་པའི་རྡོ་རྗེ། མ་ཐ་མ་
ཐ་བཛྲ་ནི། རློག་ཅིང་རླག་པའི་རྡོ་རྗེ། དྷུ་ན་དྷུ་ན་བཛྲ་ནི། འཇོམས་ཤིང་འཇོམས་པའི་རྡོ་རྗེ།
ད་ཧ་ད་ཧ་ད་བཛྲ་ནི། བསྲེགས་ཤིང་བསྲེགས་པའི་རྡོ་རྗེ། པ་ཙ་པ་ཙ་བཛྲ་ནི། འཚེད་ཅིང་
འཚེད་པའི་རྡོ་རྗེ། དྷ་ར་དྷ་ར་བཛྲ་ནི། འཛིན་ཅིང་འཛིན་པའི་རྡོ་རྗེ། དྷཱ་ར་ཡ་དྷཱ་ར་ཡ་བཛྲ་ནི།
འཛིན་པར་མཛད་ཅིང་འཛིན་པར་མཛད་པའི་རྡོ་རྗེ། དཱ་རུ་ཎ་དཱ་རུ་ཎ་བཛྲ་ནི། རྟེན་ཞིང་རྟེན་
པའི་རྡོ་རྗེ། ཙྪིནྡ་ཙྪིནྡ་བཛྲ་ནི། གཅོད་ཅིང་གཅོད་པའི་རྡོ་རྗེ།, བྷིནྡ་བྷིནྡྷ་བཛྲ་ནི། འབིག་ཅིང་
འབིག་པའི་རྡོ་རྗེ། ཧཱུཾ་ཕཊ་ནི་བསྐུལ་བའོ། །
གསུམ་པ་ཉེ་སྙིང་གི་སྒོ་ནས་བསྐུལ་བ་ནི། ན་མཤྩཎཱི་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ
ཏིཥྛ། བྷནྡ་བྷནྡ། ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། ཅེས་པས་འཆད། དོན་ནི། ན་མཤྩཏཱ་བཛྲ་
ཀྲོ་དྷཱ་ཡ་ནི། ཁྲོ་བོ་རྡོ་རྗེ་གཏུམ་པོ་ལ་ཕྱག་འཚལ་ལོ། །ཧུ་ལུ་ཧུ་ལུ་ནི་འབར་ཞིང་འབར། ཏིཥྛ
ཏིཥྛ་ནི། གནས་ཤིང་གནས་པ། བྷནྡྷ་བྷནྡྷ་ནི། འཆིང་ཞིང་འཆིང་བ། ཧ་ན་ཧ་ན་ནི། བསྣུན་
ཅིང་བསྣུན་པ། ཨ་མྲྀ་ཏེ་ནི། འཆི་བ་མེད་པ། ཧཱུྃ་ཕཊ་ནི་སྔར་བཞིན་ནོ། །དེ་ལྟར་རྣལ་
འབྱོར་པས་དད་པ་ཆེན་པོས་བཅོམ་ལྡན་འདས་ལ་དམིགས་ནས་སྙིང་པོ་དང༌། ཉེ་སྙིང་གི་
.སྨ472ལ



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
བཟླས་བརྗོད་བྱས་ན་ཇི་ལྟར་བསྒྲུབ་པའི་ལས་རྣམས་དེ་དེ་བཞིན་དུ་འགྲུབ་པར་འགྱུར་རོ་
ཞེས་པའོ། །
གསུམ་པ་ཡོན་ཏན་གྱི་འབྲས་བུ་ནི། སྡིག་པ་ཐམས་ཅད་བྱང་བྱས་ནས། །སྡུག་
བསྔལ་ཐམས་ཅད་མེད་པར་བྱེད། །རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་
པར་བརྒྱན། །ཞེས་པས་འཆད། དོན་ནི། རྒྱུད་འདི་ནས་བཤད་པ་ལྟར་དཀྱིལ་འཁོར་གྱི་
ཆོས་ཚུལ་བཞིན་དུ་བྱས་ནས། སྔོན་གྱི་ཚེ་རབས་གྲངས་མེད་པ་ནས། བསགས་པ་དང་། ད་
ལྟར་འཕྲལ་དུ་བྱས་པའི་སྡིག་པ་ཐམས་ཅད་བྱང་བ་དང་། རྒྱུ་སྡིག་པ་བྱས་པ་ལ་བརྟེན་ནས་
སྡིག་པའི་འབྲས་བུ་ངན་སོང་གི་སྡུག་བསྔལ་ཐམས་ཅད་མེད་པར་བྱེད་པ་སྟེ་འཇོམས་པར་
འགྱུར་རོ། །མདོ་སྡེ་འདི་ནི་དེ་ལྟར་ཡོན་ཏན་དང་གཟི་བརྗིད་ཆེ་བས་རྒྱུད་སྡེ་ཡོད་དོ་ཅོག་
ཀུན་གྱི་སྙིང་པོ་དང་རྩ་བ་ཡིན་པའི་ཕྱིར་འདིའི་དོན་ཉམས་སུ་བླང་ན། དཔལ་ཀུན་གྱི་ནི་
ལེགས་པར་བརྒྱན་པ་སྟེ་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་
ངེས་པར་ཐོབ་པའི་ཕྱིར་རོ་ཞེས་པའོ། །
བཞི་པ་སྡུག་བསྔལ་ཞི་བར་བྱེད་པའི་ཐབས་དང་བཅས་པ་ལྔ། སྡུག་བསྔལ་གྱི་
རྣམ་གྲངས་མང་ཡང་ཞི་བ། མདོ་སྡེ་ཉན་པའི་ཐབས། མདོ་སྡེ་ཉན་པའི་ཕན་ཡོན། བུམ་
པའི་ཆོ་ག །བཟླས་པའི་གྲངས་སོ། །དང་པོ་ནི། སེམས་ཅན་དབང་པོ་ཉམས་པ་དང་། །ཚེ་
ཟད་པ་དང་ཚེས་ཉམས་དང་། །ཕུན་སུམ་ཚོགས་མིན་གང་ཆགས་དང་། །ལྷ་རྣམས་རྒྱབ་ཀྱི་
ཕྱོགས་པ་དང་། །མཛའ་སྡུག་སྐྱེ་བོ་སྡང་བ་དང་། །བྲན་བཟའ་ལ་སོགས་གཙེས་པ་དང་།
ཕན་ཚུན་མཐུན་པ་མ་ཡིན་དང་། །ནོར་འགྲིབ་པས་ནི་གནོད་པ་དང་། །མྱ་ངན་ངལ་དང་
གནོད་པ་དང་། །འཇིགས་པ་དང་ནི་ཕོངས་པ་དང་། །གཟའ་དང་རྒྱུ་སྐར་བྱད་སྟེམས་དང་།
མི་བཟང་གདོན་གྱིས་ཉེན་པ་དང་། །མྱ་ངན་ངལ་ལས་བྱུང་བ་ཡི། །རྨི་ལམ་སྡིག་པ་མཐོང་
སྨ473ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་ཡང་། །ཞེས་པས་འཆད། དོན་ནི། སེམས་ཅན་གང་དག་སྔོན་གྱི་ལས་དབང་གིས་མིག་
དབང་ལ་སོགས་པའི་དབང་པོ་དྲུག་ཉམས་པ་དང་ཚེ་ཟད་དེ་སྲོག་གི་དབང་པོ་རྒྱུན་ཆད་པ་
ལ་ཉེ་བ་དང་། ཚེ་ཉམས་ཏེ་ལས་ཀྱིས་འཕངས་པའི་ཚེ་ཚད་ལས་ཐུང་བར་གྱུར་པ་དང་།
ཕུན་སུམ་ཚོགས་པ་མིན་པའི་དངོས་པོ་གང་ཆགས་པ་ལས་བྱུང་བའི་བཀྲ་མི་ཤིས་པ་དང་།
མཐུ་དང་རྫུ་འཕྲུལ་དང་ལྡན་པའི་འཇིག་རྟེན་དང་འཇིག་རྟེན་ལས་འདས་པའི་ལྷ་རྣམས་
རྒྱབ་ཀྱིས་ཕྱོགས་པ་སྟེ་དེ་དག་གིས་མགོན་སྐྱབས་མི་བྱེད་པ་དང་། ཕ་མ་དང་ཉེ་དུ་ལ་
སོགས་པ་ཡིད་དུ་གཅུགས་པའི་མཛའ་སྡུག་གི་སྐྱེ་བོ་རྣམས་ཀྱི་བྱམས་པ་དང་བྲལ་ནས་སྡོང་
བར་བྱེད་པ་དང་། འཁོར་དུ་གཏོགས་པའི་བྲན་གཡོགས་དང་བཟའ་མི་ཆུང་མ་ལ་སོགས་
པར་མི་དང་མི་མ་ཡིན་གྱི་གནོད་པས་གཙེས་པ་དང་། རང་དང་གཞན་ཕན་ཚུན་བསམ་
སྦྱོར་མ་མཐུན་པས་ལུས་དང་ངག་འཐབ་པ་སོགས་མཐུན་པར་གྱུར་པ་མ་ཡིན་པ་དང་།
ནོར་ལོངས་སྤྱོད་སྔར་ཡོད་འགྲིབ་ཅིང་གསར་དུ་མ་རྙེད་པར་དབུལ་ཞིང་ཕོངས་ནས་རྒྱུད་ལ་
སྡུག་བསྔལ་བསྐྱེད་པས་གནོད་པ་དང་། ཡིད་མྱ་ངན་གྱིས་གདུངས་ནས་ལུས་སེམས་ངལ་
ཞིང་། དུབ་པ་དང་སྡུག་བསྔལ་བར་གྱུར་ནས་གནོད་པ་དང་། རྒྱལ་པོའི་ཆད་པ་དང་། ཆོམ་
རྐུན་དང་གཅན་གཟན་ལ་སོགས་པའི་འཇིགས་པ་དང་ནི་སྟེ་འཇིགས་པ་དེ་དག་གི་མནར་
ནས་བདེ་བས་ཕོངས་པ་དང་། གཟའ་དང་རྒྱུ་སྐར་གྱི་གནོད་པ་དང་། དྲང་སྲོང་གི་དམོད་པ་
ལ་སོགས་པའི་བྱད་སྟེམས་དང་། མི་བཟད་པའི་གདོན་བདུད་དང་སྲིན་པོ་ལ་སོགས་པའི་
མ་རུངས་པ་རྣམས་ཀྱིས་ཉེན་པ་སྟེ་བཟུང་བ་དང་། ལུས་དང་སེམས་མྱ་ངན་གྱིས་ངལ་ཞིང་།
དུབ་པ་ལས་བྱུང་བ་ཡི་རྨི་ལམ་དུ་ཤ་ཟས་སྡིག་པ་སོགས་འགལ་རྐྱེན་མི་མཐུན་པའི་ཕྱོགས་
ཇི་འདྲ་ཞིག་མཐོང་ན་སྟེ་བྱུང་ན་ཡང་གོང་དུ་བཤད་པའི་གསང་སྔགས་ཀྱི་བཟླས་བརྗོད་
དང་། འོག་ནས་འབྱུང་བའི་ཆོ་ག་རྣམས་ཚུལ་བཞིན་དུ་བསྒྲུབས་ན་གནོད་པ་དེ་དག་ཐམས་
སྨ474



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
ཅད་ལྷག་མ་མ་ལུས་པ་ངེས་པར་ཞི་བར་འགྱུར་རོ་ཞེས་པའོ། །
གཉིས་པ་མདོ་སྡེ་ཉན་པའི་ཐབས་ནི། དེས་ནི་རབ་བཀྲུས་གཙང་མ་ཡིས། །མདོ་སྡེ་
དམ་པ་མཉན་པར་གྱིས། །གང་དག་ཡིད་དགེ་སེམས་དང་ཞིང་། །གཙང་མའི་གོས་ཀྱིས་
རབ་བརྒྱན་ཏེ། །ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །ཞེས་
པས་འཆད། དོན་ནི། གོང་དུ་བཤད་པ་མི་མཐུན་པའི་ཕྱོགས་དེ་དག་སྤང་བར་འདོད་པའི་
སྐྱེས་བུས་ནི་ཕྱི་དང་ནང་གི་མི་གཙང་བ་རྣམས་རབ་ཏུ་བཀྲུས་ནས་ལུས་ལ་དྲི་ཞིམ་པོ་
བྱུགས་པ་སོགས་གཙང་མ་ཡིས་ཏེ་གཙང་སིང་ངེ་བ་བྱས་ནས་མདོ་སྡེ་དམ་པ་མཉན་པར་
གྱིས་ཤིག །དེ་ཡང་གང་དག་ཡིད་དགེ་སྟེ་མངོན་འདོད་དང་ཡིད་ཆེས་ཀྱི་དད་པ་གཉིས་
དང༌། སེམས་ཅན་དང་ཞིང་སྟེ་དང་བའི་དད་པ་གསུམ་དང་ལྡན་པའི་སྒོ་ནས་ཆོས་གོས་རྣམ་
གསུམ་ལ་སོགས་པའི་གཙང་མའི་གོས་ཀྱིས་ལུས་རབ་ཏུ་བརྒྱན་ཏེ་གཞན་དག་གིས་ཚིག་
དང་དོན་རྟོགས་པར་མི་ནུས་པའི་ཟབ་མོ་སངས་རྒྱས་ཉག་གཅིག་གིས་སྤྱོད་ཡུལ་གྱུར་པའི་
མདོ་སྡེ་འདི་ནི་ཉན་བྱེད་ན་སྟེ་ཉན་ན་ཕན་ཡོན་དཔག་ཏུ་མེད་པར་ཐོབ་པར་འགྱུར་རོ་ཞེས་
པའོ། །
གསུམ་པ་མདོ་སྡེ་ཉན་པའི་ཕན་ཡོན་ནི། མདོ་སྡེ་འདི་ཡི་གཟི་བརྗིད་ཀྱིས། །སྲོག་
ཆགས་དག་ནི་ཐམས་ཅད་ཀྱི། །མི་བཟད་པ་ཡིན་ནད་རྣམས་ཀྱང་། །དེ་དག་ཐམས་ཅད་ཞི་
བར་བལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། །
ཞེས་པས་འཆད། དོན་ནི། འོ་ན་མདོ་སྡེ་ཉན་པ་ལ་ཕན་ཡོན་ཇི་ལྟ་བུ་ཡོད་སྙམ་ན། འདི་
ཚུལ་བཞིན་དུ་ཉན་ན་མདོ་སྡེ་འདི་ཡི་གཟི་བརྗིད་དང་བྱིན་རླབས་ཀྱིས། སྲོག་ཆགས་དག་
ནི་ཐམས་ཅད་ཀྱི་མི་བཟད་པའི་ནད་འབྲུམ་བུ་མེ་དབལ་ནག་པོ་ལ་སོགས་པ་ཤིན་ཏུ་སྤངས་
དཀའ་བ་རྣམས་ཀྱང་ཚེགས་ཆུང་དུ་སྤོང་ནུས་པ་དང་། ནད་དེ་དག་ཐམས་ཅད་ཞི་བར་བལྟ་
475ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟེ་ཟད་པར་འགྱུར་བར་མ་ཟད་སྐྱེ་བ་འདི་ལ་ཡང་ཚེ་དང་བསོད་ནམས་དང་ལུང་རྟོགས་ཀྱི་ཡོན་
ཏན་རྣམས་འཕེལ་ཞིང་རྒྱས་པར་འགྱུར་བ་དང་། ཕྱི་མའི་ཚེ་རབས་རྣམས་སུའང་སྡིག་པའི་
འབྲས་བུ་ངན་སོང་གི་སྡུག་བསྔལ་ཀུན་ལས་རྣམ་པར་ཐར་ནས་བདེ་འགྲོ་ལྷ་དང་མིའི་ལུས་
རྟེན་རྣམ་པར་དག་པ་ཐོབ་པ་སོགས་ཕན་ཡོན་བསམ་གྱིས་མི་ཁྱབ་པ་ཉན་པ་ཙམ་ལས་བྱུང་ན་
གཞན་དུ་དཀྱིལ་འཁོར་དུ་ཞུགས་ཤིང་སྒྲུབ་ཐབས་སྒོམ་པ་རྣམས་ལ་ལྟ་སྨོས་ཀྱང་ཅི་དགོས་
ཞེས་པའོ། །
བཞི་པ་བུམ་པའི་ཆོ་ག་ནི། ནོར་བུ་ཡུངས་ཀར་དུར་བ་དང་། །རིན་ཆེན་རྨ་མེད་
ཙནྡན་བཅས། །ཤེལ་དང་རྡོ་རྗེ་མེ་ཏོག་དང་། །ཆུ་ཡིས་གསེར་རམ་ཡང་ན་ནི། །དངུལ་གྱི་
བུམ་པ་དག་ཀྱང་རུང་། །གཙང་མའི་གོས་ཀྱིས་དཀྲི་ཞིང་དགང་། །ཞེས་པས་འཆད། །དོན་
ནི། ནོར་བུ་སྟེ་ཡིད་དུ་འོང་བའི་མུ་ཏིག་བུག་པ་མེད་པ་དང་། བགེགས་སྐྲོད་བྱེད་གྲུབ་པའི་
རྫས་ཡུངས་ཀར་དང་། དུར་བ་སྟེ་ཀུ་ཤའི་ཆུན་པོ་རྨ་བྱའི་སྒྲོ་བསྲེས་པ་དང་། རིན་ཆེན་རྨ་
མེད་དེ་གཞན་དུ་ལོངས་མ་སྤྱད་པའི་རིན་པོ་ཆེ་གས་ལ་སོགས་པའི་སྐྱོན་དང་བྲལ་བ་དང་།
དྲི་ཞིམ་དང་ལྡན་པའི་ཙནྡན་དཀར་དམར་བཅས་དང་། གཞན་ཡང་ཤེལ་དང་རྡོ་རྗེ་ཕ་ལམ་
དང་མེ་ཏོག་གི་ཕྲེང་བ་ལ་སོགས་པ་བུམ་ཆོག་ལ་དགོས་པའི་ཡོ་བྱད་རྣམས་ཚང་བར་བྱས་ཏེ།
ཆུ་བོ་ཆེན་པོའི་ཆུ་འོ་མ་བཟང་པོ་དང་བསྲེས་པས་རྒྱུ་རིན་པོ་ཆེ་གསེར་རམ་སྟེ་གསེར་ལས་
བྱས་པའི་བུམ་པའམ། ཡང་ན་ནི་ཞེས་པ་ལྟར་དངུལ་གྱི་བུམ་པ་དག་འབྲིང་། ཀྱང་སྒྲས་
བསྡུས་པ་ཟངས་ཀྱི་བུམ་པ་ཐ་མ་སྟེ་དེ་དག་མ་འབྱོར་ནི་ས་ལས་བྱས་པའི་བུམ་པ་ཡང་རུང་
བར་གསུངས་པས་དེ་ལྟ་བུའི་བུམ་པ་གང་ཡང་རུང་བའི་གསུམ་གཉིས་དགང་བའི་མགུལ་
བར་གཙང་མའི་གོས་ཏེ་རས་གཙང་མ་ཁ་ཚར་མ་ཉམས་པས་ཐོར་ཅོག་གསུམ་གྱི་ཚུལ་དུ་
དཀྲི་བ་དང་། འབྲས་བུ་ཅན་གྱི་ཤིང་ལ་སོགས་པས་ཁ་བརྒྱན་པ་སོགས་མདོར་ན་གསེར་ལ་
~476



རྣམ་འཇོམས་ཀྱི་རྒྱུད་འགྲེལ་གསང་བདག་དགོངས་རྒྱན།
སོགས་པའི་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་
ཅད་དང་ལྡན་པའི་ནང་དུ་རིན་པོ་ཆེ་ལྔ། འབྲུ་ལྔ། སྨན་ལྔ། བདུད་རྩི་ལྔ། དྲི་ལྔ་སྟེ་གསང་བ་
སྤྱི་རྒྱུད་ནས་བཤད་པའི་བུམ་རྫས་རྣམས་ཚང་བར་བླུག་ལ་གཞུང་ཇི་ལྟ་བ་བཞིན་དུ་བསྒྲུབ་
པར་བྱ་ཞེས་པའོ། །བུམ་རྫས་ཉེར་ལྔའི་ངོས་འཛིན་ནི་ཆོ་གའི་གཞུང་དུ་གསུངས་པས་
འདིར་མ་བཤད་དོ། །
ལྔ་པ་བཟླས་པའི་གྲངས་ནི། ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་
བརྒྱ་རྩ་བརྒྱད། །རྡོ་རྗེ་རྣམ་འཇོམས་བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་ཤིག །ཅེས་
པས་འཆད། དོན་ནི། ལན་གྲངས་ཏེ་ཡང་ནས་ཡང་དུ་བསྐྱར་ནས་རྡོ་རྗེ་རྣམ་པར་འཇོམས་
པའི་གཟུངས་རིང་འདི་ཐུན་རེར་ཉི་ཤུ་རྩ་གཅིག་གམ། ཡང་ན་དེའི་སྙིང་པོ་དང་ཉེ་སྙིང་
གཉིས་ལན་གྲངས་བརྒྱ་རྩ་བརྒྱད་རེ་བཟླས་ནས་ད་གཟོད་ཁྲུས་ཀྱི་ཆོ་ག་གྱིས་ཤིག །སུས་
ཞེ་ན། སྔོན་བྱུང་ལ་རྒྱལ་པོ་ལོག་པའི་སྙིང་པོ་དང་། རྗེས་འཇུག་ལ་ནི་རྒྱལ་པོ་ལ་སོགས་
པའི་གདུལ་བྱ་ཐམས་ཅད་ཀྱིས་རྟག་ཏུ་སྟེ་དུས་གསུམ་དུ་གཞུང་བཞིན་ལྷ་བསྐྱེད་ལ་ཏིང་ངེ་
འཛིན་དང་ལྡན་པས་གསང་སྔགས་བཟླས་ནས་ཁྲུས་ཀྱི་མན་ངག་བཞིན་དུ་བྱབས་པ་དང་
བཀྲུ་བ་དང་བསྲུང་བ་ལ་སོགས་པ་བྱའོ། །དེ་ལྟར་བྱས་ན་གོང་དུ་བཤད་པའི་ཕན་ཡོན་
ཐམས་ཅད་ཐོབ་པར་འགྱུར་རོ་ཞེས་པའོ། །
བཞི་པ་མཇུག་གི་དོན་ནི། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྫོགས་
སོ། །ཞེས་པས་འཆད། དོན་ནི། བྱ་རྒྱུད་རྡོ་རྗེའི་རིགས་ཕྱི་ནང་གི་གདོན་བགེགས་ཐམས་
ཅད་འཇོམས་ཤིང་དངོས་གྲུབ་གང་འདོད་སྩོལ་བས་སོགས་ཕན་ཡོན་མཐའ་ཡས་པ་དང་
ལྡན་པའི་རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་སངས་རྒྱས་བཅོམ་ལྡན་འདས་
ཀྱི་མཐུས་དཔལ་གསང་བའི་བདག་པོ་ཕྱག་ན་རྡོ་རྗེ་གསུངས་པ་རྫོགས་སོ་ཞེས་པའོ།། །།
ཀ477ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྨྲས་པ། རྡོ་རྗེ་འཆང་གིས་གསུངས་པའི་རྒྱུད་སྡེའི་དོན། །འཕགས་ཡུལ་གྲུབ་ཆེན་རྣམས་
ཀྱིས་བཀྲལ་བ་བཞིན། །འཇམ་མགོན་རྒྱལ་བ་གཉིས་པ་ཙོང་ཁ་པས། །གསང་ཆེན་ལམ་གྱི་
རིམ་པར་གཏན་ལ་ཕབ། །དེས་ན་བྱ་རྒྱུད་རིགས་གསུམ་མན་ངག་གནད། །ཚང་ལ་མ་ནོར་
ཡོངས་སུ་རྫོགས་པ་ལ། །སློབ་པར་འདོད་པས་རྡོ་རྗེ་འཆང་ཆེན་པོའི། །ལམ་གྱི་རིམ་པ་གཅིག་པོ་
ཆེར་གཟུང་ཞིག །དེ་ནས་དེ་ཡི་དགོངས་པ་ལེགས་བཙལ་ན། །རྒྱལ་བ་དགྱེས་པའི་ལམ་བཟང་
རྙེད་འགྱུར་གྱི། །གཞན་དུ་མན་ངག་ཟབ་མོར་གྲགས་པ་རེའི། །རྗེས་སུ་ཞུགས་ཀྱང་དེ་ཙམ་དོན་
མི་འགྲུབ། །ལེགས་བཤད་འདི་ཡང་གསང་ཆེན་ལམ་རིམ་གྱི། །འཕྲིན་ལས་ཞབས་འདེགས་
ཚུལ་དུ་བཀོད་ལགས་པས། །གཟུར་གནས་སྐྱེ་བོས་འདི་ལ་བརྟེན་ནས་ཀྱང་། །རྒྱུད་དང་གྲུབ་
ཆེན་དགོངས་པ་བཙལ་བར་བྱ། །འོན་ཀྱང་མཐུ་ཆེན་རྒྱལ་སྲས་རྣམས་ཀྱིས་ཀྱང་། །ཤིན་ཏུ་
རྟོགས་དཀའ་ཟབ་མོ་རྒྱུད་སྡེའི་གནད། །བློ་དམན་བདག་གིས་ཆ་ཙམ་མི་རྟོགས་པས། །དེ་ཕྱིར་
ནོར་འཁྲུལ་ཅི་མཆིས་སྙིང་ནས་བཤགས། །བསྐལ་མང་སྟོང་དུ་མཚན་ཙམ་ཐོས་དཀའ་བའི། །
གསང་ཆེན་རྡོ་རྗེ་ཐེག་པའི་བསྟན་པ་དང་། །མཇལ་ཀྱང་ཚེ་འདིའི་བདེ་སྐྱིད་ཁོ་ན་ལ། །ཆགས་
ཤིང་ཞེན་པ་བདག་ལྟ་ཅི་རང་དྲག །ད་ནི་བླ་མ་ཡི་དམ་དབྱེར་མེད་ལ། །གསོལ་བ་འདེབས་ཤིང་
ཚུལ་ཁྲིམས་བསྲུང་བ་དང་། །དྲི་མེད་གཞུང་ལུགས་རྣམས་ལ་ཐོས་བསམ་གྱིས། །ཞུགས་ནས་
གཏན་གྱི་བཙན་ས་ཟིན་པར་ཤོག །
ཅེས་དཔལ་རྡོ་རྗེ་རྣམ་པར་འཇོམས་པའི་རྒྱུད་ཀྱི་འགྲེལ་པ་གསང་བདག་དགོངས་རྒྱན་
ཞེས་བྱ་བ་འདི་ནི་དད་ལྡན་བཀའ་ཆེན་རྣམ་རྒྱལ་ཤེས་རབ་ཀྱིས་རྒྱུ་ཡོན་དང་བཅས་བསྐུལ་བ་ལ་
བརྟེན་ནས། དགེ་སློང་བློ་བཟང་སྦྱིན་པས་དབེན་གནས་དགའ་ལྡན་ཆོས་གླིང་དུ་བྲིས་པའོ།
མངྒ་ལཾ།། །།
478



༄༅། །རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་
སྙིང་པོ་རབ་ཏུ་གསལ་བ་ཞེས་བྱ་བ་བཞུགས་སོ། །
ཀརྨ་རིན་ཆེན་དར་རྒྱས།
མཁན་ཆེན་རྡོ་རྗེ་འཆང་ཟླ་བ་བཟང་པོའི་ཞབས་ཀྱི་པདྨ་དྲི་མ་མེད་པ་ལ་སྒོ་གསུམ་
རབ་ཏུ་གུས་པས་ཕྱག་འཚལ་ཞིང་སྐྱབས་སུ་མཆིའོ་བདག་གི་རྒྱུད་བྱིན་གྱིས་རླབས་ཏུ་
གསོལ། མཐའ་བྲལ་ལྟ་བའི་ནམ་མཁའ་ལ། །མཐར་ཐུག་རྟོགས་པའི་ཉི་མ་ཤར། །མཐའ་
ཀླས་བསྟན་འགྲོའི་མུན་སེལ་བ། །མཐར་ཕྱིན་འབྲས་བུའི་བླ་མར་འདུད། །ཟབ་གསང་
རྒྱུད་དོ་ཅོག་གི་རྩ་བའི་རྒྱུད། །ཟབ་མོ་སངས་རྒྱས་ཁོ་ནས་སྤྱོད་པའི་ཡུལ། །ཟབ་དོན་
བདག་འདྲས་འཆད་པར་མི་ནུས་ཀྱང་། །ཟབ་ལམ་རྒྱུད་དོན་སྟོན་པའི་དྲིན་ལས་སོ། །
དེ་ལ་འདིར་གྲུབ་པའི་སློབ་དཔོན་སྔ་མ་རྣམས་ཀྱིས། འགྲེལ་བའི་རྗེས་སུ་འབྲངས་ནས་
རྡོ་རྗེ་རྣམ་པར་འཇོམས་པའི་གཟུངས་སྔགས་ཀྱི་དོན་བཤད་པ་ལ་གཉིས། སྤྱི་དང་བྱེ་བྲག་གོ །
དང་པོ་ནི་སྔ་འགྱུར་རྙིང་མས་བཞེད་པ་ལྟར་ན། དབང་པོ་རབ་ལ་མཚན་བསྟན་པ། འབྲིང་
ལ་སྤྱི་དོན་རྣམ་པར་དབྱེ་བ། ཐ་མ་ལ་འབྲུ་བཤད་བྱ་བ་དང་གསུམ་ལས། དང་པོ་མཚན་
དོན་བཤད་པ་ནི། རྡོ་རྗེ་རྣམ་པར་འཇོམས་པ་ཞེས་པའི་དོན། རྡོ་རྗེ་ནི་སྟོང་པ་ཉིད་དོ། །ཇི་
ལ479ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐད་དུ། རྡོ་རྗེ་སྟོང་པ་ཉིད་དུ་བཤད། །ཅེས་དང་། འཁོར་བ་དང་ནི་མྱ་ངན་འདས། །རྒྱུད་དོ་
ཅོག་གི་རྩ་བ་ཡིན། །རྡོ་རྗེ་ཁྲོ་བོ་ལས་བྱུང་བ། །རྡོ་རྗེའི་སྙིང་པོ་འདི་ཡིན་ནོ། །ཞེས་གསུངས་
པ་ལྟར། གཉེན་པོ་དོན་དམ་པ་སྟོང་པ་ཉིད་ཀྱི་རྡོ་རྗེས་སྤང་བྱ་མཚན་འཛིན་རྣམ་རྟོག་མི་
མཐུན་པའི་ཕྱོགས་ཐམས་ཅད་འཇོམས་པའམ་ཕམ་པའམ་བརླག་པའམ་ཟད་ཅིང་སྟོང་
པར་བྱེད་པས་ན་དེ་སྐད་ཅེས་བྱའོ། །
དེ་ཡང་གོ་བདེ་བར་སྙིང་པོ་སེམས་དོན་དང་སྦྱར་ནས་བཤད་ན། འཁོར་བ་དང་མྱ་ངན་
ལས་འདས་པའི་དོན་ཐམས་ཅད་ནི་རྒྱུད་དོ་ཅོག ། དེ་དག་གི་རྩ་བ་ནི་རང་གི་སེམས། རྒྱུད་དོ་
ཅོག་གི་རྩ་བ་ཡིན་པའི་རྒྱུ་མཚན་གང་ཡིན་ཞེ་ན། སེམས་ཀྱི་རང་བཞིན་ལེགས་པར་མ་
རྟོགས་པས་འཁོར་བའི་རྒྱ་མཚོ་སྡུག་བསྔལ་གསུམ་གྱི་རང་བཞིན་དང་། རྟོགས་ཤིང་
གོམས་པར་བྱས་ན་བདེ་བའི་འབྱུང་གནས་མྱ་ངན་ལས་འདས་པ་ཆེན་པོ་ཡིན་ཏེ། ཆོས་རྗེ་
ཀརྨ་པ་རང་བྱུང་རྡོ་རྗེས། འདི་ཉིད་མ་རྟོགས་འཁོར་བའི་རྒྱ་མཚོར་འཁོར། །འདི་ཉིད་
རྟོགས་ན་སངས་རྒྱས་གཞན་ན་མེད། །ཅེས་སོ། དེ་ཡང་མ་རྟོགས་པས་འཁོར་བ་ཇི་ལྟར་
འབྱུང་ཞེ་ན། ཉོན་མོངས་པའི་སེམས་ཀྱིས་མི་དགེ་བ་ལ་འཇུག་ཅིང་། དེའི་བག་ཆགས་
ཀྱིས་མ་རིག་པ་རྙེད་ལ། མ་རིག་པའི་དབང་གིས་ཀུན་ནས་ཉོན་མོངས་པ་དང་ལས་སུ་
འགྱུར་ལ། དེས་སླར་ཡང་བག་ཆགས་བསྐྱེད་དེ། བག་ཆགས་དང་བཅས་སེམས་ཀྱི་རྒྱལ་
པོ། ཉོན་མོངས་པའི་ཡིད་ཀྱིས་ཁ་བསྒྱུར་ནས་ཚོགས་དྲུག་གི་དབང་ལ་ཁ་བསྒྱུར་བས།
སྲིད་པ་འཁོར་བར་འཁྱམས་པས་ན། མ་རིག་པའི་རྐྱེན་གྱིས་འཁོར་བ་ཞེས་བྱ་སྟེ། དེའི་རྒྱུ་
དང་རྐྱེན་དང་རང་བཞིན་དང་དབྱེ་བས་སོ། །ཞེས་པ་ནི་ཀུན་མཁྱེན་པདྨ་དཀར་པོའི་གསུང་
ལྟར་བཀོད་པ་ཡིན་ལ། ཞིབ་པར་སྙིང་པོའི་རྒྱུད་འགྲེལ་དང་། ཟབ་མོ་ནང་གི་དོན་དང་རྣམ་
ཤེས་འབྱེད་པའི་བསྟན་བཅོས་དང་སྙིང་པོ་བསྟན་པ་རྣམས་ལས་ཤེས་པར་བྱའོ། །དེ་ཡང་
སྨ480ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
དེ་བཞིན་ཉིད་དེ་མི་ཕྱེད་ཅིང་མི་ཤིགས་པས་རྡོ་རྗེ་ཞེས་བརྗོད་དོ། །ངོ་བོ་ནི་རྣམ་པ་ཀུན་གྱི་
མཆོག་དང་ལྡན་པའི་སྟོང་པ་ཉིད་དོ། །དེ་ཉིད་ལ་ལྷ་དང་གཟུགས་སུའང་མི་འདོགས་ཏེ། རྣམ་
པ་ཀུན་གྱི་མཆོག་ལྡན་པའི། །སྟོང་པ་ཉིད་ལ་རྡོ་རྗེར་བརྗོད། །ཅེས་དང་། ལྷ་དང་སྔགས་ནི་རྡོ་
རྗེར་འདུས། །ཞེས་པས་སོ། །སྟོང་པ་ཉིད་དེས་ནི་དངོས་པོར་སྣང་བའི་ཆོས་ཐམས་ཅད་
གཉིས་སུ་མེད་པའི་ཡེ་ཤེས་ཀྱིས་འཇོམས་པར་བྱེད་པས་དངོས་པོར་སྣང་བ་དེ་དག་ལ་ཁྲོ་
བོའོ། །དེ་ལས་བྱུང་བའི་རྡུལ་ཐམས་ཅད་དང་བྲལ་བའི་ཕྱིར་སྙིང་རྗེ་ཆེན་པོ་སྟེ། ངོ་བོ་ནི་ཟག་
པ་མེད་པའི་བདེ་བ་ཆེན་པོའོ། །སྟོང་པ་ཉིད་སྙིང་རྗེ་ཆེན་པོའི་སྙིང་རྗེ་དེ་དང་གདོད་མ་ནས་
འབྲལ་མ་མྱོང་ཞིང་། ནམ་གཞལ་ཡང་འབྲལ་མི་ཤེས་པས་ན་རྡོ་རྗེའི་སྙིང་པོ་ཞེས་བྱའོ། །
སྨྲས་པ། རྒྱུད་དོ་ཅོག་གི་རྩ་བ་རང་གི་སེམས། །རྒྱུད་དོན་བློས་བྱས་སྒོམ་གྱིས་མ་
བསླད་པར། །རྒྱུད་ལྡན་བླ་མའི་མན་ངག་ལེགས་བསྒོམས་ནས། །རྒྱུད་སྡེ་རྒྱ་མཚོའི་
དགོངས་དོན་ལེན་པར་གྱིས། །
གཉིས་པ་སྤྱི་དོན་གྱི་རྣམ་པར་དབྱེ་བ་ལ་གསུམ། རྒྱུད་ཀྱི་རྣམ་གཞག །བཤད་པའི་
ཚུལ། དེའི་རྗེས་འབྲེལ་དར་ཞིང་རྒྱས་པའི་ཚུལ་ལོ། །དང་པོ་ནི། རྒྱུད་ནི་རྒྱུན་ཆགས་ཞེས་
བྱར་བརྗོད། །འཁོར་བ་རྒྱུད་དུ་འདོད་པ་ཡིན། །མྱ་ངན་འདས་པ་རྒྱུད་ཕྱི་མ། །ཞེས་
གསུངས་པ་ལྟར་ལ། དབྱེ་བ་བཞི་ཏེ། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་
ཆེན་པོ་བླ་ན་མེད་པའི་རྒྱུད་དོ། །དེ་ལ་རྡོ་རྗེ་རྣམ་པར་འཇོམས་པ་འདིར་ནི་རྒྱུད་སྡེ་བཞི་ཀར་
བཀྲལ་དུ་རུང་བས་ན། རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །
ཞེས་ཀྱང་གསུངས་པར་བཞེད་ཅིང་དོན་ལ་ཡང་གནས་མོད། འོན་ཀྱང་དེང་སང་ཡོངས་སུ་
གྲགས་པ་ལྟར་ན་བྱ་བའི་རྒྱུད་རྡོ་རྗེའི་རིགས་ལ། རིགས་ཀྱི་གཙོ་བོ་མི་འཁྲུགས་པ། རིགས་
ཀྱི་བདག་པོ་རིན་པོ་མཆོག་གི་རྒྱུད་དང་། རྡོ་རྗེ་རྣམ་འཇོམས། རིགས་ཀྱི་ཡུམ་རྡོ་རྗེ་མི་ཕམ་
~481ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེ་ལྟར་འབར་བ་རབ་ཏུ་རྨོངས་བྱེད། རིགས་ཀྱི་ཁྲོ་བོ་བདུད་རྩི་ཐལ་སྦྱོར། རིགས་ཀྱི་ཁྲོ་མོ་
རིག་སྔགས་ཀྱི་རྒྱལ་མོ་རྒྱལ་བཙན་རིགས་ཀྱི་ཕོ་ཉ་སྟོབས་པོ་ཆེའི་གཟུངས། རིགས་ཀྱི་
ཕྱག་གཉན་རྡོ་རྗེ་མཆུ་དང་བྱ་ཁྱུང་གི་གཟུངས་རྣམས་སུ་བཞེད། དེའང་རྡོ་རྗེ་ལྷུན་པོ་རི་རབ་
ཟོམ་གྱི་རྒྱུད་ཅེས་བྱ་བའི་ལེའུ་བརྒྱ་དང་བརྒྱད་པའི་ལེའུ་དང་པོ་རྣམ་པར་འཇོམས་པ་འདི་
གསུངས་ལ་ལྷག་མ་རྣམས་ཀྱིས་འདི་རྒྱས་པར་བཤད་པའི་ཕྱིར། རྒྱུད་དོ་ཅོག་གི་རྩ་བ་ཞེས་
སོ། །
རྩ་བའི་རྒྱུད་ཆེན་པོ་ཞེས་བྱ་སྟེ། གྲུབ་པའི་སློབ་དཔོན་ཆེན་པོ་ཡེ་ཤེས་རྡོ་རྗེ་སངས་
རྒྱས་གསང་བའི་ཞལ་སྔ་ནས། འདི་ནི་རྩ་བའི་རྒྱུད་ཆེན་ཏེ། །རྡོ་རྗེ་ལྷུན་པོ་རི་རབ་ཟོམ། །
རྒྱུད་དོ་ཅོག་གི་བརྒྱ་རྩ་བརྒྱད། །དེའི་དང་པོར་འདི་གསུངས་པས། །རྩ་བར་བཤད་པ་རབ་
ཏུ་གྲགས། །ཅེས་སོ། །
གཉིས་པ་ནི། སྙིང་པོའི་རྒྱུད་བསྟན་པ་ལ་གཉིས། དོན་གྱི་རྣམ་གྲངས་རྣམ་པར་
དབྱེ་བ་དང་། ཚིག་གི་རྣམ་གྲངས་རྣམ་པར་དབྱེ་བའོ། །དང་པོ་ལ་ལྔ། རྒྱུ་གླེང་གཞི། རྐྱེན་
གླེང་སློང་། རྒྱུད་དོན་དངོས། རྒྱུད་ཀྱི་དགོས་འབྲེལ། འཁོར་ལ་གདམས་ཤིང་བསྟན་པ་
གཏད་པའོ། དང་པོ་ནི་གནས་ཕུན་སུམ་ཚོགས་པ་རི་རབ་ཀྱི་ཤར་ལྷོ་རྡོ་རྗེ་ལྷུན་པོ་རི་རབ་ཀྱི་
ཟོམ་ན། འཁོར་ཕུན་སུམ་ཚོགས་པ་ཕྱག་ན་རྡོ་རྗེ་ལ་སོགས་པ་ས་ཆེན་པོ་ལ་གནས་པའི་
སེམས་དཔའ་དང་སྤྲུལ་པའི་ཉན་ཐོས་དང་གཙང་མའི་རིས་ཀྱི་ལྷ་དང་མི་ལ་སོགས་པའོ། །
དུས་ཕུན་སུམ་ཚོགས་པ་རྒྱལ་པོ་ལེགས་པའི་སྙིང་པོའམ་སྟོབས་ཆེན་སྙིང་པོ་མ་སྐྱེས་དགྲ་
ལ་སོགས་པའི་སློབ་དཔོན་ལྷས་བྱིས་གྱིས་བསླུས་ཏེ། མཚམས་མེད་པའི་ལས་བགྱིས་ཏེ་
འདུལ་བའི་དུས་ལ་བབ་པའི་ཚེ། སྟོན་པ་ཕུན་སུམ་ཚོགས་པ་ཤཱཀྱ་ཐུབ་པ་རྡོ་རྗེའི་ཏིང་ངེ་
འཛིན་ལ་བཞུགས་ནས། ལག་ན་རྡོ་རྗེའི་ཐུགས་རྒྱུད་ཏིང་ངེ་འཛིན་གྱིས་བྱིན་གྱིས་རླབས་
མ482ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
ཏེ། ཆོས་ཕུན་སུམ་ཚོགས་པ་རྡོ་རྗེ་རྣམ་པར་འཇོམས་པའི་དཀྱིལ་འཁོར་གསང་བའི་བདག་
པོ་སྤྲུལ་ཞིང་བཤད་དོ། །ཞེས་པ་ནི་སློབ་དཔོན་སངས་རྒྱས་གསང་བ་དང་། པཎ་ཆེན་སྨྲི་ཏི་
ཛྷཱ་ནས་བཞེད་པའོ། །ཡང་ན་སློབ་དཔོན་པདྨ་སཾ་བྷ་ཝ་དང་། པཎ་ཆེན་བཱི་མ་ལ་མི་ཏྲས།
དབུས་འགྱུར་མ་ག་དྷ་རྡོ་རྗེ་གདན་བྱང་ཆུབ་ཀྱི་ཤིང་དྲུང་དུ་མངོན་པར་རྫོགས་པར་སངས་
རྒྱས་པའི་ཚེ། བདུད་ཀྱི་དཔུང་ཚོགས་འབུམ་ཕྲག་གཅིག་ལྷག་པའི་ཚེ། དེ་བཞིན་གཤེགས་
པས་ཕྱག་ན་རྡོ་རྗེ་ལ་བྱིན་གྱིས་རླབས་ནས་བཀའ་སྩལ་པ། རིགས་ཀྱི་བུ་ཁྱོད་ཀྱིས་ལུས་མ་
རུས་པའི་ཁྲོ་བོར་བསྒྱུར་ཏེ་བདུད་འདི་དག་ཐུལ་ཅིག །ཅེས་གསུངས་པས། ཕྱག་ན་རྡོ་རྗེ་
ཉིད་རྡོ་རྗེ་རྣམ་པར་འཇོམས་པའི་སྐུར་བཞེངས་ཤིང་། ཁྲོ་བོའི་ལྷ་ཚོགས་སྤྲོས་ཏེ་བཤད་དོ། །
ཞེས་བཞེད་དོ། །
གཉིས་པ་ནི་རྒྱལཔོ་མ་སྐྱེས་དགྲས་ཛམྦུའི་གླིང་དུ་ཕ་བསད་པའི་དུས་དེའི་ཚེ། འབྱུང་པོ་
དང་མི་མ་ཡིན་ཐམས་ཅད་འཁྲུགས་ནས་ནད་ལ་སོགས་པའི་ཉེར་འཚེ་སྣ་ཚོགས་པ་བྱུང་ངོ་།
དེར་སེམས་ཅན་རྣམས་སྡུག་བསྔལ་བས་ཉམ་ཐག་པའི་ཚེ། རྒྱལ་པོ་ཆེན་པོ་སྡེ་བཞིས་
བཅོམ་ལྡན་འདས་ལ་ཞུས་པའི་ཚེ། ཅང་མི་གསུང་བར་ཕྱག་ན་རྡོ་རྗེ་ལ་ཐུགས་ཏིང་ངེ་
འཛིན་གྱིས་བསྐུལ་བས། གསང་བའི་བདག་པོས་རྡོ་རྗེ་གསོར་ཞིང་དཀྱིལ་འཁོར་སྤྲུལ་
བཤད་ཀྱིས་གསུངས་སོ། །
གསུམ་པ་ལ་གསུམ། དོན་གྱི་གཟུངས། ཚིག་གི་གཟུངས། གཉིས་ཀའི་གཟུངས་སོ། །
དང་པོ་ནི། རྒྱ་གར་སྐད་ནས་བཟུང་མཐའི་རྫོགས་སོའི་བར་གྱི་དོན་མ་ལུས་པ་རྣམས་སོ།
གཉིས་པ་ནི། ན་མོ་རཏྣ་ཏྲ་ཡཱ་ཡ་ནས། ཨ་མྲྀ་ཏེ་ཧཱུཾ་ཕཊ་ཀྱི་བར་རོ། ཡང་ན། སྔགས་ཀྱི་དོན་
ལ་དོན་གྱི་གཟུངས་དང་། འབྲུ་ལ་ཚིག་གི་གཟུངས་ཞེས་ཀྱང་བཤད་དོ། །གསུམ་པ་ནི་མིང་
དོན་གཅིག་ལ་དུ་མ་བསྲེས་ནས་སྒྲ་དང་དོན་དུ་སྦྲེལ་ནས་འཛིན་པའོ། །
༤483ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞི་པ་ནི་དགོས་སོགས་ཆོས་བཞིའི་དགོས་འབྲེལ་ཡན་ལག་ལྔ་ལྡན་ཏེ། དེ་ཡང་
རྒྱུད་དོ་ཅོག་གི་རྩ་བ་སྟོང་ཉིད་སྙིང་རྗེའི་སྙིང་པོ་ཅན་ནི་བརྗོད་བྱ། རྡོ་རྗེ་རྣམ་འཇོམས་ཀྱི་
གཟུངས་ནི་རྗོད་བྱེད། དེ་དག་གི་དགོངས་དོན་ཕྱིན་ཅི་མ་ལོག་པར་ཤེས་པ་ནི་དགོས་པ།
དེ་དག་ཉམས་སུ་བླངས་ཤིང་མཐར་ཐུག་གི་འབྲས་བུ་ཐོབ་པ་ཉིང་དགོས། དེ་རྣམས་སྔ་ཕྱི་
འབྲེལ་བས་ན་འབྲེལ་བའོ། །
ལྔ་པ་ནི། རྒྱལ་པོས་རྟག་ཏུ་ཁྲུས་གྱིས་ཤིག །ཅེས་གདུལ་བྱ་རྒྱལ་རིགས་གཙོ་བོ་
དང༌། གཞན་ཡང་། རྗེའུ་རིགས། བྲམ་ཟེ། དམངས་ལ་སོགས་པ་རྣམས་ཀྱིས་ཁྲུས་ལ་
བརྩོན་པར་གྱིས་ཤིག་དང་། བྱེ་བྲག་ཏུ་རྒྱལ་པོ་མ་སྐྱེས་དགྲ་སྟོབས་ཆེན་སྙིང་པོ་ཁྱོད་ཀྱིས་
སྡིག་སྒྲིབ་ནད་གདོན་བྱང་བའི་ཆེད་དུ་ཁྲུས་གྱིས་ཤིག་ཅེས་གདུལ་བྱ་གཞན་རྣམས་ཤུགས་
བསྟན་དང་རྒྱལ་པོ་དངོས་སུ་བསྟན་པ་ཡིན་ནོ། །རྒྱལ་པོ་ལ་སོགས་པར་གདུལ་བྱར་གྱུར་
པའི་སེམས་ཅན་རྣམས་ཀྱིས་ཁྲུས་བྱ་བའི་རིམ་པའང་། གཟུངས་སྔགས་སུ་བཟླས་པ་ཕྱི་ཡི་
ཁྲུས་ཀྱིས་ལུས་དག་པར་བྱེད་པ། རིག་སྔགས་སུ་བཟླ་བ་ནང་གི་ཁྲུས་ཀྱིས་ངག་དག་པར་
བྱེད་པ། གསང་སྔགས་སུ་བཟླ་བ་གསང་བའི་ཁྲུས་ཀྱིས་ཡིད་དག་པར་བྱེད་པ། སྙིང་པོ་
བཟླས་པ་དེ་ཁོ་ན་ཉིད་ཀྱིས་སྒོ་གསུམ་དབྱེར་མེད་དག་པར་བྱེད་པ་དང་བཞིའོ། །དང་པོ་ནི།
ཇི་སྐད་དུ་ཡང་། ཆུ་ཡི་གསེར་རབ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །ཞེས་
པས་བསྟན་ཏེ། རབ་གསེར། འབྲིང་དངུལ། ཐ་མ་ཟངས་ལྕགས་ས་རྡོ་ལ་སོགས་པའང་
ཤུགས་ཀྱིས་བསྟན་ཏེ། དེ་ལྟ་བུའི་བུམ་པར་སྲོག་ཆགས་མེད་པའི་ཆུ་བླུག་ནས། སྐུའི་
རྟགས་སུ་སྨན་ལྔ། གསུང་གི་རྟགས་སུ་སྤོས་ལྔ། ཐུགས་ཀྱི་རྟགས་སུ་སྙིང་པོ་ལྔ། ཕྲིན་ལས་
ཀྱི་རྟགས་སུ་འབྲས་བུ་ལྔ། ཡོན་ཏན་གྱི་རྟགས་སུ་རིན་པོ་ཆེ་ལྔ་རྣམས་བུམ་པའི་རྫས་སུ་
བཞུགས། དེ་བཞིན་ཉིད་ལ་ཉེས་པའི་དྲི་མས་མ་གོས་པའི་རྟགས་སུ་མགུལ་དཀྲིས་གཙང་
ྋ484ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
མའི་གོས་ཀྱིས་དཀྲི། སྒྲུབ་པ་པོ་ལ་རྟག་ཏུ་ཡིད་ལ་དྲནཅིང་གཟུང་བའི་ཕྱིར་དང་ལྷས་ཀྱང་
རྗེས་སུ་འཛིན་པའི་བརྡར་གཟུངས་ཐག་སྲད་བུ་བྱ་རྒྱུད་ལ་དཀར་དམར་མཐིང་གསུམ།
སྤྱོད་རྒྱུད་ལ་དེ་སྟེང་སེར་པོ་དང་བཞི། རྣལ་འབྱོར་རྒྱུད་ལ་ལྗང་གུ་བསྣན་པས་ལྔའོ། །བླ་
མེད་རྒྱུད་ལ་དམར་སྨུག་བསྣན་པས་དྲུག་གོ། །ཡང་བྱ་རྒྱུད་སྲད་བུ་དཀར་པོ་སུམ་སྒྲིལ་དུ་
ཡང་བཤད་དེ། གང་ལྟར་ཡང་བུམ་པ་སྒྲུབ་པའི་ཚེ་ལག་གིས་བཟུང་ལ་བཟླས་ཤིང་མཐར་
མཆོད་བསྟོད་བུམ་ལྷ་འོད་དུ་ཞུ་ནས་ཡེ་ཤེས་ཀྱི་བདུད་རྩིར་བསམ་ཞིང་བདག་གཞན་ལ་
ཁྲུས་བྱའོ། །
གཉིས་པ་ནི། རང་གི་ལུས་བུམ་པ། རྫས་ནི། དོན་ལྔ། སྣོད་དྲུག །ཕུང་པོ་ལྔ།
དབང་པོ་ལྔ། འབྱུང་བ་བཞི་རྣམས་རིམ་པ་བཞིན། སྨན། སྤོས། འབྲུ། སྙིང་པོ། རིན་ཆེན་
ལྔ་རྣམས་སུ་དམིགས་ལ། ཟས་དཀར་གསུམ་ལ་སོགས་གཙང་མ་ཟ་བ་ནི་ཆུ། གོས་གཙང་
མ་གྱོན་པ་ནི་མགུལ་ཆིངས། དྲན་པ་མ་ཡེངས་པ་གཟུངས་ཐག རང་སེམས་རྡོ་རྗེ་རྣམ་
འཇོམས་སུ་བསྒོམ་པའོ། །གསུམ་པ་ནི། རང་གི་ལུས་ཨོཾ་དཀར་པོ་ཟླ་ཤེལ། ངག་ཨཱ་དམར་
པོ་པདྨ་རཱ་ག ཡིད་ཧཱུཾ་སྔོན་པོ་བཻཌཱུརྱ་གསུམ་བརྩེགས་མར་དམིགས། ཡི་གེ་གསུམ་ལས་མེ་
ལྕེ་འབར་བའི་ནང་ནས་གསང་སྔགས་དྲིལ་བུ་སྒྲ་ལྟ་བུ་ལྷང་ལྷང་གྲགས་པ་ལ་སེམས་
གཏད་ཅིང་རྡོར་བཟླས་བྱ། མཐར་གཟུང་འཛིན་རྣམས་ཨོཾ་ལ་ཐིམ། ཨོཾ་ཨཱལ་ཐིམ། ཨཱཧཱུྃ་
ལ་ཐིམ། ཨུ་ཧ་ལ་ཐིམ། ཧ་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ནཱ་ད་མར་མེ་
འབར་བ་ལྟ་བུ་ལ་དམིགས་ཏེ་མཉམ་པར་བཞག་གོ །
བཞི་པ་ནི། ཆོས་ཐམས་ཅད་སེམས་ཀྱི་རང་བཞིན། སེམས་སྐུ་གསུམ་གྱི་རོལ་པར་
ཤེས་པས། ཡི་གེ་འབྲུ་གསུམ་བསྒོམ། དེ་ཡང་ཨོ་སྤྲུལ་སྐུ། ཨཱལོངས་སྐུ། ཧཱུཾ་ཆོས་སྐུ། དེ་
ནས་ༀ་ཨཱལ་བསྡུ། ཨཱཧཱུྃ་ལ་བསྡུ། ཧཱུྃ་ཇེ་ཕྲ་སྟོང་པའི་ངང་དུ་ཡལ་སྒྲ་ཙམ་ལ་སེམས་
~485༤



，
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟུང་ནས་ཧཱུྃ་མང་དུ་བཟླ། དེ་སྒྲ་ཙམ་ཡང་ཡལ་ནས་སེམས་ཉིད་རང་བཞིན་གྱིས་མ་སྐྱེས་པ།
རྐྱེན་གྱིས་མི་འགགས་པའི་ཆོས་ཉིད་བརྗོད་དུ་མེད་པའི་ངང་དུ་མཉམ་པར་བཞག་པའོ། །
ཕྱི་མ་གསུམ་ལ་ཁྲུས་ཀྱི་ཐ་སྙད་མེད་དོ་ཞེ་ན་ཡོད་དེ། ཕྱི་མ་གསུམ་པོ་དེ་ཡང་དྲི་མ་དག་བྱེད་
ཡིན་པའི་ཕྱིར་རོ། །ཁྲུས་བཞི་པོ་དེ་ཉན་ཐོས་རང་རྒྱལ། སེམས་ཙམ། དབུ་མ་བཞིའི་
འབྲས་བུ་ཐོབ་བྱེད་དུ་ཀུན་མཁྱེན་པདྨ་དཀར་པོས་རྣམ་འཇོམས་ཀྱི་ལྷ་ཁྲིད་རྒྱུད་གསུམ་
སྙིང་པོར་གསུངས་སོ། །རྩ་བའི་ས་བཅད་གཉིས་པ་ཚིག་གི་རྣམ་གྲངས་རྣམ་པར་དབྱེ་བ་ནི།
སྙིང་པོའི་རྒྱུད་ཕྱི་མ་ལས། གང་ཞིག་བརྗོད་བྱ་འཆད་བྱེད་པ། །དེ་ནི་རྗོད་བྱེད་དུ་བཤད་དོ། །
ཞེས་པ་བརྗོད་པ་འཆད་བྱེད་སྒྲའི་རྒྱུད་དམ་ཡི་གེའི་རྒྱུད་དུ་གྲགས་པ་དང་། འདིས་པ་དང་
མ་འོངས་པ་དང་ད་ལྟ་རྣམས་སུ་གདུལ་བྱའི་ཡིད་ངོར་སྣང་བས་ན་སྒྲར་སྣང་བའི་རྒྱུད་དང་།
དེ་ཡང་མཐུན་པའི་རྫས་སྒྲས་བརྗོད་འདོད་ཀྱི་དབང་གིས་ཡི་གེའི་སྐྱེ་གནས་དང་བྱེད་པ
སོགས་འཕྲད་པས་ངག་ཏུ་བརྗོད་པ་ནི་སྒྲར་གྲགས་པའི་རྒྱུད་དང་། གཟུགས་བརྙན་གླེགས་
བམ་དུ་བཀོད་པ་ནི་བརྡར་གྱུར་པའི་རྒྱུད་དོ། །དེ་ཇི་སྐད་དུ་ཡང་། ཡི་གེ་སྒྲ་བཏགས་མིང་
ཚོགས་ལས། །བསྟན་པའི་ཚིག་གིས་རབ་མཚོན་ཏེ། །ཞེས་སོ། །
སྨྲས་པ། ཕྱི་ཁྲུས་ལ་བརྟེན་གང་ཟག་བདག་མེད་རྟོགས། །ནང་ཁྲུས་ལ་བརྟེན་རྟེན་ཅིང་
འབྲེལ་འབྱུང་ངེས། །གསང་ཁྲུས་ལ་བརྟེན་ཆོས་ཀུན་སེམས་སུ་ཤེས། །ཡང་གསང་ལ་བརྟེན་
དབུ་མ་མངོན་གྱུར་ཤོག །
གསུམ་པ་སྤྱི་དོན་གྱི་ཞར་བྱུང་ངམ་རྗེས་སུ་འབྲེལ་བ་དར་ཞིང་རྒྱས་པའི་ཚུལ་ནི།
སྔོན་ཆོས་རྒྱལ་མྱ་ངན་མེད་ཀྱི་ཐུགས་དམ་དུ་རྒྱལ་པོའི་མདོ་ལྔ་པོ་འདི་གསེར་གྱིས་བྲིས་
ནས་དབུ་སྔས་སུ་བཞག་སྟེ་མཆོད་པ་དང་ཐུགས་དམ་དུ་མཛད། དེ་ནས་བསམ་ཡས་སྒྲ་
བསྒྱུར་གླིང་དུ་ལོ་པཎ་རྣམས་ཀྱིས་བསྒྱུར་ནས། རྒྱལ་པོ་ཁྲི་སྲོང་ལྡེའུ་བཙན་གྱིས་བྲིས་ཏེ་
༤486



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
ཐུགས་དམ་དུ་མཛད། བོད་དུ་གསེར་བྲིས་ལས་སྔ་བ་རྒྱལ་པོའི་མདོ་ལྔར་གྲགས། མདོ་ལྔ་ནི།
ཤེར་རབ་སྙིང་པོ་ཟབ་མོ་ལྟ་བའི་མདོ། །འདའ་ཀ་ཡེ་ཤེས་ངེས་དོན་སྒོམ་པའི་མདོ། །བྱང་
ཆུབ་ལྟུང་བ་བཤགས་པ་བཤགས་པའི་མདོ། །རྡོ་རྗེ་རྣམ་པར་འཇོམས་པ་ཁྲུས་ཀྱི་མདོ། །
འཕགས་པ་བཟང་པོ་སྤྱོད་པ་སྨོན་ལམ་མདོ། ཞེས་སོ། །ཕྱིས་སུ་མདོ་ལྔར་བསྣན་ཏེ་མདོ་
བཅུར་གྲགས་ཏེ། ཚེ་དཔག་མེད་པ་ཚེའི་མདོ། །གོས་སྔོན་ཅན་ནི་གཟུངས་ཀྱི་མདོ། །
གཙུག་ཏོར་གདུགས་དཀར་བཟློག་པའི་མདོ། །ནོར་རྒྱུན་ལྷ་མོ་ནོར་གྱི་མདོ། །ཡི་གེ་གཅིག་
མ་སྙིང་པོའི་མདོ། །རྒྱལ་པོའི་ཐུགས་དམ་མདོ་བཅུར་གྲགས། །ཅེས་སོ། །
་དེ་རྣམས་ཀྱི་ནང་ནས་རྡོ་རྗེ་རྣམ་འཇོམས་འདི་ལ། སློབ་དཔོན་པདྨ། མཁན་པོ་བོ་དྷི་
ས་ཏྭ། རྡོ་རྗེ་གོ་ཆ། ཡེ་ཤེས་རྡོ་རྗེ། སངས་རྒྱས་གསང་བ། ས་ར་རི་བ། བི་མ་ལ་མི་ཏྲ། སྤྱི་ཏི་
ཛྷཱ་ན་རྣམས་ཀྱི་རྒྱ་འགྲེལ་དང་། བོད་འགྲེལ་ཡང་ཀུན་མཁྱེན་པད་དཀར་དང་། རྒྱལ་སྟོན་
ཀུན་དགས་མཛད་པ་དང་། སྔགས་དོན་སྐད་གཉིས་ཤན་སྦྱར་སོགས་སྣང་བ་ལས། ད་
ལམ་གོ་བདེ་སྙིང་པོར་དྲིལ་ནས་བཀོད་པ་ལ། སློབ་དཔོན་སངས་རྒྱས་གསང་བས། དབང་
པོ་རབ་འབྲིང་ཐ་མ་ལ། །བཤད་པ་རྣམ་པ་གསུམ་བྱའོ། །དགོས་པ་རྣམ་པ་གཉིས་སུ་
བསྟན། །ཚིག་དོན་བརྒལ་ལན་མཚམས་སྦྱར་བ། །རྣམ་པ་ལྔ་ཡིས་ཤེས་པར་བྱ། །ཞེས་
གསུངས་པ་ལྟར་ལས། དབང་པོ་རབ་འབྲིང་གི་བཤད་པ་སྔོན་དུ་སོངས་ལ། འདི་དབང་པོ་
ཐ་མ་ལ་ཚིག་དོན་རུ་སྦལ་ནུར་འགྲོས་སུ་བཤད་པའོ། །དགོས་པ་རྣམ་གཉིས་ནི་སྔར་
བཤད་ཀྱི་དགོས་པ་དང་ཉིང་དགོས་སོ། །
ད་ལམ་ཚིག་དོན་གཏན་ལ་དབབ་པའམ་གཞན་དག་གིས་རྒོལ་བ་སེལ་བའི་ཕྱིར་
བརྒལ་ལན་དང་སྔ་ཕྱི་མཚམས་སྦྱར་བ་དང་བཅས་པས་འཆད་པར་བྱ་བ་ལ། དང་པོ་སྟག་
མོ་མཆོངས་སྟབས་ཀྱིས་དཀྱུས་ཀྱི་ས་བཅད་པ་ལ་བཞི། ཕུན་སུམ་ཚོགས་པ་ལྔ་ལྡན་གྱི་སྒོ་
487



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་རྒྱུད་འབྱུང་བའི་རྒྱུ་གླེང་གཞི། རྐྱེན་གླེང་སློང་བ། རྒྱུ་རྐྱེན་དེ་གཉིས་ཀྱི་འབྲས་བུ་རྡོ་
རྗེའི་སྔགས་དོན་བཤད་པས་མཇུག་སྡུད་ཀྱི་ཆོ་ག་ཕན་ཡོན་དང་བཅས་པའོ། །དང་པོ་ལ་
གསུམ། སྐད་གཉིས་ཤན་སྦྱར། ལོ་པཎ་གྱིས་བཞག་པའི་འགྱུར་ཕྱག །གླེང་གཞི་དང་པོ་
བཤད་པའོ། །དང་པོ་ནི། རྒྱ་གར་འཕགས་པའི་ཡུལ་དུ་སྐད་རིགས་ཆེན་པོ་བཞི་ཡོད་པའི་
ནང་ནས་མཆོག་ཏུ་གྱུར་པ་ལེགས་སྦྱར་ལྷའི་སྐད་དུ། བཛྲ། རྡོ་རྗེ། བཱི་རྣམ་པར། དཱ་ར་ཎ།
འཇོམས་པ། ནཱ་མ། ཞེས་བྱ་བའི། དྷཱ་ར་ཎི་གཟུངས། དེ་རྣམས་འབྲེལ་བའི་བོད་སྐད་དུ།
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། དེའི་དོན་འགྲེལ་ན་དོན་དམ་ཆོས་ཉིད་
སྟོང་པ་ཉིད་ལ་ཆོས་གང་གིས་ཀྱང་མི་ཕྱེད་ཅིང་མི་ཤིགས་པས་ན་རྡོ་རྗེ་ཞེས་བྱ་སྟེ། སྒྱུ་
འཕྲུལ་བཤད་རྒྱུད་མེ་ལོང་ལས། ཆོས་རྣམས་མ་ལུས་གཉིས་མེད་པའི། །རང་རིག་བྱང་
ཆུབ་སེམས་ཉིད་དོ། །ཐ་དད་མེད་པའི་རང་བཞིན་ཉིད། །རྡོ་རྗེ་ཞེས་ནི་བཤད་པ་ཡིན། །
ཞེས་པ་རྡོ་རྗེ་ནི་རང་བཞིན་དབྱེར་མི་ཕྱེད་པས་ཤེས་རབ་སྟོང་པ་ཉིད། རྣམ་པར་འཇོམས་པ་
ནི་ཐབས་སྙིང་རྗེ་ཆེན་པོའོ། །གཟུངས་ནི་དེ་གཉིས་དབྱེར་མི་ཕྱེད་པའི་འཛིན་པ། རྡོ་རྗེ་རང་
དོན་ཕུན་སུམ་ཚོགས་པ་ཆོས་སྐུ་དང་། རྣམ་པར་འཇོམས་པ་གཞན་དོན་ཕུན་སུམ་ཚོགས་
པར་གཟུགས་སྐུ་གཉིས་དང་། །གཟུངས་ཀྱི་སྐུ་གསུམ་ཡན་ལག་བདུན་ལྡན་ནམ་ཡང་མི་
འབྲལ་བར་བསྟན་པའོ། གཟུངས་ཀྱི་རྣམ་གྲངས་ནི་བཞི་སྟེ། ཆོས་ཀྱི་གཟུངས་སམ་ཚིག་གི་
གཟུངས་ནི་མཉམ་བཞག་གི་སྐབས་སུ་ཕྱོགས་བཅུའི་སངས་རྒྱས་ལས་ཆོས་ཉན་པར་ནུས་
པ། དོན་གྱི་གཟུངས་ནི། སྔ་མ་མཉམ་བཞག་གི་སྐབས་སུ་ཐོས་པ་དེ་ཕྱི་མ་རྗེས་ཐོབ་ཀྱི་
སྐབས་སུ་མི་བརྗེད་པར་འཛིན་ནུས་པ། གསང་སྔགས་ཀྱི་གཟུངས་ནི་རྣམ་འཇོམས་འདི་
ཉིད་ལ་སོགས་པ་རྣམས་ཡིན་ལ། བཟོད་པའི་གཟུངས་ནི་སྔགས་དེ་ཉིད་བཟླས་པས་ཟབ་
མོ་སྟོང་པ་ཉིད་ལ་མི་སྐྲག་པའི་བཟོད་པ་ཐོབ་པའོ། །
༤488



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
གཉིས་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། །ཞེས་པ། མ་རིག་པའི་གཉིད་སངས་ཤིང་། ཡེ་ཤེས་དང་ཡོན་ཏན་རྒྱས་པ། སེམས་
ཅན་གྱི་དོན་བླ་མེད་བྱང་ཆུབ་དོན་དུ་གཉེར་བ་སེམས་དཔའ་བས་བྱང་ཆུབ་སེམས་དཔའ།
ཡང་ན་བྱང་ཆུབ་ནི་དེ་ཁོ་ན་ཉིད་ཡིན་ལ། དེ་དང་མཐུན་པའི་སེམས་ཆོས་ཉིད་ལ་ཞུགས་
པའི་དཔའ་བོ་ཡིན་པས་ན་ཡང་དེ་སྐད་ཅེས་བྱའོ། །སྒོ་གསུམ་རབ་ཏུ་གུས་པས་ཕྱག་འཚལ་
བའོ། །སྔོན་གྱི་ལོ་པཎ་རྣམས་ཀྱིས་སྐད་གཉིས་ཤན་སྦྱར་དང་། འགྱུར་མཐར་ཕྱིན་པའི་
ཆེད་དུ་ཕྱག་འཚལ་རྣམས་སྦྱར་བ་ཡིན་ལ། འདི་ཉིད་སྡེ་སྣོད་ངོས་འཛིན་གྱི་ཕྱག་ཏུའང་
བཞེད་དོ། །འདི་ཉིད་མདོ་སྡེའི་སྡེ་སྣོད་ཡིན་པས་ན། སངས་རྒྱས་དང་བྱང་སེམས་ལ་ཕྱག་
བྱས་པ་ཡིན། ཞེས་ཀྱང་གསུངས་སོ། །
ཞར་བྱུང་གསང་སྔགས་སྡེ་སྣོད་གང་དུ་འདུ་བའི་ཚུལ། བཞེད་ཚུལ་གསུམ་སྟེ། པཎ་
ཆེན་བཱི་མ་ལ་མི་ཏྲས། མངོན་པའི་སྡེ་སྣོད་ལ་ཕྱི་ནང་གཉིས་ལས། སྔགས་ནི་ཟབ་མོ་ནང་གི་
མངོན་པར་བཞེད་དེ། རྫོགས་པ་ཆེན་པོ་དུང་ཡིག་ཅན་ལས། སྡེ་སྣོད་རིན་པོ་ཆེ་ལས་
མངོན་པ་སྟེ། །ཞེས་སོ། །ཡང་རྒྱ་གར་གྱི་སློབ་དཔོན་ཤཱན་ཏི་པ་དང་། བོད་ཀྱི་སྣར་སྟོན་
སེང་གེ་འོད་སོགས་ཀྱིས། ཟབ་མོའི་དོན་མདོར་བསྡུས་ཏེ་སྟོན་པས་ན། །མདོ་སྡེའི་སྡེ་སྣོད་
དུ་བཞེད་དེ། ཤེར་ཕྱིན་ཚུལ་བརྒྱ་ལྔ་བཅུ་པའི་འགྲེལ་བ་ལས་ཀྱང་། ཏན་སྡེ་ཅེས་གསུངས་
པ་དང་། རྒྱུད་འདི་ཉིད་ལས་ཀྱང་མདོ་སྡེ་དམ་པ་ཉན་པར་གྱིས། །ཞེས་དང་། མདོ་སྡེ་འདི་
ཉིད་ཉན་བྱེད་ན། མདོ་སྡེ་འདི་ཡི་གཟི་བརྗིད་ཀྱིས། །ཅེས་གསུངས་པས་སོ། །ཡང་སློབ་
དཔོན་ཨཱ་རྱ་དེ་ཝ་དང་། རྟོགས་བདེ་གཤེགས་སྙིང་པོ། ཀུན་མཁྱེན་དྲི་མེད་འོད་ཟེར་སོགས་
ཀྱིས་རིག་པ་འཛིན་པའི་སྡེ་སྣོད་ཅེས་ལོགས་སུ་ཕྱེས་ནས་སྡེ་སྣོད་བཞི་པར་བཞེད་དེ། ཀུན་
བྱེད་རྒྱལ་པོའི་ལུང་གིས་སྒྲུབ་པ་དང་། དཔུང་བཟང་གིས་ཞུས་པ་ལས་ཀྱང་བྱེ་བ་ཕྲག་
~489ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་དང་ནི་འབུམ་ཕྲག་ལྔ། །རིག་འཛིན་སྡེ་སྣོད་དུ་ནི་རྒྱལ་བས་གསུངས། །ཅེས་སོ། །
གསུམ་པ་ནི། འདི་སྐད་བདག་གིས་ཐོས་པ་དུས་གཅིག་ན་བཅོམ་ལྡན་འདས་རྡོ་རྗེ་
ལ་བཞུགས་ཏེ་ཞེས་པ་ནི། འདི་ཞེས་གནས་ཕུན་སུམ་ཚོགས་པ། སྐད་ཅེས་ཆོས་ཕུན་སུམ་
ཚོགས་པ། བདག་གིས་ཞེས་སྟོན་པ་ཕུན་སུམ་ཚོགས་པ། ཐོས་པ་ཞེས་འཁོར་ཕུན་སུམ་
ཚོགས་པ། དུས་གཅིག་ན་ཞེས་དུས་ཕུན་སུམ་ཚོགས་པའོ། །བདག་གིས་དང་ཐོས་པ་
གཉིས་གཅིག་ཏུ་འགྱུར་བས་མི་འཐད་དོ་ཞེ་ན་མི་འགལ་ཏེ། ཇི་སྐད་དུ་ཡང་། འཆད་པ་པོ་
ང་ཆོས་ཀྱང་ང་། །རང་གི་ཚོགས་ལྡན་ཉན་པའང་ང་། །ཞེས་གསུངས་པ་ལྟར། སྟོན་འཁོར་
དགོངས་པ་དབྱེར་མེད་པ་དང་། གསང་བ་བསམ་གྱི་མི་ཁྱབ་པའི་མདོ་ལས། སངས་རྒྱས་
སྟོང་གི་བཀའི་བསྡུ་བ་པོ། གསང་བདག་ཕྱག་ན་རྡོ་རྗེ་རྒྱལ་བ་ཐམས་ཅད་ཀྱི་ཐུགས་གཉིས་
སུ་མེད་པའི་ཡེ་ཤེས་ཀྱི་རང་གཟུགས་ཡིན་པའི་ཕྱིར་རོ། །འདིར་གསང་སྔགས་ནང་རྒྱུད་
ལྟར་ན་ཨེ་ཝཾ་མ་ཡཱ་དང་སྦྱར་བའི་ཕུན་སུམ་ཚོགས་པ་ལྔ་ལྡན་གྱི་བཤད་པ་ཡོད་ཀྱང་འདིར་
མི་བཤད་དོ། །
གཞུང་ཚིག་དངོས་ལྟར་ན། འདི་སྐད་ཅེས་པ་རྡོ་རྗེ་རྣམ་འཇོམས་ཀྱི་ཚིག་དོན་མ་
ལུས་པ་སྒྲོ་སྐུར་དང་བྲལ་བ། སྡུད་པ་པོ་ཕྱག་ན་རྡོ་རྗེ་བདག་གིས་ཐོས། གང་ལས་ཐོས་ན་
གཞན་ལས་བརྒྱུད་པ་མ་ཡིན་ཏེ། བཅོམ་ལྡན་འདས་ལས་ཐོས། དུས་ཇི་ཙམ་ལས་ཐོས་ན།
སྐད་ཅིག་ལ་ཐོས་ཏེ། ཤེས་རབ་ཆེ་བར་བསྟན་པའོ། །གང་དུ་ཐོས་ན་རྡོ་རྗེ་ལ་བཞུགས་ཏེ་ཞེས་
པས་སྟོན་པ་སངས་རྒྱས་ཀྱིས་བདུད་བཏུལ་བའི་ཚེ་རྒྱུད་སྡེ་ཐམས་ཅད་གསུངས་པར་འདོད་
པའི་དབང་དུ་བཏང་ན། རྡོ་རྗེ་གདན་བྱང་ཆུབ་ཀྱི་ཤིང་དྲུང་དུའོ། །སློབ་དཔོན་སངས་རྒྱས་
གསང་བའི་དགོངས་པ་ལྟར་ན། རྡོ་རྗེ་རིན་པོ་ཆེའི་གནས་རི་རབ་ཀྱི་ཤར་ལྷོ་རྡོ་རྗེ་ལྷུན་པོའི་
རི་རབ་ཀྱི་ཟོམ་ལ་བཞུགས་ནས་སོ། །མདོར་བསྡུས་ན་འདི་སྐད་ཀྱིས་ཆོས། བདག་གིས་
490



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
འཁོར་དུས་གཅིག་ན་དུས། བཅོམ་ལྡན་འདས་ཀྱིས་སྟོན་པ། རྡོ་རྗེ་གདན་ལ་བཞུགས་ཅེས་
གནས་ཕུན་སུམ་ཚོགས་པ་བསྟན་པའོ། གཉིས་པ་གླེང་བསླང་བ་ནི། སངས་རྒྱས་ཀྱི་མཐུས་
ལག་ན་རྡོ་རྗེའི་ལུས་ཐམས་ཅད་རྡོ་རྗེར་བྱིན་གྱིས་རླབས་ནས་རྡོ་རྗེའི་ཏིང་ངེ་འཛིན་ལ་
སྙོམས་པར་ཞུགས་སོ། །དེ་ཡང་ལུས་ཐམས་ཅད་ཅེས་པའི་ཐམས་ཅད་ནི་ངག་དང་ཡིད་དེ་
ལག་ན་རྡོ་རྗེའི་སྒོ་གསུམ་རྡོ་རྗེ་གསུམ་དུ་བྱིན་གྱིས་བརླབས་ནས། མི་རྟོག་པའི་ཏིང་ངེ་
འཛིན་ནམ་མཁའ་ལྟ་བུ་ལ་སྙོམས་པར་ཞུགས་སོ། །
དེ་ལྟ་བུའི་ཏིང་ངེ་འཛིན་གྱི་མཐུ་སྟོབས་ནུས་པའི་བྱིན་རླབས་ཀྱི་རྩལ་ལས། དེ་ནས་
ལག་ན་རྡོ་རྗེའི་སངས་རྒྱས་ཀྱི་མཐུ་དང་། སངས་རྒྱས་ཀྱི་བྱིན་གྱིས་རླབས་དང༌། བྱང་ཆུབ་
སེམས་དཔའ་ཐམས་ཅད་ཀྱི་བྱིན་གྱིས་བརླབས་ཀྱིས་རྡོ་རྗེ་ཁྲོ་བོ་ལས་བྱུང་བ། རྡོ་རྗེའི་སྙིང་
པོ་རབ་ཏུ་སྨྲས་ཏེ། ཞེས། སངས་རྒྱས་ཤཱཀྱ་ཐུབ་པའི་རྡོ་རྗེ་ལྟ་བུའི་ཏིང་ངེ་འཛིན་གྱི་མཐུ་
སྟོབས་དང་། ཕྱོགས་བཅུའི་སངས་རྒྱས་གངྒཱའི་ཀླུང་བྱེ་སྙེད་ཀྱི་བྱིན་རླབས་དང་ས་ཆེན་པོ་
ལ་གནས་པའི་བྱང་ཆུབ་སེམས་དཔའ་ཉེ་བའི་སྲས་བརྒྱད་ལ་སོགས་པ་གྲངས་མེད་པའི་
བྱིན་རླབས་ཀྱིས། དོན་དམ་རང་རིག་བྱང་ཆུབ་སེམས་ཀྱི་དཀྱིལ་འཁོར་སྟོང་ཉིད་སྙིང་རྗེའི་
སྙིང་པོ་ཅན་རྡོ་རྗེ་ཁྲོ་བོ་ལས་བྱུང་བ་སྟེ། ཇི་སྐད་དུ་ཡང་། བྱང་ཆུབ་ནམ་མཁའི་མཚན་ཉིད་
དེ། །ཀུན་ཏུ་རྟོག་པ་ཐམས་ཅད་སྤངས། །དེ་ལ་སེམས་དཔའ་གང་ཡིན་པ། །བྱང་ཆུབ་
སེམས་དཔའ་ཞེས་བཤད་དོ། །ཞེས་སོ། །
དེ་ལྟ་བུ་ལས་གང་བྱུང་ཞེ་ན། རྡོ་རྗེ་སྙིང་པོ་ཏེ། རྡོ་རྗེ་རྣམ་པར་འཇོམས་པའི་དཀྱིལ་
འཁོར་སྤྲུལ་ཞིང་བཤད་པ་ནི་ཤཱཀྱ་ཐུབ་པ། ཕྱག་ན་རྡོ་རྗེ། རྡོ་རྗེ་རྣམ་འཇོམས་གསུམ་དངོས་
གཅིག་ཆུ་ཟླའི་རོལ་གར་བཞིན་དུ་སྣང་བའོ། །
གསུམ་པ་རྒྱུ་རྐྱེན་གཉིས་ཀྱི་འབྲས་བུ་རྒྱུད་ཀྱི་དོན་བཤད་པ་ལ་གསུམ། ཤེས་རབ་
༤491ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོང་པ་ཉིད་རྡོ་རྗེའི་ཆོས་བདུན་བཤད་པ། ཐབས་སྙིང་རྗེ་ཆེན་པོའི་ཆོས་བཅོ་བརྒྱད་
བཤད་པ། སྔགས་དོན་དངོས་བཤད་པའོ། །དང་པོ་ནི། མི་ཆོད་པ། མི་ཤིགས་པ། བདེན་པ།
སྲ་བ། བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པ། ཞེས་པའི་
དོན་ནི། རྡོ་རྗེ་རྣམ་པར་འཇོམས་པའི་གཟུངས་ཀྱི་རྒྱ་ཆེར་འགྲེལ་བ་གསལ་བའི་སྒྲོན་མེ་
ཞེས་བྱ་བ་སློབ་དཔོན་ཡེ་ཤེས་རྡོ་རྗེས་མཛད་པ། པཎ་ཆེན་སངས་རྒྱས་ཡེ་ཤེས་གསང་བ་
དང་ལོ་ཙཱ་བ་ཀ་བ་དཔལ་བརྩེགས་ཀྱིས་བསྒྱུར་བ་ལས། ཆོས་ཀྱི་སྐུ་སྟོང་པ་ཉིད་ལ་རྡོ་རྗེ་
འདོགས་པའི་རྒྱུ་མཚན་དང་དགོས་པ་ཅིའི་ཕྱིར་ཞེ་ན། སྟོང་པ་ཉིད་ལ་རྡོ་རྗེར་འདོགས་པའི་
རྒྱུ་མཚན་ནི། འདུས་བྱས་རྫས་ཀྱི་རྡོ་རྗེར་ཕ་ལམ་དང་ཆོས་མཐུན་པ་རྣམས་ཡོད་དེ། རྡོ་རྗེ་
ཕ་ལམ་ལ་མི་ཆོད་པ་བྱ་བ་ནས། མ་ཕམ་པ་བྱ་བའི་བར་དུ་ཆོས་བདུན་ཡོད་པ་དེ་བཞིན་དུ།
ཆོས་ཀྱི་སྟོང་པ་ཉིད་ལ་ཡང་མི་ཆོད་པ་བྱ་བ་ནས་ཐམས་ཅད་དུ་མ་ཕམ་པ་བྱ་བའི་བར་དུ་
ཆོས་བདུན་ཡོད་དོ། །ཞེས་གསུངས་ལ་ཀུན་རྫོབ་འདུས་བྱས་རྫས་ཀྱི་རྡོ་རྗེ་ཕ་ལམ་གྱི་
མཚོན་ཚུལ་སོགས་རྒྱ་འགྲེལ་ལྟར་བྲིས་ན་ཡི་གེ་ཧ་ཅང་མང་དུ་དོགས་པས་མ་བཀོད་ལ།
མཚོན་བྱ་དོན་གྱི་རྡོ་རྗེའི་ཆོས་བདུན་གོ་བདེ་ཕྱིར་ཀུན་མཁྱེན་བླ་མའི་ཞལ་ལུང་ལྟར་བཀོད་
པ་ནི། དེ་ཡང་སྟོང་པ་ཉིད་ཀྱི་རྡོ་རྗེ་དེ་ལ་ཆོས་བདུན་ཚང་བའི་ཚུལ་ནི། འདུས་བྱས་ཀྱི་
དངོས་པོ་ལ། སྐྱེ་བ་སྔ་མ་ནས་འདིར་སྐྱེས། འདི་ནས་ཕྱི་མར་སྐྱེ་བས། སྐྱེ་བའི་སྡུག་བསྔལ་
གྱིས་བར་དུ་ཆོད་ལ་སྟོང་པ་ཉིད་ལ་སྐྱེ་བ་མེད་པས་སྐྱེ་བའི་སྡུག་བསྔལ་གྱིས་བར་དུ་མི་ཆོད་
པས་ན། མི་ཆོད་པ། འདུས་བྱས་ཀྱི་དངོས་པོ་འདི་རྣམས་གཞན་ནས་གཞན་དུ་འགྱུར་བ་
ཡོད་ལ་སྟོང་པ་ཉིད་ལ་རྣམ་པ་གཞན་དུ་འགྱུར་བ་མེད་པས་ན། མི་ཤིགས་པ། འདུས་བྱས་
ཀྱི་དངོས་པོ་དེ་ཉིད་མཚམས་སྦྱར་བའི་ཚེ་སྐྱེ་གནས་ཀྱི་དངོས་པོ་མིང་དང་གཟུགས་སུ་གྲུབ་
ནས་ཐ་མ་ཤི་བའི་བར་སྡུག་བསྔལ་གསུམ་ལ་སོགས་པས་གདུང་བ་གནས་པའི་སྡུག་
~492



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
བསྔལ་གྱི་བར་དུ་ཆོད་ལ། ཆོས་ཀྱི་སྐུ་སྟོང་པ་ཉིད་ལ་གཟུགས་དངོས་པོར་མ་གྲུབ་པས་
སྡུག་བསྔལ་གྱི་བར་དུ་གཅོད་མི་ནུས་པས་བདེན་པ། འདུས་བྱས་ཀྱི་ཕུང་པོ་འདོར་བའི་ཚེ་
ཚོར་བའི་སྡུག་བསྔལ་གྱིས་བར་ཆོད་ཀྱང་། ཆོས་སྐུ་སྟོང་པ་ཉིད་ལ་སྐྱེ་བ་མེད་པས་ཐ་མ་
འགགས་ཏེ་རྒྱུན་ཆད་པ་མེད་པའི་ཕྱིར་འཆི་བའི་སྡུག་བསྔལ་གྱིས་བར་དུ་མི་ཆོད་པས་སྲ་བ།
སྟོང་པ་ཉིད་ལ་སྡུག་བསྔལ་ལ་སོགས་པ་དུས་དང་བསྐལ་པར་གནོད་པ་མི་ནུས་པས་བརྟན་
པ། མཐུ་ཇི་ཙམ་ཞེ་ན་ཐམས་ཅད་དུ་ཐོགས་པ་མེད་པ། སྟོང་པ་ཉིད་གཟུང་འཛིན་གྱི་མཚན་
མ་ཐམས་ཅད་འཇིག་པར་བྱེད་པས་ཐོགས་པ་མེད་པ། ཆོས་སྐུ་སྟོང་པ་ཉིད་ལ་ཚུར་གང་
གིས་ཀྱང་གནོད་པར་མི་ནུས་ལ་ཕར་ཐམས་ཅད་འཇོམས་པས་ན་མ་ཕམ་པའོ། །
ཡང་ན་རྟོགས་པའི་རྡོ་རྗེའི་ཆོས་བདུན་ནི། ཉོན་མོངས་པའི་སྒྲིབ་པས་མི་ཆོད་པ།
ཤེས་བྱའི་སྒྲིབ་པས་མི་ཤིགས་པ། རྟོགས་པ་ལྟར་མི་བསླུ་བས་བདེན་པ། དེ་ལ་ཕྱིན་ཅི་ལོག་
ཏུ་འགྱུར་བ་མེད་པས་སྲ་བ། འགལ་རྐྱེན་གྱིས་མི་འཕྲོག་པས་བརྟན་པ། སྒྲིབ་གཉིས་
འཇོམས་པས་ཐམས་ཅད་དུ་ཐོགས་པ་མེད་པ། སྤངས་བྱའི་གཡུལ་ལས་རྒྱལ་བས་ཕྱོགས་
ཐམས་ཅད་དུ་མ་ཕམ་པའོ། །ཀུན་མཁྱེན་པདྨ་དཀར་པོས་མི་ཆོད་པ་ནི་མི་རྟོག་པའི་ཡེ་ཤེས་
ལ་བདུད་ལ་སོགས་པས་བར་དུ་གཅོད་མི་ནུས་པ། མི་ཤིགས་པ་ནི་མི་རྟོག་པའི་ཡེ་ཤེས་
མཚན་མའི་རྣམ་རྟོག་གིས་མི་ཤིགས་པ། བདེན་པ་མི་རྟག་པའི་དངོས་པོ་ཐམས་ཅད་དང་
བྲལ་བའོ། །སྲ་བ་ནི་ཉོན་མོངས་པའི་སྲོབ་མི་མངའ་བའོ། །བརྟན་པ་ནི་ཡེ་ཤེས་ཀྱི་རང་
བཞིན་དེ་ཉིད་གཞན་དུ་མི་འགྱུར་བའོ། །ཐམས་ཅད་དུ་ཐོགས་པ་མེད་པ་ནི་ཤེས་བྱ་རྣམ་པ་
གཉིས་ལ་ཐོགས་པ་མེད་པའོ། །ཐམས་ཅད་དུ་མ་ཕམ་པ་ནི་ཐུགས་རྗེ་ཆེན་པོའི་ཡེ་ཤེས་
ཀྱིས་ཁྱབ་པའོ། །ཞེས་སོ། སློབ་དཔོན་ཆེན་པོ་ཤ་ཝ་རི་པས་མཛད་པའི་རྣམ་འཇོམས་
གཟུངས་ཀྱི་འགྲེལ་བ་རིན་ཆེན་ཕྲེང་བ་ལས། རྡོ་རྗེ་ནི་འཛོམས་བྱ་འཇོམས་པ་ལ་བྱ། ཁྲོ་བོ་ནི་
ལ493



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཇོམས་བྱེད་ལ་བྱའོ། །དེའི་དོན་ནི་ཤེས་རབ་སྙིང་པོ་ཞེས་བྱའོ། །ཞེས་རྡོ་རྗེ་སྟོང་པ་ཉིད་
དང་སྙིང་རྗེ་ཆེན་པོ་ལ་ཁྲོ་བོ་ཞེས་གསུངས་པའོ། །
གཉིས་པ་ཐབས་སྙིང་རྗེ་ཆེན་པོའི་ཡོན་ཏན་བཅོ་བརྒྱད་བསྟན་པ་ནི། སེམས་ཅན་
ཐམས་ཅད་སྐྲག་པར་བྱེད་པ། སེམས་ཅན་ཐམས་ཅད་འཇིལ་བར་བྱེད་པ། རིག་སྔགས་
ཐམས་ཅད་གཅོད་པར་བྱེད་པ། རིག་སྔགས་ཐམས་ཅད་གནོན་པར་བྱེད་པ། ལས་ཐམས་
ཅད་འཇོམས་པར་བྱེད་པ། གཞན་གྱི་ལས་ཐམས་ཅད་འཇོམས་པར་བྱེད་པ། གདོན་ཐམས་
ཅད་བརླགས་པར་བྱེད་པ། གདོན་ཐམས་ཅད་ལས་ཐར་བར་བྱེད་པ། འབྱུང་པོ་ཐམས་ཅད་
འགུགས་པར་བྱེད་པ། རིག་སྔགས་ཀྱི་ལས་ཐམས་ཅད་བྱེད་དུ་འཇུག་པ། མ་གྲུབ་པ་རྣམས་
གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་སྦྱིན་
པ་སེམས་ཅན་ཐམས་ཅད་སྲུང་བ་ཞི་བ་རྒྱས་པ་སེམས་ཅན་ཐམས་ཅད་རེངས་པར་བྱེད་པ་
རྨུགས་པར་བྱེད་པའི་གསང་སྔགས་ཀྱི་མཐུ་ཆེན་པོ་འདི། སངས་རྒྱས་ཀྱི་མཐུས་ལག་ན་རྡོ་
རྗེས་སྨྲས་སོ། །ཞེས་པ། དེ་བཞིན་གཤེགས་པ་ཐམས་ཅད་ཀྱི་མཐུ་སྟོབས་ནུས་པ་ཐམས་
ཅད་གཅིག་ཏུ་བསྡུས་པའི་ཁྲོ་བོ་ཆེན་པོ་རྡོ་རྗེ་རྣམ་པར་འཇོམས་པའི་སྐུའི་གཟི་བརྗིད་དང་
གསུང་རིག་སྔགས་ཀྱི་མཐུ་ཆེན་པོ་འདིས། སེམས་ཅན་ཐམས་ཅད་སྐྲག་པ་དང་འཇིགས་པ་
དང༌།.དངང་བ་དང་། འདར་བར་བྱེད་དོ། །དེ་བཞིན་དུ། འཇིལ་བ་དེ་དཔའ་ཞུམ་ནས་
འགུལ་མི་ཕོད་པའོ། །ཕ་རོལ་པོ་གཞན་གྱིས་བྱས་པའི་རིག་སྔགས་གཅོད་པར་བྱེད་པ་སྟེ་
མེད་པར་བྱེད་པའོ། །ཕ་རོལ་རིག་སྔགས་ཀྱི་སྦྱོར་བ་ཐམས་ཅད་ཟིལ་གྱིས་མནན་ནས་ནུས་
མཐུ་མེད་པར་བྱེད་པའོ། །སྔོན་གྱི་ལས་དང་ཕ་རོལ་གྱི་སྦྱོར་བ་ངན་པའི་ལས་ཐམས་ཅད་
ཟློག་ཅིང་ཉམས་མེད་པར་བྱེད་པའོ། །གཞན་གཅིག་གི་གཅིག་གིས་དཔུང་བྱས་པའི་ལས་
ཀྱི་སྦྱོར་བ་ཐམས་ཅད་འཇིག་པ་སྟེ། བརླགས་པར་བྱེད་པའོ། །ལྷ་མ་སྲིན་སྡེ་བརྒྱད་ཀྱི་
494ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
གདོན་ཐམས་ཅད་ཐར་བར་བྱེད་པའོ། །སྔར་གདོན་གྱིས་བཟུང་བ་ལས་ཐར་ཞིང་གྲོལ་
བར་བྱེད་པའོ། །ཁམས་གསུམ་གྱི་འབྱུང་པོ་ཐམས་ཅད་འགུགས་པ་སྟེ་དབང་དུ་བྱས་ནས་
བསྟན་པ་ལ་གུས་པར་བྱེད་པའོ། །དེ་དག་བཀུག་ནས་རིག་སྔགས་ཀྱི་ལས་ཞི་རྒྱས་དབང་
དྲག་ཐམས་ཅད་བྱེད་དུ་འཇུག་པའོ། །སྔགས་མ་གྲུབ་པ་རྣམས་གྲུབ་པ་དང་། གྲུབ་པའི་
ལས་རྣམས་ཆུད་མི་ཟ་བར་བྱེད་པ་ནི་ཡེ་ཤེས་དང་འཇིག་རྟེན་གཉིས་ཀ་ལའོ། །འདོད་པའི་
དོན་ཐམས་ཅད་རབ་ཏུ་སྦྱིན་པ། དེ་བཞིན་དུ་ནད་གདོན་བར་ཆད་ཐམས་ཅད་བསྲུང་བ་
དང༌། ཚེ་དང་བསོད་ནམས་ཡེ་ཤེས་ཡོན་ཏན་ཐམས་ཅད་རྒྱས་པ་དང་། མ་རུང་བའི་སྡེའི་
ལུས་ཤིང་ལྟར་རེངས་བར་བྱེད་པ། བདུད་སྡེའི་ལུས་སེམས་སྨུགས་པ་སྟེ་རྨོངས་ཤིང་དྲན་པ་
ཉམས་པར་བྱེད་པའོ། །དེ་དེ་ལྟར་སྐྲག་པར་བྱེད་པ་ནས། གདོན་ཐམས་ཅད་བརླག་པར་
བྱེད་པའི་བར་དུ་བདུན་ནི་དྲག་པོའི་ལས། འགུགས་པ་དང་ལས་བྱེད་པ་གཉིས་དབང་། མ་
གྲུབ་པ་གྲུབ་པ་དང་། གྲུབ་པ་ཆུད་མི་ཟ་བར། འདོད་པ་སྦྱིན་པ་གསུམ་རྒྱས་པ། སྲུང་བ།
ཞི་བ། ཐར་བ་གསུམ་ཞི་བ། རེངས་རྨུགས་གཉིས་དྲག་པོ་སྟེ། ཕྲིན་ལས་བཅོ་བརྒྱད་པོ་དེ་
དང་ལས་བཞིར་འདུས་ལ། དབང་ནི་རྒྱས་པ་དང་དྲག་ཤུལ་གྱི་ཆར་བསྡུས་ནས་ལས་
གསུམ་དུ་ཡང་བཤད་པ་ཡིན་ཏེ། རྒྱུད་ལས། ཞི་བ་དང་ནི་རྒྱས་པ་དང་། །དེ་བཞིན་དྲག་
ཤུལ་སྤྱོད་པ་སྟེ། །མདོར་ན་ལས་ནི་རྣམ་གསུམ་དུ། །གསང་སྔགས་ཀུན་ལ་བསྒྲགས་པ་
ཡིན། །ཞེས་གསུང་པས་སོ། །འོ་ན། བདེ་བར་གཤེགས་པས་ཞི་བ་བྱ། །རྒྱས་པ་པདྨའི་
རིགས་སྐྱེས་ཀྱིས། །རྡོ་རྗེའི་རིགས་གསུང་གསང་སྔགས་ཀྱིས། །དྲག་ཤུལ་སྤྱོད་པའི་ལས་
རྣམས་གསུངས། །ཞེས་བྱ་རྒྱུད་རིགས་གསུམ་སོ་སོ་ལས་གསུངས་ན། རྣམ་འཇོམས་རྡོ་རྗེའི་
རིགས་ལ་ལས་ཐམས་ཅད་སྒྲུབ་པར་འགལ་ལོ་ཞེ་ན་མི་འགལ་ཏེ། རིགས་རེ་རེས་ཀྱང་ལས་
གསུམ་གསུམ་བྱེད་པས་འགལ་བ་མེད་དེ། རྒྱུད་ལས། མཁས་པས་རིགས་ནི་གསུམ་ཆར་
~495ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ། །རབ་ལ་སོགས་པ་བསྟན་པ་དང་། །ཞི་བ་ལ་སོགས་བྱེ་བྲག་གིས། །ལས་ནི་རྣམ་པ་
གསུམ་དུ་བྱོས། །ཞེས་བསྟན་པས་སོ། །རྒྱུད་ནི་རིགས་གསུམ་ལ་སོ་སོར་གསུངས་པ་ནི་
གཙོ་བོར་གསུངས་པ་ཡིན་ལ་ལྷག་མ་རྣམས་ཀྱང་མི་འགྲུབ་པ་ནི་མ་ཡིན་ཏེ་ཐམས་ཅད་
འགྲུབ་བོ། །
གཞན་ཡང་མངོན་སྤྱོད་ལ་ལས་བརྒྱད་དུ་བཤད་པ་དང་། ལས་ཐམས་ཅད་ཚར་
གཅོད་ཅིང་རྗེས་འཛིན་གཉིས་སུ་བསྡུ་བའང་ཡོད་དེ། རྒྱུད་ལས། དེ་ཡང་ལས་ནི་སྣ་
ཚོགས་པ། །མངོན་སྤྱོད་བརྒྱད་དུ་རྣམ་པར་གྲགས། །ཚར་བཅད་དང་ནི་རྗེས་བཟུང་ངོ་། །ཞེས་
གསུངས་པ་ལྟར། གནོན་པ་དང་ལས་ཐམས་ཅད་འཇོམས་པར་བྱེད་པ་གཉིས་ནི་དྲག་ཤུལ་
གྱི་ལས་བརྒྱད་དུ་བཤད་པ་དང་། ཞི་རྒྱས་དབང་གསུམ་གཞན་རྗེས་སུ་འཛིན་པའི་ལས་
དང་། དྲག་ཤུལ་ནི་ཚར་གཅོད་པའི་ལས་ཏེ་རྣམ་པ་གཉིས་སུ་ཡང་བསྡུས་སོ། །སྣོད་མིན་ལ་
སྦས་ཤིང་དམན་པ་ལ་མི་བསྟན་པ་དང་། ནུས་པ་གཞན་ལས་ཁྱད་པར་དུ་འཕགས་པས་ན་
གསང་སྔགས་ཀྱི་མཐུ་ཆེན་པོ་ཞེས་བྱའོ། །དེ་དག་གང་ཞེ་ན། རྡོ་རྗེ་རྣམ་འཇོམས་ཀྱི་སྔགས་
སོ། །དེ་གང་གིས་བརྗོད་ཅེ་ན། ལག་ན་རྡོ་རྗེས་སོ། །ཚུལ་ལམ་རྣམ་པ་ཇི་ལྟ་བུ་ཞེ་ན། རྡོ་རྗེ་
རྣམ་པར་འཇོམས་པའི་སྐུར་བཞེངས་ནས་སོ། །དེ་གང་གིས་མཐུ་ཡིན་ཅེ་ན་སངས་རྒྱས་
ཤཱཀྱ་ཐུབ་པའི་བྱིན་རླབས་ཀྱི་མཐུ་ལས་སོ། །
དེ་ལྟ་བུའི་རྒྱུ་མཚན་ནི། མདོ་སྡུད་པ་ལས། རྒྱལ་བའི་ཉན་ཐོས་པ་དག་ཇི་སྙེད་ཆོས་
སྟོན་དང་། །འཆད་དང་རིག་པ་དག་དང་ལྡན་པར་བརྗོད་པ་དང་། །མཆོག་འཕགས་བདེ་
བར་བྱེད་པ་དེ་དང་དེ་ཡི་འབྲས་ཐོབ་པ། །དེ་དག་ཀུན་ཀྱང་དེ་བཞིན་གཤེགས་པའི་སྐྱེས་
བུའི་མཐུ། །ཞེས་སོགས་གསུངས་པ་ལྟར་རོ། །གཞན་ཞི་རྒྱས་དབང་དྲག་གི་ཆས་གོས་དང་
ལྡན་པས་བཟླས་ནའང་ལས་བཞིའི་ཕྲིན་ལས་འགྲུབ་པར་གསུངས་སོ། །ཕྲིན་ལས་བཅོ་
~496



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
བརྒྱད་པོ་དེ་ནང་གི་དོན་ལ་སྦྱར་ན། སྟོང་ཉིད་ཡེ་ཤེས་ཀྱི་ཁྲོ་བོ་ཆེན་པོས་རང་རྒྱུད་ཀྱི་ཉོན་
མོངས་པ་ཐམས་ཅད་སྐྲག་པར་བྱེད་པ། ཉོན་མོངས་པ་མངོན་འགྱུར་གྱི་རྩེ་འཇིལ་བར་བྱེད་
པ། རིག་སྔགས་ཞེས་ཕྱི་ནང་གཟུང་བའི་ཡུལ་དེ་ལྟ་བས་གཅོད་པར་བྱེད་པ། ནང་འཛིན་
པའི་སེམས་ཡུལ་ལ་འཕྲོ་བ་གནོན་པར་བྱེད་པ། དྲན་དང་ཤེས་བཞིན་དུ་བཞག་པས་ལས་
འཇོམས་པར་བྱེད་པ། གཞན་སྣང་གི་ལས་འཇིགས་པར་བྱེད་པ་སྟེ་སྣང་བ་དབང་ཐོབ་པའོ། །
གཟུང་འཛིན་གྱི་གདོན་རང་སར་བརླག་པར་བྱེད་པ། སླར་མི་སྐྱེ་བར་བྱེད་པས་གདོན་ཐམས་
ཅད་ལས་ཐར་བར་བྱེད་པ། འབྱུང་པོ་ནི་དབུགས་ཏེ་རླུང་དབུ་མར་འགུགས་པར་བྱེད་པ། དེས་
འབྱུང་བ་ལ་དབང་ཐོབ་པས་རིག་སྔགས་ཀྱི་ལས་ཐམས་ཅད་བྱེད་དུ་འཇུག་པ། དངོས་གྲུབ་
རྣམ་པ་གཉིས་མ་གྲུབ་པ་ཐམས་ཅད་གྲུབ་བཞིས་གྲུབ་པར་བྱེད་པ། གྲུབ་པའི་ཏིང་ངེ་
འཛིན་ཆུད་མི་ཟ་བར་བྱེད་པ། གྲུབ་པའི་ཆོས་འདོད་པ་སྦྱིན་པ། གདུལ་བྱའི་སེམས་ཅན་
འཁོར་བའི་གཡང་ས་ལས་སྲུང་བ། ཞི་བ་ཞི་གནས་རྒྱས་པ་ལྷག་མཐོང་། རེངས་བ་ནི་ཞི་
ལྷག་ཟུང་འཇུག་གི་ངང་དུ་མི་གཡོ་བར་གནས་པ། ཡིད་ལ་བྱེད་པ་དང་བྲལ་བའི་ངང་དུ་
གནས་པ་ནི་རྨུགས་པར་བྱེད་པ་ཞེས་བྱའོ། །དྲན་པ་ཡེ་ཤེས་ཞབས་ཀྱིས་ཕྲིན་ལས་བཅོ་
བརྒྱད་པོ་དེ་ལམ་གྱི་དུས་སུ་སྟོང་ཉིད་བཅོ་བརྒྱད་དང་། ་ འབྲས་བུའི་དུས་སུ་སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ལ་སྦྱར་བར་གསུངས་སོ། །
སྨྲས་པ། རྒྱུད་དོན་སྟོང་ཉིད་སྙིང་རྗེའི་སྙིང་པོ་ཅན། །རྒྱུད་འགྲེལ་གདེངས་ཅན་བདག་
པོའི་གཙུག་ནོར་འདི། །རྒྱུད་ལུང་མན་ངག་རྒྱ་མཚོར་རབ་སྦས་པ། །རྒྱུད་ཆེན་སྒྱུ་འཕྲུལ་དྲྭ་
བའི་མཐུ་ལས་རྙེད། །
གསུམ་པ་འབྲས་བུའི་སྔགས་དོན་བཤད་པ་ལ་གསུམ། སྔགས་དོན་བཀྲོལ་བ། སྡེ་
ཚན་བསྟན་པ། ལས་ཀྱི་ཁ་བསྒྱུར་རོ། །དང་པོ་ནི། ན་མོ་རཏྣ་ཏྲ་ཡཱ་ཡ། ཞེས་པ། རིན་ཆེན་
༈
ཀ497ལ
，



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་ལ་ཕྱག་འཚལ་ལོ། །ཞེས། གཟུངས་ཀྱི་ཐོག་མར་ཕྱག་འཚལ་བ་ནི། བཀྲ་ཤིས་པ་
དང་བར་ཆད་ཞི་བར་བྱེད་པའོ། །དཀོན་མཆོག་གསུམ་ལ་རིན་པོ་ཆེ་ཟེར་བའི་རྒྱུ་མཚན་ནི།
མཚུངས་ཆོས་དྲུག་གི་ནོར་བུ་རིན་པོ་ཆེ་དང་ཆོས་མཚུངས་པའི་ཕྱིར་ཏེ། རྒྱུད་བླ་མ་ལས།
འབྱུང་བར་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་
མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད། །ཅེས་སོ། །ན་མཉྩནྡྷ་བཛྲ་པཱ་ན་ཡེ།
ཞེས་པས། ཕྱག་ན་རྡོ་རྗེ་གཏུམ་པོ་ལ་ཕྱག་འཚལ་ལོ། །དེ་ཡང་རྡོ་རྗེ་ནི་སྟོང་པ་ཉིད་ཆོས་ཀྱི་
སྐུ། སྐྱེ་བའི་སྡུག་བསྔལ་གྱིས་མི་ཚུགས་པས་མི་ཆོད་པ། གསང་བའི་སྡུག་བསྔལ་གྱིས་མི་
ཚུགས་པས་མི་ཤིགས་པ། གནས་པའི་སྡུག་བསྔལ་གྱིས་མི་གནོད་པས་བདེན་པ། འཆི་
བའི་སྡུག་བསྔལ་གྱིས་མི་གནོད་པས་སྲ་བ། དུས་ཀུན་ཏུ་མི་འགྱུར་བས་བརྟེན་པ། ནམ་
མཁའ་ལྟར་ཀུན་ལ་ཁྱབ་པས་ཐམས་ཅད་དུ་ཐོགས་པ་མེད་པ། ཉི་མས་མུན་པ་བཅོམ་པ་
ལྟར་མཚན་འཛིན་ཐམས་ཅད་བཅོམ་པས་ཐམས་ཅད་དུ་མ་ཕམ་པའོ། །གཏུམ་པོ་ནི་ཐབས་
སྙིང་རྗེ་ཆེན་པོ་གཞན་དོན་གཟུགས་ཀྱི་སྐུ་གཉིས་སོ། །མ་ཧཱ་ཡཀྵ་སེ་ནཱ་པ་ཏ་ཡེ། ཞེས་པ།
གནོད་སྦྱིན་གྱི་སྡེ་དཔོན་ཆེན་པོ་ཞེས་བྱང་ཕྱོགས་ལྕང་ལོ་ཅན་ན་གནོད་སྦྱིན་གྱི་སྡེ་དཔོན་དུ་
བཞུགས་པས་སོ། །སྔགས་སྔ་ཕྱི་གཉིས་ཀྱི་དོན་སྦྲེལ་ཚེ། གནོད་སྦྱིན་གྱི་སྡེ་དཔོན་ཆེན་པོ་
གཏུམ་པོ་ལ་ཕྱག་འཚལ་ལོ། །ཞེས་སོ། །
ཏདྱ་ཐཱ། འདི་ལྟ་སྟེ། འོག་ནས་འབྱུང་བའི་གཟུངས་རྣམས་ཀྱི་མགོ་འདྲེན་ནོ། །ཨོཾ་ཏུ་
ཊ་ཏུ་ཊ། ཞེས་པ་འདི་ཕྱིན་གྱི། ཨོཾ་ཧཱུྃ་ཕཊ་སྭཱ་ཧྭ་རྣམས་ཀྱི་དོན་ནི་རིམ་པ་བཞིན། ཡོ་གའི་
བཤད་རྒྱུད་རྡོ་རྗེའི་རྩེ་མོ་ལས། ཨོཾ་ནི་ཅི་ཞིག་ཡིན་པར་བཤད། །མཆོག་དང་ནོར་གཏེར་
དཔལ་དང་གཡང་། །སྐལ་བཟང་རྣམ་པ་དང་ལྡན་པའི། །དམ་བཅའ་བ་དང་བཀྲ་ཤིས་
དོན། །ནོར་བུ་འཛིན་པའི་སྔགས་སུ་བརྗོད། །ཅེས་དང་། ཧཱུྃ་ནི་རྒྱལ་བ་ཀུན་གྱི་ཐུགས་ཀྱི་
སྨ498ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
ས་བོན་ཏེ། ཡི་གེ་ཧཱུཾ་ནི་ཅི་ཡིན་བརྗོད། །སྡུག་བསྔལ་འཆོས་ཤིང་འཇོམས་པར་བྱེད། །
གདུང་བ་སྔགས་ཀྱི་གདོན་བྱེད་ཅིང་། །སྲིད་པའི་ཞགས་པ་གཅོད་པར་བྱེད། །ཧཱུྃ་ནི་མཆོག་ཏུ་
དྲན་པར་བྱེད། །ཅེས་པ། ཕཊ་ནི་ལས་ལ་སྦྱར་བའི་སྔགས་ནི། གདུག་དང་སྡུག་བསྔལ་
འཇོམས་བྱེད་ཅིང་། །བདེ་བ་དག་ནི་འགུགས་པར་བྱེད། །ཕཊ་ནི་འཇོམས་བྱེད་དགྲ་ཡིན་
ཏེ། །སྲོག་དང་བཅས་པ་འཇོམས་པར་བྱེད། །ཅེས་དང་། སྭཱ་ཧཱ་ཞེས་ནི་ཅི་ཡིན་བརྗོད། །
སྡིག་པ་ཐམས་ཅད་ཞི་བྱེད་ཅིང་། །དགེ་བའི་ཚོགས་ནི་འཕེལ་བར་བྱེད། །ཉེས་པ་ཐམས་
ཅད་འཕྲོག་བྱེད་ཅིང་། །སྡུག་བསྔལ་ཐམས་ཅད་འཇོམས་བྱེད་མཆོག །ཅེས་སོ། །གོང་གི་
ཏུ་ཊ་ལན་གཉིས་ནི། ཐར་བར་མཛོད་ཐར་བར་མཛོད་ཅེས་ཆོས་སྐུ་སྟོང་པ་ཉིད་ཀྱིས་ཉོན་
མོངས་པ་ལས་ཐར་བར་མཛོད་ཅིག་པའོ། །
ལན་གཉིས་འབྱུང་བ་ནི། ཇི་སྐད་དུ་ཡང་། ངོ་མཚར་བ་དང་རྩོད་པ་དང་། །ཁྲོ་དང་
ཞུམ་དང་ངེས་བཟུང་དང་། །དད་དང་དགའ་བ་ཉིད་ལས་ནི། །ཚིག་གཅིག་ལན་གཉིས་
འབྱུང་བ་ཡིན། །ཅེས་གསུངས་པ་ལྟར་ལས་འདིར་ངེས་བཟུང་གི་དོན་དུ་མཁས་པ་སྔ་མ་
དག་གིས་བཞེད་དོ། །ཁྲོ་ཊ་ཡ་ཏྲོ་ཊ་ཡ། སོལ་ཅིག་སོལ་ཅིག་ཅེས་རྣམ་པ་ཐམས་ཅད་མཁྱེན་
པའི་ཡེ་ཤེས་ཀྱིས་སྒྲིབ་པ་གཉིས་པོ་སོལ་ཅིག ། སྤུ་ཊ་སྤུ་ཊ། སྦྱོར་ཅིག་སྦྱོར་ཅིག་སྒྲིབ་
གཉིས་ཀྱི་བུད་ཤིང་ལ་ཡེ་ཤེས་མེ་སྦོར་ཅིག་པའོ། །སྤོ་ཊ་ཡ་སྤོ་ཊ་ཡ། ཤིན་ཏུ་སྦྱོར་ཅིག་ཤིན་
ཏུ་སྦོར་ཅིག་ཅེས་པ། སྒྲིབ་པའི་ཚང་ཚིང་ལ་ཡེ་ཤེས་ཀྱི་མེ་སྦར་ཏེ་ལྷག་མ་མ་ལུས་པར་གྱིས་
ཤིག་པའོ། །བྷུཎྜ་བྷུཎ། རྨུགས་པ་རྨུགས་པ་གྷུརྞ་པ་ཡ་གྷུན་པ་ཡ། ཤིན་ཏུ་རྨུགས་པར་
མཛོད། ཤིན་ཏུ་རྨུགས་པར་མཛོད་ཅེས་སོ། །ཐུགས་རྗེའི་ལྕགས་ཀྱུས་དམ་དུ་ཟུངས་ཤིག་
ཅེས་སོ། །དཔེར་ན་ཆུ་སྲིན་གྱིས་འཛིན་ཤེས་ལ་གཏོང་མི་ཤེས་པ་བཞིན་དུ། རྒྱལ་བའི་
ཐུགས་རྗེས་སེམས་ཅན་འཛིན་ཤེས་ལ་གཏོང་མི་ཤེས་པ་སྟེ་ཆུ་སྲིན་གྱི་མཆེ་བས་རྨུགས་པ་
ྋ499



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས་
བཞིན་ནོ། །རྒྱལ་སྟོན་ཀུན་དགས་ཤིན་ཏུ་ཐར་པར་འགྲེལ་འདུག་པས་ད་དུང་ཞ་ལུའི་སྐད་
གཉིས་ཤན་སྦྱར་ལ་བརྟག་དགོས། སརྦ་ས་ཏྭཱ་ནི། སེམས་ཅན་ཐམས་ཅད། བོ་དྷ་ཡ་བོ་དྷ་
ཡ་བྱང་ཆུབ་བྱང་ཆུབ་ཅེས་པ་སྟེ་ཀུན་རྫོབ་དང་དོན་དམ་གྱི་སེམས་བསྐྱེད་དོ། །སཾ་བོ་དྷ་ཡ།
སཾ་བོ་དྷ་ཡ། ཡང་དག་པའི་བྱང་ཆུབ། ཡང་དག་པའི་བྱང་ཆུབ་ཅེས་པ་སེམས་ཅན་ཐམས་
ཅད་ཡང་དག་པའི་བྱང་ཆུབ་ཏུ་སེམས་བསྐྱེད་ཅིག་པའོ། །བྷ་མ་བྷ་མ། ཚངས་པ་ཚངས་པ།
སཾ་བྷ་མ་ཡ། སཾ་བླ་མ་ཡ། ཡང་དག་པའི་ཚངས་པ། ཡང་དག་པའི་ཚངས་པ། ཅེས་པ་བྱང་
ཆུབ་ཏུ་སེམས་བསྐྱེད་ནས་ཚངས་པའི་གནས་བཞིའི་ཚད་མེད་པ་བཞི་སྒོམས་ཤིག་ཅེས་
པའོ། །སརྦ་བྷུ་ཏ་ནི། འབྱུང་པོ་ཐམས་ཅད། ཀུཊྚ་ཀུཊྚ། དུམ་བུ་དུམ་བུ། སཾ་ཀུཊྚ་ཡ་སཾ་
ཀུཊྚ་ཡ། ཡང་དག་པར་དུམ་བུར། ཡང་དག་པར་དུམ་བུར་གྱིས་ཅེས་པ་བདག་འཛིན་
འབྱུང་པོ་ཡང་དག་པར་དུམ་བུར་གྱིས་ཅེས་པའོ། །སརྦ་ཤ་ཏུན། དགྲ་ཐམས་ཅད། གྷ་ཊ་གྷ་
ཊ། མཐོ་ལ་འཇུག་ཀྱང་། འདིར་ཕྱིན་པ་ཕྱིན་པ་སཾ་གྷ་ཊ་ཡ་སཾ་གྷ་ཊ་ཡ། ལེགས་པར་ཕྱིན་པ།
ལེགས་པར་ཕྱིན་པ། བདག་འཛིན་གྱི་དགྲ་བོ་གནས་སྤར་ནས་ས་ལམ་གྱི་ཕ་རོལ་དུ་ཡང་
དག་པར་ཕྱིན་པའོ། །
སརྦ་བི་བཛྲ་བཛྲ། ཐམས་ཅད་རིག་པའི་རྡོ་རྗེ་རྡོ་རྗེ། སྤོ་ཊ་ཡ་བཛྲ་བཛྲ། འབར་
བའི་རྡོ་རྗེ་རྡོ་རྗེ། ཀ་ཊ་བཛྲ་བཛྲ། གཅོད་པའི་རྡོ་རྗེ་རྡོ་རྗེ། མ་ཊ་བཛྲ་བཛྲ། སྦྱོར་བའི་རྡོ་རྗེ།
མ་ཐ་བཛྲ་བཛྲ། གཏུབ་པའི་རྡོ་རྗེ་རྡོ་རྗེ། ཨལྟ་ཧ་ས་ནཱི་ལ་བཛྲ། རྡོ་རྗེ་བཞད་པ་སྔོན་པོས་
དབྲོལ་ཅིག །སུ་བཛྲ་ཡ་སྭཱ་ཧཱ། ལེགས་པའི་རྡོ་རྗེའི་གཞི་ཚུགས་ཅེས་པ་ཐམས་ཅད་རིག་པའི་
རྡོ་རྗེ་སོགས་ནས་རིམ་པར་བཞིན། མ་རིག་པ་ལ་རིག་པ་ཡེ་ཤེས་ཀྱི་མེ་སྦྱོར། བདག་ཏུ་འཛིན་
པ་ཆོད། བདག་མེད་པའི་དོན་ལ་སྦྱོར། མཚན་མར་འཛིན་པ་གཏུབ། གཉིས་འཛིན་གྱི་ཁ་
དབྲོལ་ལ་ལེགས་པའི་ཡོན་ཏན་རྡོ་རྗེའི་གཞི་ཚུགས། རྡོ་རྗེ་གཉིས་གཉིས་འབྱུང་བ་བདག་
500



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
འཛིན་གྱི་དགྲ་བོ་ལ་རྡོ་རྗེ་སྙིང་རྗེ་ཆེན་པོ་ཆེར་ཁྲོས་པའོ། །
ཧེ་ཕུ་ལུ་ནི་རི་ཕུ་ལུ་སྡུག་བསྔལ་གྱི་རྒྱུ་ཆོད་ཅིག །ཥྛ་ཀུ་ལྷུ། གཞོམ་པར་མཛོད་
ཅིག །མི་ལི་ཙུསླུ། ཀུ་རུ་ཀུལླ། གསལ་བ་དག་པར་རིག་པར་མཛོད་ཅིག བཛྲ་བི་ཛ་ཡཱ་ཡ་
སྭཱ་ཧཱ། རྣམ་པར་རྒྱལ་བའི་རྡོ་རྗེས་སྡིག་པ་ཐམས་ཅད་སེལ་བར་མཛོད་ཅིག དེ་དག་གོང་
འོག་སྦྲེལ་ཚེ་རྣམ་པར་རྒྱལ་བ་སྟོང་པ་ཉིད་ཀྱི་རྡོ་རྗེས་ལས་དང་ཉོན་མོངས་པ་རྣམས་གཅོད་
པ་དང་། གཞོམ་པ་དང་། གསལ་བ་དང་། དག་པ་དང་རིག་པར་མཛོད་ཅིག་པའོ། ཀི་ལི་
ཀི་ལ་ཡ་སྭཱ་ཧཱ། འབར་བ་འབར་བའམ། ཕུར་བུ་ཕུར་བུས། ཀ་ཊ་ཀ་ཊ། དཔའ་སྐོང་ཅིག་
དཔའ་སྐོང་ཅིག །མ་ཊ་མ་ཊ། སྦྱོར་ཅིག་སྦྱོར་ཅིག །ར་ཊ་ར་ཊ། མི་འཕེལ་བ་མི་འཕེལ་བ།
མོ་ཊ་ན། སྒྲོལ་བ། པྲ་མོ་ཊ་ནཱ་ཡ་སྭཱ་ཧཱ་ཕྱོགས་ཐམས་ཅད་ལས་སྒྲོལ་ཅིག ཙ་ར་ནི་ཙ་ར། ཕུན་
སུམ་ཚོགས་པར་སྦྱོར་ཅིག །ཧ་ར་ཧ་ར། འཕྲོག་ཅིག་འཕྲོག་ཅིག །ས་ར་ས་ར། དྲན་པ་དྲན་
པ། མཱ་ར་ཡ། སོད་ཅིག་པའོ། །དེ་དག་གི་དོན་ནི་ཡེ་ཤེས་ཀྱི་མེ་འབར་བའམ་བྱང་ཆུབ་
སེམས་ཀྱི་ཕུར་བུས། བདུད་སྡེ་རྣམས་དཔའ་སྐོང་བ་དང་། ཐར་བ་ལ་སྦྱོར་བ་དང་། གནོད་
པ་མི་འཕེལ་བ་དང་། འཁོར་བ་ལས་སྒྲོལ་བ་དང་། མི་མཐུན་པའི་ཕྱོགས་ཐམས་ཅད་ལས་
སྒྲོལ་ཏེ་ཕུན་སུམ་ཚོགས་པ་ལ་སྦྱོར་ཅིག །གནོད་པ་འཕྲོག་ཅིག །དྲན་པ་ཟིན་པར་གྱིས་ལ་
མཚན་མར་འཛིན་པ་སོད་ཅིག བཛྲ་བི་དཱ་ར་ཎ་སྭཱ་ཧཱ། རྡོ་རྗེ་རྣམ་པར་འཇོམས་པ། ཙྪིནྡྷ་
ཙྪིན། ཆོད་ཅིག །ཆོད་ཅིག །བྷིནྡྷ་བྷིནྡྷ། ཤིག་ཅིག་ཤིག་ཅིག་ཅེས། རྡོ་རྗེ་རྣམ་པར་འཇོམས་
པས་བགེགས་དང་མཚན་མར་འཛིན་པ་ཐམས་ཅད་གཅོད་པ་དང་བཤིག་པར་མཛོད་ཅིག །མཱ་
ཧཱ་ཀི་ལི་ཀི་ལཱ་ཡ་སྭཱ་ཧཱ། ཕུར་པ་ཆེན་པོའམ། འབར་བ་ཆེན་པོ། བནྡྷ་བནྡྷ། ཆིངས་ཤིག་
ཆིངས་ཤིག །ཀྲོ་དྷ་བཛྲ་ཀི་ལི་ཀི་ལཱ་ཡ་སྭཱ་ཧཱ། ཁྲོ་བོ་རྡོ་རྗེ་ཕུར་པའམ་འབར་བས་འཇོམས་
པར་མཛོད་ཅིག །
༤501ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གོང་འོག་སྦྲེལ་ཚེ། ཡེ་ཤེས་ཀྱི་མེ་འབར་ཆེན་པོའི་སྟོང་པ་ཉིད་ཀྱི་ཕུར་པ་ཆེན་པོས་མི་
རྟོག་པའི་ངང་དུ་སེམས་བཅིང་བ་དང་། སྙིང་རྗེའི་ཕུར་པའམ་འབར་བ་ཆེན་པོས་རྗེས་སུ་
འཛིན་པར་མཛོད་ཅིག་པའོ། །ཙུ་རུ་ཙུ་རུ། མཛོད་ཅིག །ཙན་གཏུམ་པོ། ཀི་ལི་ཀི་ལ་ཡ་སྭཱ་ཧཱ།
འབར་བ་འབར་བའམ་ཕུར་བུ་ཕུར་བུས། རྡོ་རྗེ་གཏུམ་པོ་འབར་བའི་ཕུར་བུས་ལོག་འདྲེན་
རྣམ་རྟོག་མཚན་འཛིན་མེད་པར་མཛོད་ཅིག་པའོ། །ཏྲཱ་ས་ཡ། ཏྲཱ་ས་ཡ། སྐྲོད་ཅིག་སྐྲོད་ཅིག །
བཛྲ་ཀི་ལི་ཀི་ལ་ཡཱ་སྭཱ་ཧཱ། རྡོ་རྗེ་ཕུར་པ་ཕུར་བུས་སམ་འབར་ཞིང་འབར་བ། དོན་ནི་སྟོང་པ་
ཉིད་སྙིང་རྗེའི་ཕུར་པས་ཐེག་དམན་གྱི་སེམས་ཅན་སྐྱོད་ཅིག་པའོ། །ཧ་ར་ཧ་ར། འཕྲོག་ཅིག །
འཕྲོག་ཅིག །བཛྲ་དྷ་རཱ་སྭཱ་ཧཱ། རྡོ་རྗེ་འཛིན་པས་ཉོན་མོངས་པ་འཕྲོག་པར་གྱིས་ཤིག་པའོ། །
པྲ་ཧ་ར་པྲ་ཧ་ར། རིབ་ཏུ་འཕྲོག་པ། རབ་ཏུ་འཕྲོག་པ། བཛྲ་པྲ་བྷཉྫནཱ་ཡ་སྭཱ་ཧཱ། ཕྱོགས་
ལས་རབ་ཏུ་རྒྱལ་བའི་རྡོ་རྗེས་ལས་དང་ཉོན་མོངས་པ་ཐམས་ཅད་རབ་ཏུ་འཕྲོག་ལ་མེད་
པར་གྱིས་ཤིག་པའོ། །མ་ཏིསྦ་ར་བཛྲ། བློ་གྲོས་བརྟན་པའི་རྡོ་རྗེ། ཤུ་ཏིསྦ་ར་བཛྲ། ལེགས་
པར་བརྟན་པའི་རྡོ་རྗེ། པྲ་ཏིསྶ་ར་བཛྲ། རབ་ཏུ་བརྟན་པའི་རྡོ་རྗེའམ་སོ་སོར་བརྟན་པའི་རྡོ་
རྗེའམ། ཕྱོགས་སུ་བརྟན་པའི་རྡོ་རྗེ་སྟེ། དོན་ནི་སྟོང་ཉིད་སྙིང་རྗེའི་སྙིང་པོ་ཅན་བློ་གྲོས་
བརྟན་པ་དང་། ལེགས་པར་བརྟན་པ་སྟེ་མི་གཡོ་བ་དང་སོ་སོར་རབ་ཏུ་ཕྱོགས་དུས་གནས་
སྐབས་ཀུན་ཏུ་བརྟན་པར་གྱུར་ཅིག །རྡོ་རྗེ་སྐུ་གསུང་ཐུགས་ལ་བསྐུལ་བའོ། །མ་ཧཱ་བཛྲ།
རྡོ་རྗེ་ཆེན་པོ་སྟེ་རྡོ་རྗེའི་ཆོས་བདུན་ལྡན་མཐར་ཐུག་གི་ཆོས་སྐུ་དེའི་གོང་དུ་གཞན་མེད་པས་
ཆེན་པོ། ཨ་པྲ་ཏི་ཧ་ཏ་བཛྲ། ཐོགས་པ་མེད་པའི་རྡོ་རྗེ་སྟེ་རྒྱལ་བའི་ཕྲིན་ལས་ཐོགས་པ་
མེད་པས་སེམས་ཅན་གྱི་དོན་མཛད་པའོ། །ཨ་མོ་གྷ་བཛྲ། དོན་ཡོད་པའི་རྡོ་རྗེ་སྟེ་སྟོང་ཉིད་
སྙིང་རྗེའི་སྙིང་པོ་ཅན་ནི་རྣམ་པ་ཀུན་ཏུ་དོན་ཡོད་པའོ། །ཨེ་བྱེ་བཛྲ། ཚུར་བྱོན་རྡོ་རྗེ་སྟེ།
ཚུར་བྱོན་བདག་གི་སེམས་ལ་གནས་པར་གྱིས་དོན་ཡོད་པའི་རྡོ་རྗེ་ཞེས་སོ། །ཧཱུཾ་ཧཱུཾ་བཛྲ་དྷ་
~502



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
ར་ཡ་སྭཱ་ཧཱ། དཔའ་བར་འགྲོ་བའི་རྡོ་རྗེ་སྟེ་བདུད་སྡེའི་གཡུལ་ལས་རྒྱལ་བའི་གཞི་ཚུགས། དྷ་
ར་དྷ་ར། ཟུངས་ཟུངས། དྷི་རི་དྷི་རི། ཐོགས་ཐོགས། དྷུ་རུ་དྷུ་རུ། མི་འཆོར་བ། མི་འཆོར་
བ། སརྦ་བཛྲ་ཀུ་ལ་མ་བཱརྟ་ཡ་སྭཱ་ཧཱ། རྡོ་རྗེའི་རིགས་ཐམས་ཅད་ཀྱིས་བྱིན་གྱིས་རླབས་པར་
མཛོད་ཅིག །གནོད་བྱེད་འབྱུང་པོ་མཱ་ར་པ་ཕཊ། ལས་ཀྱི་སྔགས་ཤམ་དུ། གྲིབ་གདོན་
སོགས་གང་དགོས་སྦྱར་ཏེ། གནོད་པར་བྱེད་པའི་དགྲ་བགེགས་འབྱུང་པོ་ལོག་འདྲེན་མ་
རུང་པ་ཐམས་ཅད་སོད་ཅིག་པའོ། །ནམས་མནྟ་བཛྲ་ཎཾ། ཀུན་ཏུ་རྡོ་རྗེའི་རང་བཞིན་ལ་
ཕྱག་འཚལ་ལོ། །སརྦ་བཛྲ་ཀུ་ལ་མ་བཱརྟ་ཡ། རྡོ་རྗེའི་རིགས་ཐམས་ཅད་ཀྱིས་བྱིན་གྱིས་
རླབས་པ། མ་ཧཱ་བ་ལེ། སྟོབས་པོ་ཆེན་པོ། ཀ་ར་བེ། ཏ་ཏ་ལེ། ཨ་ཙ་ལེ། མཆེ་བས་ཐོབ་ལ་
མི་གཡོ་བར་གྱིས། ཡེ་ཤེས་ཀྱི་མཆེ་བས་དངོས་པོ་རྣམས་ལ་ཐོབ་ཅིག་སྟོང་པ་ཉིད་ལས་མི་
གཡོ་བར་གྱིས་ཤིག་ཅེས་པ་སྟེ། གྷཎ་རྨུགས་པ་དང་འདྲའོ། །
མཎྜལ་མ་ཡེ། དཀྱིལ་འཁོར་སྲུང་མ། ཨ་ཏི་བཛྲ། ཤིན་ཏུ་རྡོ་རྗེའམ་རྫོགས་པའི་རྡོ་
རྗེ། དོན་གྱི་དཀྱིལ་འཁོར་སྲུང་མས་ཤིན་ཏུ་སྲུང་ཅིག་པའོ། །མ་ཧཱ་མ་ལེ་བེ་ག་ར་ཎ་ར་ཎ།
སྟོབས་པོ་ཆེ། རླུང་འདྲ་བ་འདྲ་བ། ཨ་ཛི་ཏི། མི་ཕམ་པ་ལ་འཇུག་ཀྱང་འདིར་སྟོང་པའི་
སེམས། ཛྭ་ལ་ཛྭ་ལ། འབར་བ་འབར་བ། དོན་ནི་སྟོང་པ་ཉིད་ཀྱི་མེ། རྡོ་རྗེའི་རླུང་གིས་བསྐུལ་
ནས་སེམས་ཀྱི་སྒྲིབ་གཉིས་བག་ཆགས་སྲེགས་ཤིག་པའོ། །ཏི་ཊི་ཏི་ཊི། འབར་བ་འབར་བ།
ཏིང་ག་ལེ། སོ་སོར་འབར་བ། ད་ཧ་ད་ཧ། སྲེགས་ཤིག །ཏེ་ཛོ་བ་ཏི། གཟི་བརྗིད་ཅན། ཏི་
ལི་ཏི་ལི། གཅོད་པ་གཅོད་པ། དོན་རིག་སྔགས་འབར་བ་ཆེནཔོའི་གཟི་བརྗིད་ཀྱིས་མི་མཐུན་
པའི་ཕྱོགས་ཐམས་ཅད་བསྲེགས་པ་དང་གཅོད་པར་གྱིས་ཤིག་པའོ། །བྷནྡྷ་བྷནྡྷ། ཆིངས་ཤིག་
ཆིངས་ཤིག །མ་ཧཱ་བ་ལེ། སྟོབས་པོ་ཆེ། བཛྲ་ཨཾ་ཀུ་ཤ་ཛྭ་ལ་སྭཱ་ཧཱ། རྡོ་རྗེ་ལྕགས་ཀྱུ་འབར་བ།
དོན་ནི་སྟོབས་པོ་ཆེས་གདོན་བགེགས་ལྕགས་ཀྱུ་འབར་བས་ཟུངས་ཤིག་ཆིངས་ཤིག །
503



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། །
འཇོམས་པར་གྱིས་ཤིག་པའོ། །
སྙིང་པོའི་སྔགས་ནི། ན་མོ་རཏྣ་ཏྲ་ཡཱ་ཡ། དཀོན་མཆོག་གསུམ་ལ་ཕྱག་འཚལ་ལོ། །
ནི་མཉྩཎྜ་བཛྲ་པཱ་ཎ་ཡེ་མ་ཧཱ་ཡཀྵ་སེ་ནཱ་པ་ཏ་ཡེ། གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་
གཏུམ་པོ་ཆེ་ལ་ཕྱག་འཚལ་ལོ། ཏདྱ་ཐཱ། འདི་ལྟ་སྟེ། ཞེས་པ་སྔགས་ཀྱི་མཚམས་སྦྱར་རོ། །
ཨོཾ་ཧ་ར་ཧ་ར་བཛྲ། རྡོ་རྗེ་ཁྲོ་བོས་འཕྲོག་པ་འཕྲོག་པ་ཅེས་པ། སྟེང་གི་ཁྲོ་བོས་ཧཱུྃ་ཀ་རས་
བགེགས་ཀྱི་སྲོག་འཕྲོག་ཅིག་པའོ། །མ་ཐ་མ་ཐ་བཛྲ། སྡིགས་ཤིག་སྡིགས་ཤིག་རྡོ་རྗེ། ཤར་
གྱི་རྣམ་པར་རྒྱལ་བས་བགེགས་རྣམས་སྡིགས་ཤིག་པའོ། །དྷུ་ན་དྷུ་ན་བཛྲ། འཇོམས་ཤིག་
འཇོམས་ཤིག་རྡོ་རྗེ། ཤར་ལྷོ་དབྱུག་སྔོན་ཅན་གྱིས་བགེགས་རྣམས་འཇོམས་པར་མཛོད་
ཅིག། དཱ་ཧཱ་ད་ཧ་བཛྲ། བསྣུན་ཅིག་བསྣུན་ཅིག་རྡོ་རྗེ་ལྷོ་ཕྱོགས་གཤིན་རྗེས་བགེགས་རྣམས་
བསྣུན་ཅིག་པའོ། །པ་ཙ་པ་ཙ་བཛྲ། ཆོམས་ཤིག་ཆོམས་ཤིག་རྡོ་རྗེ། ལྷོ་ནུབ་མི་གཡོ་བས་
བགེགས་རྣམས་ཆོམས་ཤིག་པའོ། །དྷ་ར་དྷ་ར་བཛྲ། ཟུངས་ཤིག་ཟུངས་ཤིག་རྡོ་རྗེ། ནུབ་
ཕྱོགས་རྟ་མགྲིན་གྱིས་བགེགས་རྣམས་ཟུངས་ཤིག་པའོ། དྷཱ་ར་ཡ་དྷཱ་ར་ཡ་བཛྲ། འཛིན་དུ་
ཆུགས་འཛིན་དུ་ཆུགས་རྡོ་རྗེ། ནུབ་བྱང་གཞན་གྱིས་མི་ཐུབ་པས་བགེགས་རྣམས་འཛིན་དུ་
ཆུགས་ཤིག་པའོ། །དཱ་རུ་ཎ་དཱ་རུ་ཎ་བཛྲ། དྲག་ཏུ་ཟུངས་དྲག་ཏུ་ཟུངས་རྡོ་རྗེ། བྱང་གི་བདུད་
རྩི་འཁྱིལ་བས་བགེགས་རྣམས་དྲག་ཏུ་ཟུངས་ཤིག་པའོ། །ཙྪིནྡ་ཙྪིནྡྷ་བཛྲ། ཆོད་ཅིག་ཆོད་
ཅིག་རྡོ་རྗེ། བྱང་ཤར་ཁམས་གསུམ་རྣམ་རྒྱལ་གྱིས་བགེགས་རྣམས་ཆོད་པའོ། །བྷིནྡྷ་བྷིན་
བཛྲ་ཧཱུྃ་ཕཊ། ཁོས་ཤིག་ཁོས་ཤིག་རྡོ་རྗེ། འོག་གི་གནོན་མཛེས་ཀྱིས་བགེགས་རྣམས་ཁོས་
ཤིག་ཅེས་པའོ། །
ཉེ་སྙིང་ནི། ན་མཤྩཎྜ་བཛྲ་ཀྲོ་དྷཱ་ཡ། ཁྲོ་བོ་རྡོ་རྗེ་གཏུམ་པོ་ལ་ཕྱག་འཚལ་ལོ། །ཧུ་ལུ་
ཧུ་ལུ། ཁུག་ཅིག་ཁུག་ཅིག ལྕགས་ཀྱུ་མས་དགྲ་བགེགས་ཁུག་ཅིག་པའོ། །ཏིཥྛ་ཏིཥྛ།
~504



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
བརྟན་པ་བརྟན་པ། ཞགས་པ་མས་བཅིངས་ཏེ་བརྟན་པར་གྱིས་ཤིག་པའོ། །བན་བནྡྷ།
སྡོམས་ཤིག་སྡོམས་ཤིག །ལྕགས་སྒྲོག་མས་ཡན་ལག་སྡོམས་ཤིག་པའོ། །ཧ་ན་ཧ་ན། མྱོས་
ཤིག་མྱོས་ཤིག །དྲིལ་བུ་མས་མྱོས་ཤིག་པའོ། །ཨ་མྲི་ཏི་ཧཱུྃ་ཕཊ། འཆི་བ་མེད་པ་སྟེ། རྡོ་རྗེ་
འཆང་གི་གོ་འཕང་འཆི་བ་མེད་པའི་གནས་སུ་སེམས་ཅན་ཐམས་ཅད་ཁོད་ཅིག་ཅེས་པའོ། །
གཉིས་པ་སྔགས་ཀྱི་སྡེ་ཚན་བསྟན་པ་ནི། ཨོ་རྒྱན་པདྨའི་རྗེས་སུ་འབྲངས་ཏེ་བཤད་
པར་བྱ་སྟེ། ན་མོ་རཏྣ་ཏྲ་ཡཱ་ཡ་ནས་བཟུང་། སུ་བཛྲ་ཡེ་སྭཱ་ཧཱ། ཞེས་པའི་བར། ཆོས་
དབྱིངས་རྣམ་པར་དག་པའི་ཡེ་ཤེས་བསྐུལ་བའི་སྔགས་སོ། །ཧེ་ཕུ་ལུ་ནས་བཟུང་། ས་ར་ས་
ཡ་ཞེས་པའི་བར་དེ་ཁོ་ན་ཉིད་ཀྱི་ཡེ་ཤེས་བསྐུལ་བ་སྟེ། དེ་གཉིས་ནི་ཐུགས་ལ་
བསྐུལ་བའོ། །བཛྲ་བི་དཱ་ར་ཎ་ཡ་སྭཱ་ཧཱ། ནས་བཟུང་། ཀྲོ་དྷ་བཛྲ་ཀི་ལི་ཀི་ལཱ་ཡ་སྭཱ་ཧཱའི་བར་
སྐུའི་རང་བཞིན་ལ་བསྐུལ་བའོ། །ཙུ་རུ་ཙུ་རུ་ནས་བཟུང་། པྲ་བྷཉྫནཱ་ཐ་ཡ་སྭཱ་ཧཱའི་བར། ཁྲོ་
བོ་བཞིའི་སྙིང་པོའི་སྒོ་ནས་བསྐུལ་བའོ། །མ་ཏིསྨཱ་ར་བཛྲ་ནས་བཟུང་། མ་བརྟ་ཡ་སྭཱ་ཧཱའི་
བར། བཅོམ་ལྡན་འདས་ཀྱི་གསུང་ལ་བསྐུལ་བའོ། །
ན་མས་མནྟ་ནས་བཟུང་། ཨོཾ་ཀུ་ཤ་བཛྲ་སྭཱ་ཧཱའི་བར། སྐུ་གསུང་ཐུགས་སྤྱི་ལ་
བསྐུལ་བ་སྟེ། འདི་ལ་ལྷ་མོའི་གླུ་ཞེས་ཀྱང་བྱའོ། །སྙིང་པོའི་སྒོ་ནས་བསྐུལ་བ་ནི། ན་མོ་
རཏྣ་ཏྲ་ཡཱ་ཡ་སོགས་ཁྲོ་བཅུའི་སྔགས་དང་བཅས་པའོ། །ཉེ་བའི་སྙིང་པོའི་སྒོ་ནས་བསྐུལ་བ་
ནི། ནམཎྜབཛྲ་ཀྲོ་དྷ་ཡ། གཙོ་བོ། ཧུ་ལུ་ཧུ་ལུ། རྡོ་རྗེ་ཕུར་པ། ཏིཥྛ་ཏིཥྛ། རྡོ་རྗེ་བེ་ཅོན།
བནྡྷ་བན། རྡོ་རྗེ་ཐོ་བ། ཧ་ན་ཧ་ན། རྡོ་རྗེ་གཏུམ་པོ། ཨ་མྲྀ་ཏེ་ཧཱུྃ་ཕཊ། ཕོ་ཉ་སྟེ་ལས་ཐམས་
ཅད་པའོ། །སྔགས་སྡེབ་ཅིང་དཀྲུག་པའི་ཚུལ། སངས་རྒྱས་གསང་བའི་རྒྱ་འགྲེལ་དང་པད་
དཀར་གྱི་འགྲེལ་བ་སོགས་ལས་ཤེས་པར་བྱའོ། །
གསུམ་པ་ལས་ཀྱི་ཁ་བསྒྱུར་བསྟན་པ་ནི། ཞི་བ་ལ་ནི་ཤིནྟཾ་ཀུ་རུ་སྭཱ་ཧཱ། རྒྱས་པ་ལ་པུཏྟི་
~505ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀུ་རུ་ཨོ། དབང་ལ་ཝ་ཤཾ་ན་མ་ཡ་ཧོ། དྲག་ཤུལ་གྱིས་འབོད་པའི་མཐར། ཨ་ཀཆ་ཡ་ ཆད་
པ་ལ། མ་ར་ཡ་ཆད། བསད་པ་ལ་མཱ་ར་ཡ་ཕཊ། ཞེས་སྦྱར་བར་བྱའོ། །
སྨྲས་པ། བདེ་ཆེན་ཐབས་མཆོག་གཙོར་སྟོན་གསང་བའི་སྔགས། །སྟོང་ཆེན་ཡུམ་
མཆོག་གཙོར་སྟོན་རིག་པའི་སྔགས། །ཡབ་ཡུམ་ཐབས་ཤེས་དབྱེར་མེད་གཟུངས་ཀྱི་
སྔགས། །ཚིག་དོན་རྣམ་བཀྲའི་འགྲེལ་ཆུང་འདི་ནའོ། །
རྩ་བའི་ས་བཅད་གཉིས་པ་མཇུག་སྡུད་ཀྱི་ཆོ་ག་ཕན་ཡོན་དང་བཅས་པ་བཤད་པ་ནི།
བདག་དང་སེམས་ཅན་ཐམས་ཅད་ཀྱི། །ཞེས་རང་གཞན་སེམས་ཅན་ལ་དམིགས་པའི་
ཚིག་རྐང་ཞལ་རྒྱུན་སྦྱར་བ་ཡིན་ཅིང་། གཞུང་གི་དངོས་བསྟན། སྡིག་པ་ཐམས་ཅད་བྱང་
བྱས་ནས། །ཞེས་པ་དུག་གསུམ་གྱིས་ཀུན་ནས་བསླངས་པའི་མི་དགེ་བ་བཅུ་དང་།
མཚམས་མེད་པ་ལྔ་དང་། དེ་དང་ཉེ་བ་ལྔ་སོགས་ཐབས་འདིས་བྱང་བར་བྱས་ནས། རྒྱལ་
པོ་མ་སྐྱེས་དགྲ་བཞིན་ཏུ་སྡིག་སྒྲིབ་བྱང་ཞིང་དག་ནས་འབྲས་བུ་སྡུག་བསྔལ་ཡང་བྱང་བར་
འགྱུར་ཏེ། སྡུག་བསྔལ་ཐམས་ཅད་མེད་པར་བྱེད། །ཅེས་པ་རྒྱུ་སྡིག་པ་མི་དགེ་བའི་འབྲས་
བུ་སྡུག་བསྔལ་ནི། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པར་འདུ་
བྱེད་ཀྱི་སྡུག་བསྔལ་དང་གསུམ་སྟེ། ཇི་སྐད་དུ་ཡང་། སྡུག་བསྔལ་གསུམ་གྱིས་རྟག་ཏུ་
མནར་བའི་ཕྱིར། །ཞེས་དང་། གཞན་ཡང་། སྐྱེ་བའི་སྡུག་བསྔལ། རྒས་པའི་སྡུག་བསྔལ།
ན་བའི་སྡུག་བསྔལ། འཆི་བའི་སྡུག་བསྔལ་བཞི་དང་ལྡན་པ་ནི། སྐྱེ་རྒས་ན་འཆི་ཆུ་བོ་བཞི་
ཡིས་ཁྱེར། །ཅེས་སོ། །དགྲ་དང་འཕྲད་དོགས། གཉེན་དང་བྲལ་དོགས། ཡོད་པ་སྲུང་དུ་
མི་གཏུབ་པ། མེད་པ་ཚོལ་དུ་མི་རྙེད་པ་སྟེ། འཁོར་བ་སྡུག་བསྔལ་གྱི་རང་བཞིན་ལས་ཐར་
བར་བྱེད་པ་སྟེ། རྒྱུ་སྡིག་པ་བྱང་ན་འབྲས་བུ་སྡུག་བསྔལ་མེད་པས་ཁྱབ་པའོ། །རྒྱུད་དོ་ཅོག་གི་
རྩ་བ་སྟེ། །ཞེས་པ། གྲུབ་པའི་སློབ་དཔོན་ཡེ་ཤེས་རྡོ་རྗེས། བྱ་བའི་རྒྱུད་བརྒྱ་དང་རྩ་བརྒྱད་
506



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
ཀྱི་རྩ་བར་བཞེད་དེ། རྩ་བཤད་ཆ་མཐུན་གྱི་རྒྱུད་གསུམ་ལས། འདི་རྩ་བའི་རྒྱུད་དུ་བཞེད།
པཎ་ཆེན་དྲི་མེད་བཤེས་གཉེན་གྱིས་རྒྱུད་ཐམས་ཅད་ཀྱི་རྩ་བ་རྡོ་རྗེ་ལྟ་བུའི་ཏིང་ངེ་འཛིན་
ཡིན་ལ། འདིར་ཡང་སྟོང་ཉིད་ཟབ་མོ་སྟོན་པས་ན་རྒྱུད་དོན་ཐམས་ཅད་ཀྱི་རྩ་བ་ཡིན་ནོ་ཞེས་
གསུངས། མཁས་པ་འགའ་ཞིག་གིས་རྒྱུད་སྡེ་བཞི་ཀར་བཀྲལ་དུ་རུང་བས་སྤྱིའི་རྩ་རྒྱུད་དུའང་
བཞེད་དོ། །
ཡང་ན། དབང་མ་ཐོབ་པས་གསང་སྔགས་ཉམས་སུ་ལེན་མི་རུང་ལ། རྒྱུད་སྡེ་བཞི་
ཀར། དབང་སྔོན་དུ་འགྲོ་དགོས་ལ། དབང་ཐམས་ཅད་ལ་སྔོན་དུ་ཁྲུས་ནས་ཕྱུང་དགོས་
ཤིང༌། ཁྲུས་ཐམས་ཅད་ཀྱི་རྩ་བ་རྣམ་འཇོམས་ཡིན་པས། རྒྱུད་དོ་ཅོག་ཐམས་ཅད་ཀྱི་རྩ་
བའོ་ཞེས་ཀྱང་ཟེར་རོ། །དཔལ་ཀུན་གྱིས་ནི་ལེགས་པར་བརྒྱན། །ཅེས་པ་གོང་དུ་བཤད་
པའི་རྒྱུད་ཀུན་གྱི་རྩ་བ་སྟེ་རྡོ་རྗེ་རྣམ་པར་འཇོམས་པ་དེ་ལ་སྲིད་དང་ཞི་བའི་དཔལ་ཀུན་
གྱིས་བརྒྱན་པ་སྟེ། ཡོན་ཏན་ཐམས་ཅད་རྫོགས་པ་ཡིན་པས་སེམས་ཅན་ཐམས་ཅད་ལ་
ཕན་པ་དང་བདེ་བའི་དཔལ་ཐམས་ཅད་སྟེར་བར་ནུས་སོ་ཞེས་བྱ་བའི་དོན་ཡིན་ཀྱང་།
འདིས་བྱ་བ་རྒྱུད་ཀྱི་དབང་བསྐུར་ཚུལ་བསྟན་པ་ཡིན་ཏེ། རྒྱུད་ཀྱི་རྩ་བ་དབང་། དབང་གི་
ཡན་ལག་ཆོ་གའི་བྱ་བ་ཕུན་སུམ་ཚོགས་པ་ལ། དཔལ་ཀུན་གྱིས་ནི་ལེགས་པར་བརྒྱན། །
ཅེས་ཚིག་དོན་འབྲུ་བཤད་དུ་ཀུན་མཁྱེན་པདྨ་དཀར་པོས་གསུངས་སོ། །
གཟུངས་འདི་ཉིད་ཀྱི་དབང་ཁྲུས་སྲུང་བ་སོགས་ཀྱི་ཕན་ཡོན་སྤྱིར་བསྟན་པ་ནི། འདི་
ནས་བཟུང་སྟེ། དེས་ནི་རབ་བཀྲུས་གཙང་མ་ཡིན། །ཅེས་པའི་བར་རོ། །སེམས་ཅན་དབང་
པོ་ཉམས་པ་དང་། །ཞེས་པ་མིག་ནད་ཀྱི་རིགས་ཐམས་ཅད་ལ་ཕན་ཅིང་གསལ་བ་དང་། དེ་
བཞིན་དུ། ལྕེའི་དིག་ལྐུག །རྣ་བ་འོན་པ། ཡིད་ཀྱི་དབང་པོ་ཉམས་ཏེ་སྨྱོ་བ་དང་། ཡིད་མི་
བདེ་བ་ཐམས་ཅད་འདིས་སེལ་ལོ། །ཚེ་ཟད་པ་དང་ཚེ་ཉམས་དང་། །ཞེས་ཚེ་ཟད་པ་བསྲིང་
༤507ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་དང་། གཞན་གྱིས་རྐྱེན་ལ་བརྟེན་ནས་ཚེ་ཉམས་ཤིང་རྒུད་པ་གསོ་བ་དང༌། ཚེ་འཕྲོག་པ་
དང་ཡར་བ་འགུགས་པ་སོགས་ཚེ་སྒྲུབ་པའི་མཆོག་གོ། །ཕུན་སུམ་ཚོགས་མིན་གང་ཆགས་
དང་། །ཞེས་པ་བཀྲ་མི་ཤིས་པའི་དངོས་པོ་ཐན་དང་ལྟས་ངན་གྱི་རིགས་ཐམས་ཅད་འདིས་
ཟློག་པར་བྱེད་དོ། །
ལྷ་རྣམས་རྒྱབ་ཀྱིས་ཕྱོགས་པ་དང་། །ཞེས་པ། ཡེ་ཤེས་དང་འཇིག་རྟེན་གྱི་ལྷ་རྣམས་
རྒྱབ་ཀྱིས་ཕྱོགས་ཏེ་མི་དགྱེས་པ་ཐམས་ཅད་སེལ་བར་བྱེད་པ་སྟེ། དེ་ཡང་དབང་རྣམས་
བསྐུར་བའི་སྐབས་སུ། ཡེ་ཤེས་པ་དབབ་པ་དང་། དམ་ཆུ་བླུད་པའི་ཡེ་སེམས་དེ་གསང་
སྔགས་ཀྱི་དམ་ཚིག་ཉམས་པས་དེ་མ་ཐག་ཏུ་སྙིང་ག་དྲལ་ནས་གཤེགས་ཏེ། རྒྱབ་ཀྱི་
ཕྱོགས་པའང་འདིས་སེལ་བར་བྱེད་དོ། །དམ་ཚིག་ཉམས་པ་བསྐངས་ཏེ་བྱིན་གྱིས་རླབས་
པར་འགྱུར་རོ། །འཇིག་རྟེན་གྱི་ཕ་ལྷ༡། མ་ལྷ༢། ཞང་ལྷ༣། དགྲ་ལྷ༤། སྲོག་ལྷ།། བཅས་
སྐྱོབས་པའི་ལྷ་ལྔ་རུ་ངོས་འཛིན་པ་དང་། གཞན་ཡང་ངོས་འཛིན་མི་འདྲ་བ་དུ་མ་མཆིས་ཏེ།
ཕོ་ལྷ། མོ་ལྷ། ཞང་ལྷ། ཕྲག་ལྷ། ལེའུ་ལྷ་དང་ལྔ་ལ་འགོ་བའི་ལྷ་ལྔ་ཟེར། ལེའུ་ལྷ་ནི་རང་
ཆུང་ངུའི་དུས་སྐྱོང་བ་ལ་ཟེར། ཡང་ན་འཚོ་བའི་ལྷ། སྲུང་བའི་ལྷ། སྐྱོབས་པའི་ལྷ།
འགྲོགས་པའི་ལྷ། མཚུན་གྱི་ལྷ་སྟེ་རང་གི་རིགས་རྒྱུད་ཀྱི་ལྷ་དང་ལྔ་ཟེར་ཏེ་འདི་སྐྱོབས་བྱེད་
ཀྱི་ལྷ་ལྔ་འཐད་ཆེའོ། །ཡང་ན་ལྷན་ཅིག་སྐྱེས་པའི་ལྷ་ལྔ། སྐྱོབས་པར་བྱེད་པའི་ལྷ་ལྔ། འགོ་
བར་བྱེད་པའི་ལྷ་ལྔ་དང་བཅོ་ལྔ་ཟེར་ཏེ། ཕོ་ལྷ་མོ་ལྷ་ཞང་ལྷ་དང་། །སྲོག་ལྷ་དགྲ་ལྷ་ལྔ་པོ་ནི། །
ལྷན་ཅིག་སྐྱེས་པའི་ལྷ་ལྔ་ཡིན། །སྲིད་ལྷ་ཡུལ་ལྷ་ནོར་ལྷ་དང་། །བཙན་ལྷ་རྒན་ལྷ་ལྔ་པོ་ནི། །
སྐྱོབས་པར་བྱེད་པའི་ལྷ་ལྔ་ཡིན། །ཐབ་ལྷ་བང་ལྷ་ཞིང་ལྷ་དང༌། །ཀ་ལྷ་སྒོ་ལྷ་ལྔ་པོ་ནི། །
དབང་ཐང་འགོ་བའི་ལྷ་ལྔ་ཡིན། །སྲུང་བའི་ཚུལ་ནི་ཡུལ་ལྷས་རྒྱབ་ནས་སྲུང་། དགྲ་ལྷས་
ཕྲག་པ་གཡས་ནས་སྲུང་། ཕོ་ལྷས་མཆན་ཁུང་གཡས་ནས་སྲུང་། མོ་ལྷས་མཆན་ཁུང་
508ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
གཡོན་ནས་སྲུང་། སྲོག་ལྷས་སྙིང་གི་དཀྱིལ་ནས་སྲུང་། ཐབ་ལྷས་ཁ་དྲོ་ཞིང་ཟས་བཅུད་ཆེ།
བོང་ལྷས་ནོར་རྫས་ཀྱི་སྲིད་འཕེལ། ཞིང་ལྷས་འབྲུ་ནོར་འཕེལ། སྒོ་ལྷས་ཕྱུགས་འཕེལ་
གོད་ཁ་ཉུང་། ཀ་ལྷས་བཀྲ་ཤིས་ཤིང་ཕྱུགས་ཡུན་རིང་། འདི་ཐམས་ཅད་མི་བསོད་ནམས་
དང་ལྡན་པ་ལ་ཚང་བར་ཡོད་དོ། །དེ་ལྟ་བུའི་ལྷ་ཉམས་ཤིང་རྒུད་པ་དང་། མནོལ་བ་དང་མི་
དགྱེས་པ་ཐམས་ཅད་འདིའི་གཙང་མ་ཁྲུས་ཀྱི་ཆོ་ག་དང་སྲུང་ཟློག་གིས་སེལ་ལོ། །
མཛའ་སྡུག་སྐྱེ་བོས་སྡང་བ་དང་
། །ཞེས་པ་རང་ལ་མཛའ་ཞིང་སྙིང་དུ་སྡུག་པ་སྟེ་
དགའ་བ། བདེན་པ་མ་མཐོང་བས་སྐྱེ་བོ་སྟེ། དེ་ལྟ་བུའི་ཕྱིས་རང་ལ་མི་མཐུན་ཞིང་སྡང་
བའང་འདིས་སེལ་ལོ། །བྲན་བཟའ་ལ་སོགས་གཙེས་པ་དང་། །ཞེས་པ། རང་གི་བྲན་ཕོ་
བྲན་མོ། བཟའ་མི་ཆུང་མ་སོགས་ཁོངས་ནས་བུ་དང་བུ་མོ་ལ་སོགས་པའི་ཉེ་བ་རྣམས་
འབྱུང་པོས་གཙེས་པ་སྟེ། གདོན་ཞུགས་ནས་རང་ལ་རྒོལ་བ་ཐམས་ཅད་ཀྱང་གཟུངས་
སྔགས་ཀྱི་ཆོ་གས་ཞི་བར་བྱེད་དོ། །ཕན་ཚུན་མཐུན་པ་མ་ཡིན་དང་། །ཞེས་པ། ཕན་ཚུན་དགྲ་
སྟེ་འཐབ་ཅིང་རྩོད་པའང་འདིས་མཐུན་པར་འགྱུར་རོ། །ནོར་འགྲིབ་པས་ནི་གནོད་པ་དང་། །
ཞེས་པ་ལོངས་སྤྱོད་ཟད་ཅིང་འགྲིབ་པའང་འདིས་སེལ་ཞིང་ནོར་དང་ལྡན་པར་བྱེད་དོ། །མྱ་
ངན་ངལ་དང་གནོད་པ་དང་། །ཞེས་པ་བཙོན་དུ་བཟུང་བའི་གྲིབ་དང་། རོ་ཁུར་བའི་གྲིབ་དང་།
ཡུག་སར་གྱུར་པའི་གྲིབ་དང་། མཛེ་ཕོ་དང་ཟས་གོས་འདྲེས་པའི་མཛེ་གྲིབ་དང་། དེ་བཞིན་
དུ་ཟས་གྲིབ་ཀྱི་གནོད་པ་དང་། གོས་གྲིབ། བཙོག་གྲིབ། ཉམས་གྲིབ་ཀྱི་གནོད་འཚེ་
ཐམས་ཅད་བྱང་ཞིང་དག་པར་འགྱུར་རོ། །འཇིགས་པ་དང་ནི་ཕོངས་པ་དང་། །ཞེས་པ་
རྒྱལ་པོའི་ཆད་པ་དང་། ཆོམ་རྐུན་གྱི་འཇིགས་པ། སེང་གེ །གླང་པོ། དུག་སྦྲུལ། ཤ་ཟ་
སོགས་གདོན་གྱི་རིགས། གནམ་ལྕགས་ཐོག་གི་འཇིགས་པ་འབྱུང་བ་བཞིའི་འཇིགས་པ་
སོགས་སྲུང་བ་དང་ཞི་བ་དང༌། ཟློག་པའི་ཐབས་མཆོག་བླ་ན་མེད་པའོ། །དབུལ་ཞིང་
~509ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕོངས་བས་ཀྱང་རྩེ་གཅིག་ཏུ་སྒྲུབ་ན་ནོར་དང་ལོངས་སྤྱོད་ཐོབ་བོ། །
གཟའ་དང་རྒྱུ་སྐར་བྱད་སྟེམས་དང་། །སྟེང་གདོན་གཟའ་དང་རྒྱུ་སྐར་གྱི་གནོད་པ།
བྱད་སྟེམས་ནི། སློབ་དཔོན་སངས་རྒྱས་གསང་བས། བྱད་ནི་མཁའ་འགྲོ་ལ་སོགས་པའི། །
རིག་སྔགས་གང་ཡིན་དེའི་མཐུ། །རྣལ་འབྱོར་གསོད་པ་སྟེམས་པ་སྟེ། །ཞེས་གསུངས་པས་
མཚོན་བྱད་ཕུར་དྲོད་གཏོང་མནན་གཏད་ཐམས་ཅད་རང་སར་ཞིག་ཅིང་གྲོལ་ལོ། །མི་
བཟད་གདོན་གྱི་ཉེན་པ་སྟེ། །ཞེས་པ། བྱིས་པའི་གདོན་ཆེན་བཅོ་ལྔ་ལ་སོགས་པའི་གདོན་
དྲག་པོ་མི་བཟད་པས་འཚེ་བའང་གཟུངས་སྔགས་འདི་ཉིད་ཀྱིས་སེལ་ལོ། །མྱ་ངན་ངལ་
ལས་བྱུང་བ་ཡི། །རྨི་ལམ་སྡིག་པ་མཐོང་ན་ཡང་། །དེས་ནི་རབ་བཀྲུས་གཙང་མ་ཡིན། །
ཅེས་པ། ལུས་སེམས་མྱ་ངན་གདུང་བས་ངལ་ནས་དྲན་པ་མྱོས་པས་འབྱུང་པོས་རློམ་པ་སྟེ་
གདོན་ཞུགས་པའམ། དེའི་དབང་གིས་གཉིད་ལོག་པ་ལ་རྨིས་ལྟས་ངན་པ་མཐོང་བ་དང་།
ཡང་ཞེས་པས་དེ་ཙམ་དུ་མ་ཟད་རྨིས་ལྟས་མཚན་ངན་ཐམས་ཅད་ཟློག་པའི་དོན་ཏོ། །
གཟུངས་ཀྱི་ཆོ་ག་ལ་བརྟེན་པའི་ཕྱི་ནང་གསང་བའི་ཁྲུས་དང་དབང་ལ་སོགས་པ་
ཐོབ་པའི་རྣལ་འབྱོར་པ་དེ་ནི་གཙང་མ་སྟེ་དག་པ་ཡིན་ནོ། །མདོ་སྡེ་དམ་པ་ཉན་པར་གྱིས།
སྟོན་པ་སངས་རྒྱས་ཀྱི་གསུངས་པའི་ཟབ་ཅིང་རྒྱ་ཆེ་བའི་མདོ་རྣམས་ཀྱང་ཉན་པར་གྱིསཤིག་
པའོ། །རྗེ་པུཎྜ་རི་ཀས་འདིས་དབང་གི་ལྟ་གོན་བསྟན་པར་བཞེད་དོ། །གང་དག་ཡིད་དགེ་
སེམས་དྭངས་ཞིང་། །གཙང་མའི་གོས་ཀྱིས་རབ་བརྒྱན་ཏེ། །ཞེས་པ། སེམས་བསྐྱེད་དང་
ལྡན་པས་ཡིད་དགེ་བ། ཆོས་ལ་གུས་པ་དང་སྤྲོ་བས་འཇུག་པས་སེམས་དྭངས་པ། སྡོམ་
པའི་ཚུལ་ཁྲིམས་ལ་གནས་པས་གཙང་མའི་གོས་ཀྱིས་རབ་ཏུ་བརྒྱན་པ། དེ་ལྟ་བུའི་སློབ་མ་
དཀྱིལ་འཁོར་དུ་འཇུག་པ་བསྟན་ཅེས་གཟུངས་འགྲེལ་སྔགས་དོན་རྣམ་བཤད་ལས་
གསུངས། སྤྱིར་བཏང་ཡོངས་སུ་གྲགས་པར། ཕྱི་ཡི་གཙང་སྦྲ་གོས་གསར་པ་གྱོན། ནང་གི་
-510ལ



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
གཙང་སྦྲ་ཟས་དཀར་གསུམ་ལ་བརྟེན། གསང་བའི་གཙང་སྦྲ་ལྷག་པའི་ལྷ་ལ་ཡིད་དགེ་བ་
ལ་སྤྲོ་ཞིང་སེམས་རབ་ཏུ་དྭངས་བས་ཉམས་སུ་ལེན་པའོ། །
ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །ཞེས་པ་འདི་ལ་ཀུན་
མཁྱེན་པད་དཀར་གྱིས་དབང་གི་དངོས་གཞི་ཟ་
ཟབ་མོ་སངས་རྒྱས་ཀྱི་སྤྱོད་ཡུལ་དུ་ངོས་
བཟུང་ནས། རྒྱུད་ཀྱི་ལུང་འདྲེན། དེ་བཞིན་གཤེགས་པ་ཐམས་ཅད་ཀྱི། །སློབ་དཔོན་གོ་
འཕང་ཐོབ་བྱའི་ཕྱིར། །དང་པོ་དབང་དུ་བསྒྲགས་པ་ཡིན། །རིག་སྔགས་ཐམས་ཅད་འགྲུབ་
པའི་ཕྱིར། །གཉིས་པའི་དབང་དུ་བཤད་པ་ཡིན། །བགེགས་ནི་རབ་ཏུ་གཞོམ་པའི་ཕྱིར། །
གསུམ་པ་རབ་ཏུ་བསྒྲགས་པ་ཡིན། །བཞི་པ་འབྱོར་པ་ཐོབ་བྱའི་ཕྱིར། །ཆོ་ག་བཟང་པོ་དེ་
བཤད་དོ། །ཞེས་དང་། མདོ་སྡེ་ཉན་པའང་དབང་དོན་ཉན་པ་དང་། མདོ་སྡེའི་གཟི་བརྗིད་
ཀྱང་དབང་ཐོབ་པའི་ཕན་ཡོན་དུ་བཞེད་དོ། །
རྒྱལ་སྟོན་གྱིས། ཟབ་མོ་སངས་རྒྱས་སྤྱོད་ཡུལ་ནི། །ཟབ་ཞི་སྤྲོས་བྲལ་འདུས་མ་
བྱས་པའི་ཡེ་ཤེས་ལ་ངོས་བཟུང་ནས་ལུང་དྲང་ཞིང་འགྲེལ་མཛད་པས། ངེས་དོན་སྟོན་
པའི་མདོ་སྡེ་ཐམས་ཅད་ལ་ཁྱབ་པས་རྣམ་འཇོམས་རང་གི་ཕན་ཡོན་དུ་མི་འགྲོ་བ་འདྲ་
ཞིང་སྣང་ངོ་། །རྡོ་རྗེ་རྣམ་འཇོམས་ཀྱི་གཟུངས་དོན་ཟབ་མོ་འདི་སངས་རྒྱས་འཕགས་པ་ཁོ་
ནའི་སྤྱོད་ཡུལ་ཡིན་པ། གསང་སྔགས་ཟབ་མོའི་མདོ་སྡེ་འདི་ཉན་ན་ཞེས་འགྲེལ་ན་གོ་
བདེའོ། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱིས། །མི་
བཟད་པ་ཡི་ནད་རྣམས་ཀྱང་། དེ་དག་ཐམས་ཅད་ཞི་བར་བལྟ། །ཚེ་དང་བསོད་ནམས་
འཕེལ་བར་འགྱུར། །སྡིག་པ་ཀུན་ལ་རྣམ་པར་ཐར། །ཅེས་པ། རྡོ་རྗེ་རྣམ་པར་འཇོམས་
པའི་སྐུའི་གཟི་བརྗིད། གསུང་གི་གཟུངས་སྔགས། ཐུགས་ཀྱི་ཡེ་ཤེས་ཀྱིས། སེམས་ཅན་སྲོག་
ཆག་དག་ནི་ཡོད་དོ་ཅོག་ཐམས་ཅད་ཀྱི། མི་བཟད་པའི་ནད་གསོ་བར་དཀའ་བ། མཛེ་ནད་
~511ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟ་བུའང་གསོ་བར་ནུས་ན། གཞན་གྱི་ནད་རིགས་ཐམས་ཅད་མྱུར་དུ་ཞི་བ་ལྟ་ཅི་སྨོས། ཚེ་
འདི་ལ་ཡང་ཚེ་དང་བསོད་ནམས་དཔལ་དང་འབྱོར་བ་ཐམས་ཅད་ཡར་ངོའི་ཟླ་བ་ལྟར་
གོང་ནས་གོང་དུ་འཕེལ་ཞིང་རྒྱས་པར་འགྱུར་བ་དང་། རྣམ་སྨིན་ཡིད་དུ་མི་འོང་བ་འབྱིན་
པར་བྱེད་པས་ན་སྡིག་པ། དེ་ལས་ཚེ་འདིར་མ་ཟད་དེང་ནས་ཚེ་རབས་ཀུན་ཏུ་ཐར་བར་འགྱུར་
རོ། །ཞེས་པ་ནི་སྐྱེ་བ་ཕྱི་མའི་ཕན་ཡོན་བསྟན་པ་ཡིན་པས། སྡིག་པ་ཐམས་ཅད་བྱང་བྱས་
ནས། །ཞེས་པ་ལུས་རྟེན་འདི་ལ་དགོངས་པ་ཡིན་པས་ཟློས་པའི་སྐྱོན་མེད་དོ། །
དབང་གི་ཁྲུས་ཀྱི་སྐབས་སུ་བུམ་པའི་ཆོ་ག་ལ་བུམ་པ་བཅའ་ཚུལ་བསྟན་པ་ནི། ནོར་བུ་
ཡུངས་དཀར་དུར་བ་དང་། །རིན་ཆེན་རྨ་མེད་ཙནྡན་བཅས། །ཤེལ་དང་རྡོ་རྗེ་མེ་ཏོག་དང་། །ཆུ་
ཡིས་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །གཙང་མའི་གོས་ཀྱིས་
དཀྲི་ཞིང་དགང་། །ཞེས་པ་ནོར་བུས་ལོངས་སྤྱོད་འཕེལ་བར་བྱེད། ཡུངས་དཀར་གྱིས་
བགེགས་ཞི་བར་བྱེད། དུཎྱས་ཚེ་འཕེལ་བར་བྱེད་པས་དེ་གསུམ་བུམ་པའི་ཁར་བཞག་པར་
བཤད། རིན་པོ་ཆེ་ནི། གསེར། དངུལ། མུ་ཏིག བྱི་རུ། གཡུ་སྟེ་རིན་པོ་ཆེ་ལྔ། རྨ་མེད་པ་ནི་
མ་ཉམས་ཤིང་ལོངས་མ་སྤྱད་པའི་སར་པ་མིག་མ་ཕུག་པ། ཙནྡན་དཀར་པོ། ག་བུར། གུར་
ཀུམ། ཨ་ཀ་རུ། ཛ་ཏི་བཅས་དྲི་ལྔ་དང་། གཞན་སྨན་ལྔ་དང་འབྲུ་ལྔ་ཡང་བསྟན་ཏེ། ཀན་
ཀ་རི། སླེ་ཏྲེས། རྒྱ་མཚོ་ལྦུ་བ། ཆུ་སྲིན་སྡེར་མོ། དབང་ལག་སྟེ་སྨན་ལྔ། སྲན་མ། ནས་
འབྲས། གྲོ། སོ་བ་སྟེ་འབྲུ་ལྔ། སའི་སྙིང་པོ་འབྲུ་མར། ཆུའི་སྙིང་པོ་ལན་ཚྭ། རྩི་ཐོག་སྙིང་
པོ་རྩི་མར། ཤིང་གི་སྙིང་པོ་བུ་རམ། མེ་ཏོག་སྙིང་པོ་སྦྲང་རྩི་སྟེ་སྙིང་པོ་ལྔ་ཡིན་ལ། གཟུངས་
འགྲེལ་འདི་ཉིད་ཀྱི་ལུགས་སུ། ཤེལ་སའི་སྙིང་པོ། ལན་ཚྭ་ཆུའི་སྙིང་པོ། མར་རྩི་བཅུད་ཀྱི་
སྙིང་པོ། བུ་རམ་ཤིང་གི་སྙིང་པོ། སྦྲང་རྩི་མེ་ཏོག་གི་སྙིང་པོ། བུམ་རྫས་ལ། འབྲུ་ལྔ་ལ།
འབྲས་སོ་བ་ལས། ནས་སོ་བ་མ་བཤད་ཅིང་། ཏིལ་དཀར་དང་། སྨན་ལ་ཨ་ག་རུའི་མལ་དུ་ལི་
512



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
ཤི་དང་། གཡུ་ཡི་མལ་དུ་ཤེལ་དང་། ཀླུའི་གནོད་ན་དྲི་ལྔ་ལ་གླ་རྩི་བཞེད་པའང་ཡོད་དོ། །རྡོ་རྗེ་
ནི་ཁ་རྒྱན་གཟུངས་ཐག་རྡོ་རྗེ་ལ་བཞེད་པ་དང་། བུམ་རྫས་ཀྱི་ནང་དུ་རྡོ་རྗེ་ཕ་ལམ་བཞག་
པའི་ལུགས་གཉིས་དང་། དེ་བཞིན་དུ་མེ་ཏོག་སྔོན་པོ་ཨུཏྤལར་འདོད་པ་དང་། ཤིང་གི་
ཡལ་ག་མེ་ཏོག་དང་ལྡན་པས་ཁ་བརྒྱན་པའི་ལུགས་གཉིས་སོ། །གཟུངས་རྡོར་ལའང་གཙོ་
བུམ་ལ་རྡོ་རྗེ་རྩེ་ལྔ་དང་། ལས་བུམ་ལ་སྣ་ཚོགས་རྡོ་རྗེར་བཞེད་པའི་ལུགས་ཀྱང་འབྱུང་ངོ་། །
བུམ་པའི་རྒྱུ་ནི་རབ་ཛམྦུའི་ཆུ་གསེར་དང་། འབྲིང་དངུལ་གྱི་བུམ་པ། ཀྱང་གི་སྒྲས།
ཐ་མ་ཟངས། ལི། རག །རྫ་སོགས་ཀྱང་བསྟན་པ་ཡིན་ནོ། །གཙང་མའི་གོས་ནི་གཞན་
གྱིས་ལོངས་མ་སྤྱད་པའི་རས་སམ་དར་གཙང་མ་ཁ་ཚར་མ་ཉམས་པས་མགུལ་ཆིངས་བྱ་
ཞིང་། གོང་དུ་བཤད་པའི་བུམ་རྫས་དང་ཆུ་གཙང་མ་སྲོག་ཆགས་མེད་པའི་བུམ་པའི་སུམ་
གཉིས་དགང་། ཀུན་མཁྱེན་པདྨ་དཀར་པོས་བུམ་ཆུ་ལ་འོ་མ་སྦྱར་བར་གསུངས་སོ། །
ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་
འཇོམས་བཟླས་ནས་ནི། །རྒྱལ་པོས་རྟག་ཏུ་ཁྲུས་གྱིས་ཤིག །ཅེས་པ་གྲངས་ནི། གཟུངས་
རིང་ལ་ཉི་ཤུ་རྩ་གཅིག །སྙིང་པོ་དང་ཡང་སྙིང་ལ་བརྒྱ་དང་བརྒྱད་བཟླ་བར་བཤད་ལ། ཡང་
ན་ནད་གདོན་ཚབས་ཆུང་ན་ཚར་ལྔའམ་བདུན། འབྲིང་ལ་ཉེར་གཅིག །ཆེ་ན་བརྒྱ་རྩ་
བརྒྱད་བཞེད་དོ། །གདུལ་བྱ་རྒྱལ་རིགས་གཙོ་བོར་གསུངས་ནས་རིགས་གཞན་ཤུགས་
ཀྱིས་བསྟན་པའོ། །དུས་རྟག་ཏུ་ཞེས་རྣམ་པ་ཀུན་ཏུ་དུས་གསུམ་དུ་ཁྲུས་གྱིས་ཤིག་པའོ། །དེ་
ཡང་རྒྱུད་ལས། རྟེན་མཆོག་དག་དང་ལྡན་བྱས་ནས། །མཁས་ལས་གང་ལ་ཁྲུས་བྱས་ན། །
མངོན་མཐོ་ངེས་ལེགས་འབྱུང་བར་འགྱུར། །ཞེས་སོ། །བུམ་རྫས་དེ་རྣམས་ཀྱང་ངེས་པའི་
དོན་དུ་ནང་གི་རྣལ་འབྱོར་ལ་སྦྱར་ན། ཕུང་པོ་ལྔ། ཁམས་ལྔ། སྐྱེ་མཆེད་ལྔ། ཡུལ་ལྔ། ཉོན་
མོངས་པ་ལྔ་ཡོངས་སུ་དག་ནས། ཟག་པ་མེད་པའི་ཕུང་པོ་ལྔ་དང་། ཡེ་ཤེས་ལྔ་དང་། དེ་
513ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་གཤེགས་པ་ལྔའི་ཡོན་ཏན་ཕྲིན་ལས་རྣམས་ལ་མངའ་དབང་འབྱོར་བའི་ཕྱིར་རོ། །
རིན་ཆེན་ལྔ་ལ་སོགས་པ་དབུལ་པོས་མི་འབྱོར་རོ་སྙམ་པ་ལ་སྐུ་གསུང་ཐུགས་ཀྱི་རྗེས་
གསུམ་གསུངས་ཏེ། སྐུ་ཤེལ་དཀར་པོ། གསུང་ཕ་ལམ་དམར་པོ། ཐུགས་ཨུཏྤལ་སྔོན་པོ་
གསུམ་མོ། །དུག་རིགས་མ་ཡིན་པའི་མེ་ཏོག་སྔོན་པོ་གང་ཡང་རུང་བས་ཆོག་པ་པད་དཀར་
གསུངས་མཆན། ངེས་པའི་དོན་ལ་སྒོ་གསུམ་སྐུ་གསུམ་དུ་འགྲུབ་པའོ། །ཡང་ན་རིན་ཆེན་དང་
པོ། སའི་སྙིང་པོ། དབྱིག་དུག་སེལ་བྱེད་གསེར་གཅིག་པུས་ཀྱང་ཆོག་སྟེ། ངེས་པའི་དོན་ནི་
ཁམས་བདེ་བར་གཤེགས་པའི་སྙིང་པོ་ལ་ནམ་ཡང་འགྱུར་བ་མེད་པ་མཚོན་པའི་བརྡའོ། །
ནོར་བུ་རིན་པོ་ཆེའི་བུམ་པ་ལ་དྲི་མ་མེད་པ་ལྟར་དོན་དམ་བྱང་ཆུབ་སེམས་དྲི་མ་དང་
བྲལ་བ། དེས་རྣལ་འབྱོར་པའི་མཚན་རྟོག་སྐྱོབ་པ་བཞིན་དུ་བུམ་པའི་མགུལ་དཀྲིས།
བཟླས་པའི་ཆུས། སེམས་ཅན་ཀུན་བྱེད་རྒྱལ་པོ་ཉོན་མོངས་པའི་ཡིད་ཀྱིས་ཁ་བསྒྱུར་ནས།
ཚོགས་དྲུག་གི་འབང་ལ་ལོངས་སྤྱོད་དེ་བཀྲུས་པས་སྒྲིབ་པ་ཐམས་ཅད་དང་བྲལ་ནས་མ་
བཅོས་གཉུག་མའི་ངང་དུ་གནས་ནས་ཡོན་ཏན་ཐམས་ཅད་རྫོགས་པར་འགྱུར་ཏེ། བསམ་
གཏན་ཕྱི་མ་ལས། གང་ཞིག་ཐོབ་ནས་བདེ་གྱུར་པ། །ཡོངས་སུ་རྫོགས་པ་རྒྱལ་བ་བཞིན།
ཞེས་གསུངས་པ་བཞིན་ནོ། །རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྫོགས་སོ། །
འགྱུར་བྱང་ནི། རྒྱ་གར་གྱི་མཁན་པོ་ཤྲཱི་ལཉྩི་ཀ་ར་དང་། བོད་ཀྱི་ལོ་ཙཱ་བ་དགེ་སློང་
ཤོང་སྟོན་རྡོ་རྗེ་རྒྱལ་མཚན་གྱིས་བསྒྱུར་བའོ། །དུས་ཕྱིས་དཔང་ལོ་ཙཱ་བ་བློ་གྲོས་བསྟན་
པས་རྒྱ་དཔེ་དག་པ་རྣམས་དང་སྦྱར་རྒྱ་འགྲེལ་བཟང་པོ་རྣམས་ཀྱི་འབྲུ་སྦྱོར་དང་མཐུན་པར་
བཅོས་ཏེ་ཤིན་ཏུ་དག་པར་བགྱིས་པའོ། །སླར་ཡང་ལྷུན་པོ་སྒང་གི་ཕོ་བྲང་དུ་མི་ཟད་པར་གྱི་
ཆོས་སྦྱིན་སྒྲུབ་དུས་ཞྭ་ལུ་ལོ་ཙཱ་བ་དགེ་སློང་ཆོས་སྐྱོང་བཟང་པོས་སྐད་གཉིས་ཀྱི་ཚུལ་སྒྲའི་
གཞུང་དང་། རྒྱ་དཔེ་དང་སྐད་གསར་བཅད་རྣམས་དང་བསྟུན་ནས་ཞུས་དག་ལེགས་པར་
~514



རྡོ་རྗེ་རྣམ་པར་འཇོམས་པའི་གཟུངས་ཀྱི་འགྲེལ་ཆུང་སྔགས་དོན་སྙིང་པོ་རབ་ཏུ་གསལ་བ།
བགྱིས་པའོ།། །།
རྒྱུད་འགྲེལ་རིན་ཆེན་འབྱུང་གནས་ལས་འོངས་བ། །རང་བཟོའི་དྲི་བྲལ་རིགས་པའི་
རྦ་རླབས་འཕྱོ། །ལུང་གི་ལྷུ་ཕྲེང་མུ་ཏིག་དོ་ཤལ་གཡོ། །འགྲེལ་ཆུང་འདིས་ཀྱང་ལྷ་ཡི་
གངྒཱར་འགྲན། །ཐོས་དོན་བསམ་ཞིང་བསམ་དོན་གོམས་དགོས་པས། །རང་གི་རྒྱུད་ལ་
དགེ་བའི་བག་ཆགས་སླད། །འབད་པས་བྲིས་འདིར་མ་རྟོགས་ནོར་འཁྲུལ་ཚོགས། །ཆོས་
སྤྱན་ལྡན་པ་ཡོངས་ཀྱི་སྤྱན་སྔར་བཤགས། །རབ་དཀར་དགེ་ཚོགས་མཁའ་མཉམ་འགྲོ་ལ་
བསྔོ། །རྒྱལ་བསྟན་དར་རྒྱས་བཀྲ་ཤིས་དཔལ་འབར་ཤོག །
ཅེས་པ་འདི་ཡང་ཀུན་མཁྱེན་བླ་མ་འཇམ་པའི་དབྱངས་དངོས་པདྨ་འོད་གསལ་མདོ་
སྔགས་གླིང་པའི་ཞལ་སྔ་ནས། གཞུང་བརྒྱ་པ་དངོས་གྲུབ་དཔལ་འབར་གྱིས་གཞུང་
འགྲེལ་བརྒྱ་ཕྲག་གཅིག་མཛད་པ་རེད། ཁྱེད་རང་གིས་ཀྱང་གཞུང་འགའ་ལ་འགྲེལ་ཆུང་
ཁ་གསལ་ཞིང་གོ་བདེ་བ་རེ་བྲིས་ན་ལེགས་ཞེས་བཀའི་གནང་བ་ཐོབ་པ་གཙུག་ཏུ་མཆོད་
ནས་གཏེར་སློབ། མཁན་མིང་འདུལ་བ་འཛིན་པ་ཀརྨ་སངས་རྒྱས་ཆོས་འཕེལ་རྒྱ་མཚོའམ་
མིང་གཞན་ཀརྨ་རིན་ཆེན་དར་རྒྱས་སུ་འབོད་པས། ཀུན་འཛིན་ས་ཕོ་བྱི་བའི་ལོར་འོག་
མིན་ཀརྨའི་རི་ཁྲོད་བྱམས་པ་ཆོས་གླིང་དབྱངས་ཅན་དགའ་བའི་ཚལ་དུ་བྲིས་པ་རྒྱལ་
བསྟན་རྒྱས་པའི་རྒྱུར་གྱུར་ཅིག །ཤུ་ཤུ་མངྒ་ལཾ།། །།
~515ལ



སྤྱི་ཁྱབ་ཇུས་འགོད་པ། མཆོག་སྤྲུལ་ཐུབ་བསྟན་ཉི་མ། ཚེ་རིང་བཀྲ་ཤིས།
དཔེ་སྒྲིག་འགན་འཁུར་བ། བཀྲ་ཤིས།
མདུན་ཤོག་འཆར་འགོད་པ། འབྲུག་རྒྱལ།
ཐར་ལམ་གསལ་སྒྲོན་ལས།
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། ༡
ཁོ་ཐར་འཇམ་ལོས་བསྡུ་བསྒྲིགས་མཛད།
སི་ཁྲོན་དུས་དེབ་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༡༤ལོའི་ཟླ་༡༢ པར་པར་
པར་གཞི་དང་པོ་བསྒྲིགས།
༢༠༡༤ལོའི་ཟླ་༡༢པར་པར་ཐེངས་དང་པོ་དཔར།
དཔེ་རྟགས།
ISBN 978-7-5409-5726-1
དེབ་བཅུ་པོ་ལ་རིན་སྒོར། ༤༥༠.༠༠



）
མི་འགྱུར་ཆོས་སྐུའི་རང་བཞིན་ཉིད། །མཚོན་པའི་བྱང་ཆུབ་མཆོད་རྟེན་ཆེ། །



རྒྱལ་པོ་མདོ་བཅུའི་བསྡུ་སྒྲིག་མཚན་ཐོ།
བཀའ་འདྲི་ཞུ་ཡུལ། སྐྱབས་རྗེ་གཟན་དཀར་རིན་པོ་ཆེ་ཐུབ་བསྟན་ཉི་མ།
གཙོ་སྒྲིག་པ། འཇམ་བློ།
ཕྱི་ཤོག་ལག་རྩལ་པ། འབྲུག་རྒྱལ།
ཡིག་གཏགས་པ། ཁྲོ་བཟའ་སྒྲོན་མེ། ཟླ་བ་ལྷ་མོ། དབང་ཕྱུག་མཚོ། ཕུར་པ་ལྷ་མོ།
ཚེ་རིང་འཚོ། འོད་མཚོ། འབྲུག་རྒྱལ། དམ་ཆོས། ཤེས་རབ།
ཀུན་དགའ་བཟང་མོ།
ཞུ་དག་པ།
ཚེ་བརྟན་རྡོ་རྗེ། མཁར་མདོ་མགོན་པོ། མཁར་མདོ་དབང་རྒྱལ།
གཙང་སངས། བྱམས་པ་བསྟན་འཛིན། ནོར་བུ་ཚེ་རིང་།
ཤེས་རབ་དྲི་མེད། དཔལ་མོ། ཨ་གདུགས་དཀར་སྐྱབས།
སྒྲིག་སྦྱོར་བ། བསྟན་པའི་རྒྱལ་མཚན། གསའ་རང་འབར། པད་རྡོར། དཔལ་མོ། རྡོ་རྗེ།
