༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5823
ImageGroup:
13CN5830
LCCN:
In/a
ISBN:
n/a
Title:
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
|rgyal po mdo bcu'i rtsa 'grel phyogs bsgrigs/
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
6
Total Volumes:
10
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཐར་ལམ་གསལ་སྒྲོན།
༄༅། །རྒྱལ་པོ་མདོ་བཅུའི་རྩ་འགྲེལ་ཕྱོགས་
བསྒྲིགས་བཞུགས་སོ། །
དེབ་དྲུག་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སི་ཁྲོན་དུས་དེབ་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP) 数据
十大王经本注:全10册:藏文/降落主编.-成都:四川民族出版社,
2014.12
(觉悟之道)
ISBN 978-7-5409-5726-1
I. . II. 0降.. III. 0大乘一佛经一藏语
IV. OB942.1
中国版本图书馆CIP数据核字(2014) 第309191号
觉悟之道
十大王经本注(6卷)
降落 主编
策 划:土登尼玛泽仁扎西
责任编辑:扎西
封面设计;朱儿甲
技术设计:白玛次成
责任印制:林么周
出版发行:四川党建期刊集团 四川民族出版社
址:成都市三洞桥路12号
刷:四川嘉创印务有限责任公司
成品尺寸:170mmX240mm
张:225.25
数:2920 千
次:2014年12月第一版
次:2014年12月第一次印刷
数:0001~ 2000 册
号:ISBN 978-7-5409-5726-1
价:450.00 元(1-10卷)
山地印成印字版印印书定



ན་བཞུ
རྣམ་འདྲེན་སྟོང་ལས་པད་དཀར་ལྟར། །ཡོངས་བསྔགས་སྟོན་མཆོག་ཤཱཀྱའི་ཏོག །



སུམ་ཉིས་ས་ལ་དབང་བྱས་པའི། །གངས་ཅན་མི་རྗེ་ཁྲི་སྲོང་མཆོག །



དཀར་ཚིག་
༼4ཤེར་ཕྱིན་ཡི་གེ་གཅིག་མ་སྙིང་པོའི་མདོ།༽
དེ་བཞིན་གཤེགས་པ་ཐམས་ཅད་ཀྱི་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་མ་ཡི་གེ་གཅིག་མ།
“སྟོན་པ་ཤཱཀྱ་ཐུབ་པ། 1
རྒྱལ་བའི་ཡུམ་ཡི་གེ་གཅིག་མ་རྒྱན་གྱི་མེ་ཏོག བཅོམ་ལྡན་རིགས་པའིརལ་གྲི། 3
ཤེར་ཕྱིན་ཡི་གེ་གཅིག་མའི་འགྲེལ་ཆུང་ཆོས་ཉིད་ཐིག་ལེ། མཁན་པོ་ཀརྨ་ར། 6
ཤེར་ཕྱིན་ཡི་གེ་གཅིག་མའི་གཞུང་གསལ་བྱེད་དང་བཅས་པ། ས་ཆེན་གྱི་སློབ་མ་བྱང་སེམས་བ་རོ། 8
ཤེར་ཕྱིན་ཡི་གེ་གཅིག་མའི་གཞུང་གི་དོན་གྱི་མན་ངག ས་ཆེན་ཀུན་དགའ་སྙིང་པོ། 10
ཡི་གེ་ཨ་གདོན་པའི་གདམས་ངག
-སྟག་ལུང་པ་བཀྲ་ཤིས་དཔལ། 15
ཨའི་དེ་ཁོ་ན་ཉིད་བསྒོམ་པ།.......
..ཁྲོ་ཕུ་ལོ་ཙཱ་བ་བྱམས་པའི་དཔལ། 18
ཤེར་ཕྱིན་ཡི་གེ་གཅིག་མའི་གདམས་ངག་ཟབ་དོན་སྙིང་པོ།…. འཇམ་དབྱངས་མཁྱེན་བརྩེའི་དབང་པོ། 20
༼༨འདའ་ཀ་ཡེ་ཤེས་ངེས་དོན་སྒོམ་པའི་མདོ།༽
འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ།
འཕགས་པ་འདའ་ཀ་ཡེ་ཤེས་ཀྱི་མདོའི་རྣམ་པར་བཤད་པ།:
སྟོན་པ་ཤཱཀྱ་ཐུབ་པ། 23
“སློབ་དཔོན་པྲཛཱ་ས་མུ་དྲ། 25
མ 1



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་
མདོའི་འགྲེལ་པ། ：
“སློབ་དཔོན་ཞི་བ་ལྷ། 33
འཕགས་པ་འདའ་ཀ་ཡེ་ཤེས་ཀྱི་མདོའི་འགྲེལ་པ་ཡེ་ཤེས་
གསལ་འདེབས།
སྤོས་ཁང་པ་རིན་ཆེན་རྒྱལ་མཚན། 43
འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་
ཀུན་མཁྱེན་ཡེ་ཤེས་སྣང་བའི་ཉི་མ། -
བསྐལ་བཟང་རྒྱ་མཚོ། 51
འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་
ལམ་བཟང་གསལ་བའི་སྒྲོན་མེ།
དབྱངས་ཅན་དགའ་བའི་བློ་གྲོས། 106
འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་གཅིག་བསྟན་པའི་
མདོ་གཉིས་ཀྱི་འགྲེལ་བ།
-ཅོ་ནེ་གྲགས་པ་བཤད་སྒྲུབ། 118
འཕགས་པ་འདའ་ཀ་ཡེ་ཤེས་ཀྱི་མདོ་འགྲེལ་འཇིགས་སེལ་
སྐྱེལ་མ། -
དངུལ་ཆུ་དྷརྨ་བྷ་དྲ། 126
༼༩བྱང་ཆུབ་ལྟུང་བཤགས་ལས་སྒྲིབ་དག་པའི་མདོ།༽
-སྟོན་པ་ཤཱཀྱ་ཐུབ་པ། 133
བྱང་ཆུབ་སེམས་དཔའི་ལྟུང་བ་བཤགས་པ།
ལྟུང་བ་བཤགས་པའི་ཆོ་ག
ལྟུང་བ་བཤགས་པའི་ཆོ་ག
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
དེ་བ་ཤཱནྟི། 137
.:མར་མེ་མཛད་ཡེ་ཤེས། 140
འཕགས་པ་ཀླུ་སྒྲུབ། 142
2



དཀར་ཆག
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་
བསླབ་པའི་རིམ་པ་ཞེས་བྱ་བ།
ལྟུང་བཤགས་འགྲེལ་པ།..
ཛེ་ཏཱ་རི་དགྲ་ལས་རྣམ་རྒྱལ། 165
-“སློབ་དཔོན་ཤྲཱི་སིད། 182
༤3



༄༅། །དེ་བཞིན་གཤེགས་པ་ཐམས་ཅད་ཀྱི་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་མ་ཡི་གེ་གཅིག་མ་ཞེས་བྱ་བ་བཞུགས་སོ། །
སྟོན་པ་ཤཱཀྱ་ཐུབ་པ།
རྒྱ་གར་སྐད་དུ། ཨེ་ཀ་ཨ་ཀྵ་རཱི་མཱ་ཏཱ་ནཱ་མ་སརྦ་ཏ་ཐཱ་ག་ཏ་པྲཛྙཱ་པཱ་ར་མི་ཏཱ། བོད་སྐད་དུ།
དེ་བཞིན་གཤེགས་པ་ཐམས་ཅད་ཀྱི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་ཡི་གེ་གཅིག་མ་
ཞེས་བྱ་བ། ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ། །འདི་སྐད་བདག་
གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ། དགེ་
སློང་གི་དགེ་འདུན་ཆེན་པོ་བརྒྱ་ཕྲག་ཕྱེད་དང་བཅུ་གསུམ་དང་། བྱང་ཆུབ་སེམས་དཔའ་བྱེ་བ་
ཕྲག་ཁྲིག་མང་པོ་དང་ཐབས་ཅིག་ཏུ་བཞུགས་སོ། །དེའི་ཚེ་བཅོམ་ལྡན་འདས་ཀྱིས་ཚེ་དང་
ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་ཤེས་རབ་ཀྱི་ཕ་
རོལ་ཏུ་ཕྱིན་མ་ཡི་གེ་གཅིག་མ་ཞེས་བྱ་བ་འདི་སེམས་ཅན་རྣམས་ལ་ཕན་པ་དང་བདེ་བའི་
ཕྱིར་ཟུངས་ཤིག །
འདི་ལྟ་སྟེ། ཨ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། ཚེ་དང་
ལྡན་པ་ཀུན་དགའ་བོ་དང་། དགེ་སློང་དེ་དག་དང་། བྱང་ཆུབ་སེམས་དཔའ་སེམས་དཔའ་
ལ1ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆེན་པོ་དེ་དག་ཐམས་ཅད་ཀྱིས་ཕ་རོལ་ཏུ་ཕྱིན་པ་རྗེས་སུ་རྟོགས་ཤིང་ཡི་རངས་ནས། བཅོམ་
ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དེ་བཞིན་གཤེགས་པ་ཐམས་ཅད་ཀྱི་
ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་ཡི་གེ་གཅིག་མ་ཞེས་བྱ་བ་རྫོགས་སོ།། །།



༄༅། །རྒྱལ་བའི་ཡུམ་ཡི་གེ་གཅིག་མ་རྒྱན་ .
གྱི་མེ་ཏོག་ཅེས་བྱ་བ།
བཅོམ་ལྡན་རིགས་པའི་རལ་གྲི།
རྒྱལ་བའི་ཡུམ་ལ་ཕྱག་འཚལ་ལོ། །ཡུམ་ཡི་གེ་གཅིག་མའི་མཚན་དོན་ལ་ཨ་ཀཱ་ར་ནི་
མི་འགྱུར་བ་དང་ཨེ་ཀ་ནི་གཅིག་སྟེ་མི་འཇུ་
མི་འགྱུར་མའིཡི་གེ་གཅིག་ནི་ཨ་སྟེ་སྒྲ་དང་དོན་སྐྱེ་མེད་
གཉིས་ཀ་མི་འགྱུར་བའི་ཕྱིར་རོ། །གླེང་གཞི་ནི་འདི་སྐད་ཐོས་ཞེས་གཞིར་བྱས་ནས་གང་
གིས་གང་གི་ཚེ་གང་ལ་གང་དང་ལྷན་ཅིག་ཐོས་ཞེ་ན། ཀུན་དགའ་བོ་བདག་གིས་དང་དུས་
གཅིག་གི་ཚེ་དང་། བཅོམ་ལྡན་འདས་དང་རྒྱལ་པོའི་ཁབ་དང་དགེ་སློང་གི་ཞེས་པ་ལྔས་
བསྟན་ཏོ། །
འདི་ནི་བརྒྱད་
་བརྒྱད་སྟོང་པ་ལ་སོགས་པ་དགེ་སློང་གི་གྲངས་མཐུན་པ་རྣམས་དང་དུས་
གཅིག་ཏུ་གསུངས་པར་མངོན་ནོ། །མདོ་ལས་དེའི་ཚེ་ཞེས་པས་ནི་འདི་མ་ཞུས་པར་
གསུངས་པས་ཆེད་དུ་བརྗོད་པའི་སྡེར་སྟོན་ཏོ། །སེམས་ཅན་ཐམས་ཅད་ལ་ཚེ་འདི་ལ་ཕན་
པ་དང་ཕྱི་མ་ལ་བདེ་བ་ཞེས་བྱ་བས་ཀྱང་འདི་ཐེག་པ་ཆེན་པོར་སྟོན་ཏེ་ཐེག་ཆུང་པ་རྣམས་
ནི་དེ་ལྟ་མ་ཡིན་པའི་ཕྱིར་རོ། །
ལ3ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་ལྟ་སྟེ་ནི་དེ་སྟོན་པའི་སྐབས་འབྱེད་པའི་སྒྲ་སྟེ་ཨ་ནི་གཟུགས་དང་སྒྲ་དང་དོན་
དམ་པའི་ཨ་གསུམ་ལས་ཕྱི་མ་སེམས་ཀྱི་ཆོས་ཉིད་སྐྱེ་མེད་ཡིན་ལ་དེ་ལས་ནི་འཁོར་འདས་
ཀྱི་ཆོས་ཐམས་ཅད་ནམ་མཁའ་ལས་སྤྲིན་བཞིན་དུ་བྱུང་བ་ཡིན་ཏེ་ཨ་ཞེས་བྱ་བ་ནི་མ་སྐྱེས་
པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་འབྱུང་ངོ་། །
དེས་ན་ཆོས་ཐམས་ཅད་ནི་སེམས་སུ་འདུས་ལ་དེའང་སྐྱེ་མེད་དུ་འདུས་ཏེ་དེ་རྟོགས་པ་
ནི་ཆོས་ཐམས་ཅད་ཀྱི་ཆོས་ཉིད་རྟོགས་པའི་ཡུམ་ཡིན་ཏེ། སེམས་ནི་ཡེ་ཤེས་འབྱུང་བའི་རྒྱུ། །
སངས་རྒྱས་གཞན་དུ་མ་འཚོལ་ཅིག །བྱ་བ་དང་། སེམས་རྟོགས་ན་ཡེ་ཤེས་ཡིན་པས་སངས་
རྒྱས་གཞན་ནས་མི་བཙལ་བའི་འདུ་ཤེས་རབ་ཏུ་བསྒོམ་པར་བྱའོ། །ཞེས་བཤད་དོ། །འདི་
ཉམས་སུ་ལེན་པ་ལ་བཞི་ལས་དང་པོ་ཨ་གདོན་པ་ནི་ལྟོ་སྟོང་ལ་ཨ་ཉེ་ཤུ་རྩ་གཅིག་
དབུགས་གཅིག་ལ་འདོན་པ་ཡིན་ནོ། །
གཉིས་པ་ཨ་ཀློག་པ་ནི་ནམ་མཁའ་ལ་ཨ་དཀར་པོ་བསམ་ཏེ་ཇི་ཙམ་འདོད་པ་ཀློག་
པ་ཡིན་ནོ། །གསུམ་པ་ཨ་སྒོམ་པ་ནི་ཆོས་ཐམས་ཅད་སེམས་སུ་ཤེས་པར་བྱས་ཏེ་སེམས་དེ་
ཨ་དཀར་པོ་ཐམས་ཅུང་ཟད་དམར་བར་སྒོམ་པ་ཡིན་ནོ། །བཞི་པ་ཨ་སྟོང་ཉིད་དུ་བསམ་པ་
ནི་དེའི་ལག་པ་གཉིས་འདུས་ཏེ་དབུ་ལ་ཐིམ་དེའང་འདུས་ཏེ་སྟོང་ཉིད་དུ་ཐིམ་ནས་འོད་
གསལ་སྟོང་པ་ཉིད་ལ་སྒོམ་པ་ཡིན་ནོ། །སེམས་བསྐྱེད་དང་ནི་བསྔོ་བ་ནི་ཀུན་ལ་སྦྱར་རོ། །
ཕན་ཡོན་ནི་མདོ་ལས་བཤད་པའི་ཡུམ་གྱི་ཕན་ཡོན་ཐམས་ཅད་འབྱུང་སྟེ་དེ་ལྟར་ཐུན་བཞི་ལ་
སོགས་པར་བསླབ་བོ། །
མཇུག་རྗེས་སུ་ཡི་རངས་བ་ནི་བཅོམ་ལྡན་འདས་ཀྱིས་ཞེས་པ་སྟེ་ཡུམ་ཐམས་ཅད་
ཀྱི་རྗོད་བྱེད་ཐམས་ཅད་སྒྲའི་ཨ་དང་། བརྗོད་བྱ་ཐམས་ཅད་དོན་གྱི་ཨར་བསྡུས་ནས་
གདུལ་བྱ་རྣམས་ཀྱིས་ཡུམ་རྟོགས་པར་མཛད་པ་དེ་ལ་བསྟོད་པ་སྟེ་དགའ་བའོ། །ཡི་གེ་
ལ4



རྒྱལ་བའི་ཡུམ་ཡི་གེ་གཅིག་མ་རྒྱན་གྱི་མེ་ཏོག
གཅིག་ནི་ཆོས་ཀུན་ལེགས་སྟོན་པ། །རྒྱལ་བའི་ཡུམ་གྱི་ཚིག་དོན་ལེགས་བཤད་པས། །
བསོད་ནམས་ལེགས་པ་གང་ཐོབ་དེས། །འགྲོ་ཀུན་ལེགས་པའི་མཐར་ཐུག་ཐོབ་པར་ཤོག །
རྒྱལ་བའི་ཡུམ་ཡི་གེ་གཅིག་མ་རྒྱན་གྱི་མེ་ཏོག་ཅེས་བྱ་བ་ཤཱཀྱའི་དགེ་སློང་བཅོམ་ལྡན་རལ་
གྲིས་སྦྱར་བ་རྫོགས་སོ།། །།
5ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༅། །ཤེར་ཕྱིན་ཡི་གེ་གཅིག་མའི་འགྲེལ་ཆུང་
ཆོས་ཉིད་ཐིག་ལེ་བཞུགས་སོ། །
མཁན་པོ་ཀརྨ་རིཏ།
ན་མསརྦ་ཛྙཱ་ཡ། ཡི་གེ་གཅིག་མའི་དོན་འགྲེལ་བ་ལ་དྲུགརྒྱ་སྐད་སྨོས་པ། སྐད་
གཉིས་ཤན་སྦྱར། བསྟོད་ཕྱག་འཚལ་བ། དོན་དངོས་བཤད་པ། རྗེས་སུ་ཡི་རངས་ཏེ་
མངོན་པར་བསྟོད་པ། རྫོགས་བྱང་སྨོས་པའོ། །དང་པོ་ནི། རྒྱ་གར་སྐད་དུ། བྷ་ག་ཝ་ཏེ་
པྲཛྙཱ་པ་ར་མི་ཏ་ཧྲི་ད་ཡ། གཉིས་པ་ནི། བོད་སྐད་དུ། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ།
གསུམ་པ་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །
བཞི་པ་ནི། འདི་ལྟ་སྟེ། ཨ། ཨ་ཡིག་གི་དོན་བཤད་པ་ལ་གསུམ། ངོ་བོ་ངེས་ཚིག་
དབྱེ་བའོ། །དང་པོ་ངོ་བོ་ནི་གྲུབ་པ་བཞིའི་བདག་ཉིད་ཅན་གྱི་གསང་སྔགས་སོ། །གྲུབ་པ་
བཞི་ནི། ཆོས་ཉིད་ངོ་བོས་གྲུབ་པ་སྐྱེ་མེད་སྟོང་པ་ཉིད། ཆོས་ཅན་རང་བཞིན་གྱིས་གྲུབ་པ་
སྟོང་ཉིད་ཀྱི་རྩལ་ལས་ཨ་ཡིག་གི་གཟུགས་སུ་སྣང་བ། བྱིན་གྱིས་རླབས་པས་གྲུབ་པ་རྒྱལ་
ཀུན་གསང་གསུམ་གྱི་ངོ་བོ། མཐུས་གྲུབ་པ་ནི་དེ་ཉིད་བཟླས་པས་སྐྱེ་བ་མེད་པའི་དོན་
རྟོགས་པའོ། །
གཉིས་པ་ངེས་ཚིག་ནི། ཨཀྟ་ར་སྟེ་འགྱུར་བ་མེད་པ། གསུམ་པ་དབྱེ་བ་ལ་མཚོན་པ་
ལ6ལ



ཤེར་ཕྱིན་ཡི་གེ་གཅིག་མའི་འགྲེལ་ཆུང་ཆོས་ཉིད་ཐིག་ལེ།
དབྱིབས་ཀྱི་ཨ། བརྗོད་པ་སྒྲ་ཡི་ཨ། སྐྱེ་མེད་དོན་གྱི་ཨ་དང་གསུམ་ལས་འདིར་ཕྱི་མའི་དོན་
བཤད་པ་ལ། ཤེར་ཕྱིན་འབུམ་པ་ལས། ཨ་ཞེས་པ་ནི་ཆོས་ཐམས་ཅད་སྐྱེ་བ་མེད་པའི་སྒོའོ། །
ཞེས་དང་། མཚན་བརྗོད་ལས། འདི་ལྟར་སངས་རྒྱས་བཅོམ་ལྡན་འདས། །རྫོགས་པའི་
སངས་རྒྱས་ཨ་ལས་བྱུང་། །ཨ་ནི་ཡིག་འབྲུ་ཀུན་གྱི་མཆོག། །དོན་ཆེན་ཡི་གེ་དམ་པ་ཡིན། །
ཁུངས་ནས་འབྱུང་བ་སྐྱེ་བ་མེད། །ཚིག་ཏུ་བརྗོད་པ་སྤངས་པ་སྟེ། །བརྗོད་པ་ཀུན་གྱི་རྒྱུ་ཡི་
མཆོག ། ཚིག་ཀུན་རབ་ཏུ་གསལ་བར་བྱེད། །ཅེས་གསུངས་པ་ལྟར། ཡི་གེའི་བྱེད་པ་བྱ་
རྩོལ་དང་བཅས་པ་ཁུངས་ནས་འབྱུང་བ་བརྗོད་མེད་བརྗོད་པ་ཀུན་གྱི་གཞིར་གྱུར་པ་
དབྱངས་ཐམས་ཅད་ཀྱི་རྩ་བ་སྐྱེ་མེད་ཆོས་སྐུའི་ཐིག་ལེ་འགྱུར་མེད་ཡོངས་གྲུབ་ཀྱི་སྙིང་པོ་
འབྲས་བུ་བླ་ན་མེད་པའོ། །
ལྔ་པ་ནི། ཤེས་རབ་ཀྱི་ཕ་རོལ་དུ་ཕྱིན་པ་ཡི་གེ་གཅིག་མ་ཞེས་བྱ་བ་བཅོམ་ལྡན་
འདས་ཀྱི་གསུངས་པ་ལ་མངོན་པ་བསྟོད་དོ། །
དྲུག་པ་ནི། ཡི་གེ་གཅིག་མ་རྫོགས་སོ། །དེ་དག་གི་བརྗོད་དོན་སེམས་ཉིད་མ་
བཅོས་འོད་གསལ་ཕྱག་རྒྱ་ཆེན་པོའི་དོན་རྩེ་གཅིག་ཏུ་ཉམས་སུ་ལེན་ཞིང་སྒོམ་པ་ནི་ཡིད་
བཞིན་གྱི་ནོར་བུ་རིན་པོ་ཆེ་དགོས་འདོད་ཀུན་འབྱུང་ཡིན་ཏེ། ཇི་སྐད་དུ་ཡང་། སེམས་ཉིད་
གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་འཕྲོ་བ། །འདོད་པའི་འབྲས་
བུ་སྟེར་བར་བྱེད་པ་ཡི། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་གསུངས་
པ་ལྟར་དོན་དམ་དེ་ཁོ་ན་ཉིད་ཀྱི་དོན་ལ་བརྩོན་པར་བྱའོ། །
སྐྱེ་མེད་ཡི་གེ་གཅིག་པའི་དོན། །ཡེངས་མེད་དྲན་འཛིན་ལྕགས་ཀྱུ་ཡིས། །རྩོལ་མེད་
སེམས་གླང་རབ་བཏུལ་ནས། །གེགས་མེད་སངས་རྒྱས་སར་བགྲོད་ཤོག །ཅེས་པ་འདི་
ཡང་༧མཁན་རིཏས་བྲིས་པ་དགེ་ལེགས་འཕེལ། ཤྲཱི་ཛ་ཡནྟུ།། །།
༤7ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
g༄༅། །ཤེར་ཕྱིན་ཡི་གེ་གཅིག་མའི་གཞུང་གསལ་བྱེད་
དང་བཅས་པ་བཞུགས་སོ། །
ས་ཆེན་གྱི་སློབ་མ་བྱང་སེམས་བེ་རོ།
ན་མོ་ཨེ་ཀ་ཨཀྵ་རཱ་ཡ། གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་ནི་བྱེ་བ་ཕྲག་བརྒྱད་པ་
ལ་སོགས་པའོ། །ལམ་ཤེར་ཕྱིན་ནི་ལམ་ལྔ་ལ་སྦྱར་བའོ། །དོན་ཤེར་ཕྱིན་ནི་སྟོང་པ་ཉིད་དོ། །
དེ་ལ་དོན་བརྗོད་པའི་གཞུང་ཡི་གེ་གཅིག་མའི་མན་ངག་ནི། ནངས་པར་གཉིད་སད་པ་དང་
མལ་ནས་ལངས་ཏེ་ཁྲུས་བྱས་ལ་སྟན་ལ་རྡོ་རྗེ་སྐྱིལ་ཀྲུང་གིས་འདུག་སྟེ། བདག་གིས་སེམས་
ཅན་ཐམས་ཅད་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་གོ་འཕང་ཐོབ་པར་བྱས་ལ།
སེམས་ཅན་ཐམས་ཅད་དེའི་གོ་འཕང་ལ་དགོད་པར་བྱ་སྙམ་དུ་སེམས་བསྐྱེད་ལ་འདི་སྐད་
ནས་འདི་ལྟའི་བར་དུ་བཟླ། དེ་ལས་སྣོད་བཅུད་ས་ལམ་ལ་སོགས་པའི་ཆོས་ཐམས་ཅད་
རང་བཞིན་མེད་པ་སྟོང་པ་ཉིད་དུ་བསམས་པས་འབྱུང་བ་མ་ཡིན་ཏེ། རང་བཞིན་གྱིས་
གནས་པ་མ་ཡིན་ནོ། །
དེ་ལ་བློ་བཞག་ལ། ཨ་ཞེས་པ་ཉི་ཤུ་རྩ་གཅིག་གོང་བས་ཐོས་ཙམ་དུ་བཟླའོ། །བླ་མ་དྷ་
བྱང་སེམས་ནི་ཨཾ་ཞེས་བྱ་བ་ཡིན་ཏེ། ཐིག་ལེ་ཤེས་རབ་ཨ་ཐབས་སོ། །ཞེས་གསུངས་སོ། །
ལ8



ཤེར་ཕྱིན་ཡི་གེ་གཅིག་མའི་གཞུང་གསལ་བྱེད་དང་བཅས་པ།
འདི་ནི་ཨ་ཟློ་བ་དོན་ཐབས་ཤེས་རབ་བོ། །
དེ་ལྟ་བུ་དོན་ཉི་ཤུ་རྩ་གཅིག་གདོན་ཡང་འགལ་བ་མེད་དོ། །དེ་ནས་རྗེས་སུ་ཡི་རང་
བ་བཏོན་ལ་དགེ་བ་བསྔོ། །སྨོན་ལམ་བཏབ་སྟེ་ལྡང་ངོ་། །དེ་ལྟ་བུ་ནི་བཀའ་རྒྱས་པ་ཚར་རེ་
བཏོན་པ་དང་མཉམ་མོ། །དེ་ནི་དོན་ཐམས་ཅད་འདིར་འདུས་པའི་ཕྱིར་རོ། །དེ་ལྟར་ཡང་སྒྱུ་
འཕྲུལ་དྲ་བ་ལས། །ཨ་ནི་ཡིག་འབྲུ་ཀུན་གྱི་མཆོག །ཅེས་གསུངས་སོ། །བྱང་སེམས་བེ་
རོའི་འོ། །ཨི་ཐི། ཞེས་དཔལ་ས་སྐྱ་པའི་མན་ངག་གཅེས་བཏུས་ལས་བྱུང་བའོ།། །།
ལ9ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེར་ཕྱིན་ཡི་གེ་གཅིག་མའི་གཞུང་གི་དོན་གྱི་མན་ངག །
ས་ཆེན་ཀུན་དགའ་སྙིང་པོ།
བླ་མ་དམ་པ་རྣམས་ལ་ཕྱག་འཚལ་ལོ། །ཤེར་ཕྱིན་ཡི་གེ་གཅིག་མའི་གཞུང་གི་དོན་གྱི་
མན་ངག་ནི་ལྔ་སྟེ། རང་བཞིན་སྨྲ་ལ་སེམས་གཟུང་ཐབས་གནད་དང་བཅས་པ་དང་། རྟེན་
ཕྱག་རྒྱ་ལ་བརྟེན་ནས་སེམས་གཟུང་བ་དང་། ལུས་གནད་རླུང་གི་བྱེ་བྲག་ལ་བརྟེན་ཏེ་
སེམས་གཟུང་བ་དང་། གདོན་ཐབས་ཕན་ཡོན་དང་བཅས་པ་དང་། སྲུང་བ་བསྟན་པའོ། །
དང་པོ་ལ་གསུམ་སྟེ། གཞག་ཐབས་དང་། ངོ་བོ་དང་། སྐྱོན་འཆོས་ཐབས་སོ། །དང་པོ་ནི།
བྱ་བ་ཐམས་ཅད་བཏིང་ལ། གནས་དབེན་པར་འདུག །ལུས་ཆ་མཉམ་ལ། ཨ་ཞེས་རིང་པོ་
བརྗོད་ལ་སྒྲ་ལ་ཤེས་པ་གཏད། སྐད་ཇེ་ཕྲ་ཇེ་ཕྲ་ལ་ཉལ་གྱིས་གཏོང་། སེམས་ནམ་ཟིན་
ཟིན་གྱི་བར་བྱའོ། །གཉིས་པ་ནི། ངོ་བོ་ཤེས་པ་གསལ་ལ་མི་རྟོག་པ་སིང་ངེ་བའོ། །གསལ་
ལ་མ་བྱིངས་མ་རྨུགས་པའོ། །མི་རྟོག་པ་ལས་མ་འཕྲོས་པའོ། །གསུམ་པ་ལ་གཉིས་ཏེ།
མཉམ་གཞག་དང་། རྗེས་ཐོབ་བོ། །མཉམ་གཞག་ལ་གཉིས་ཏེ། རྒོད་པ་དང་བྱིང་བའོ། །
དང་པོ་ནི་ཨ་ཐུང་དུ་བགྲང་ཞིང་། ཨའི་སྒྲ་ལ་ཤེས་པ་གཏད་ལ་ཤེས་པ་ དམད་པའོ། །གཉིས་
པ་ནི། ཤེས་པ་གཟེངས་བསྟོད་ལ་སྒོ་ལྔ་བསལ་བར་བྱས་ཏེ། ཨ་རིང་པོ་ནར་གྱིས་བགྲང་།
~10ལ



ཤེར་ཕྱིན་ཡི་གེ་གཅིག་མའི་གཞུང་གི་དོན་གྱི་མན་ངག
ཡང་ནས་ཡང་དུ་བསྒོམ་པར་བྱའོ། །རྗེས་ཐོབ་ནི། ཨ་སྐྱེ་མེད་དང་རྟོགས་པ་དུས་མཚུངས་
སོ། །དེ་ལ་གོམས་པར་བྱ་བའི་ཐབས་ནི། བརྗོད་བྱ་དོན་གྱིས་བསྐུལ་བར་བྱའོ། །དེ་ཡང་
བདག་ལ་བརྔན་བགྲང་ཞིང་སྨོད་པ་དང་། ཆགས་སྡང་ནམ་སྐྱེས་ཙམ་ན་ཡང་། ཨ་ཞེས་
བརྗོད་པས་སྐྱེ་མེད་ཀྱི་དོན་དྲན་པར་བྱའོ། །
གཉིས་པ་རྟེན་ཕྱག་རྒྱ་ལ་སེམས་གཟུང་བ་ནི་གཉིས་ཏེ། གཞག་ཐབས་ནི་མཉམ་
གཞག་གི་ཕྱག་རྒྱ་བཅིངས་ལ་སྲིན་ལག་གཉིས་ལ་ཤེས་པ་གཏད། ཨ་ཞེས་རིང་པོར་བཀླག །
ཨ་རུ་གསལ་བར་བསམ་ཞིང་བསྒོམ་ན་མི་ཟིན་མི་སྲིད་དོ། །སེམས་ཅན་གྱི་སེམས་སྤྲོས་
བྲལ་དུ་བཞུགས་པའི་བརྡར་ཡི་གེ་ཨར་གནས། དེ་ལྟར་མ་ཤེས་ཏེ་རྣམ་རྟོག་གིས་བསྒྲིབས་
པའི་བརྡར་ཁྲག་སྦལ་ནི་མེའི་ཚུལ་དུ་གནས། དེ་ལྟར་ཉམས་སུ་བླངས་པས་ཡེ་ཤེས་རླུང་
སྲོག་དག་པའི་ཡི་གེ་ཨ་ཝ་དྷཱུ་ཏི་ནས་ཡར་ཚངས་པའི་བུ་གར་འཇུག་པས་འཕོ་བར་ཡང་འགྱུར།
ལས་ཀྱི་རླུང་སྣ་བུག་ནས་རྒྱུ་བས་ཨ་ཡི་ཕྱི་ནང་རྟོག་མེད་དུ་འཆར། སྐྱོན་བཅོས་པ་ནི། གོང་གི་
དེ་ལ་རྒོད་པ་མི་འོང་། བྱིང་ན་ཕྱག་རྒྱ་སྤྱི་བོར་བཞག་ལ་མིག་ཡར་བཟློག་ཅིང་། ཨ་ཞེས་
བརྗོད་ཅིང་ཨ་ལ་ཤེས་པ་སིང་སིང་གཏད་དོ། །གསུམ་པ་ལུས་གནད་ནི་གསུམ་སྟེ། སྔོན་
བྱུང་སྟོན་པས་བརྟག་ཚུལ་ནི། སྟོན་པ་འཁོར་ཚོགས་ན་ཆོས་གསུང་བདོ་ཙམ་ན། ཕྱག་
གཉིས་པུས་མོ་ལ་བཞག་ནས། ཞལ་འཛུམ་མཛད་ནས་ཨ་ཞེས་བརྗོད་པས་ས་གཡོ་བ་བྱུང་
བས་ད་ལྟ་ཡང་སེམས་མི་ཟིན་མི་སྲིད་དོ། །གཞག་ཐབས་ནི། ལུས་རྣམ་སྣང་གི་ཆོས་བདུན་
དང་ཚུལ་མཐུན་པར་བྱས་ཏེ། མཆུ་བཙུམས་ནས་ཨ་རིང་པོ་ཁོང་ནས་བགྲང་། སྐད་སྣ་ནས་
དྲག་ཏུ་བགྲང་ངོ་། །དབུགས་ཚངས་པའི་བུ་གར་འགྲོ་བས་སེམས་ཟིན་ནོ། །དེ་འདྲ་བ་ཡང་
དང་ཡང་དུ་བྱས་ནས་རླུང་ཚངས་པའི་བུ་གར་འགྲོ་བས་ལུས་གནད་ཀྱིས་མི་ཟིན་མི་སྲིད་དོ། །
སྐྱོན་བཅོས་པ་ནི། རྒོད་པ་ན་སྨིན་མཚམས་སུ་ཨ་གསལ་བར་བསྒོམས་པས་ཤེས་པ་མི་འཕྲོ།
11ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱིང་བ་ལ་ཨའི་སྒྲ་མིག་ནས་བཏོན་ཏེ་ཨ་ཞེས་ཉི་ཤུ་རྩ་གཅིག་བརྗོད་པས་མིག་ལྡེམ་ལྡེམ་
བྱས་ཤིང་། ཨའི་སྒྲ་མིག་ནས་ཕར་སངས་སངས་འོང་བར་བསམ་མོ། །དེས་གཉིས་ཡུལ་
དབྱུང་བའོ། །
བཞི་པ་གདོན་ཐབས་ཕན་ཡོན་དང་བཅས་པ་ལ་གཉིས་ཏེ། བདག་དོན་དང་གཞན་
དོན་ནོ། །དང་པོ་ལ་བཞི་སྟེ། སེམས་བསྐྱེད་པ། ཁྲུས་བྱ་བ། ཡུམ་བསྐྱེད་པ། ཡུམ་གདོན་
པའོ། །དེ་ལ་དང་པོ་སེམས་བསྐྱེད་པ་ནི། རང་དོན་ལས་ལོག་ནས་སེམས་ཅན་གྱི་དོན་བྱ་བར་
སེམས་བསྐྱེད། དེ་ལྟར་རྟོགས་པ་རྒྱུད་ལ་ལྡན་པར་སེམས་བསྐྱེད་པའོ། །
གཉིས་པ་ཁྲུས་ལ་གསུམ་སྟེ། སྐམ་ཁྲུས་དང་། གཤེར་ཁྲུས་དང་། ཏིང་ངེ་འཛིན་གྱི་
ཁྲུས་སོ། །དང་པོ་ནི་ནངས་པར་ལངས་ལ། ཁམས་བསིང་། སྣབས་ལུད་དབྱི། མིག་རྣག་
དབྱི། ཁ་སྒོ་བསལ་ལ་མདོ་གདོན་པའོ། གཤེར་ཁྲུས་ནི། ནངས་པར་ལངས་ལ། དང་པོ་ཆུ་
འཁྱོར་བར་བླུགས་ལ་ཁ་བཤལ། གཉིས་པ་ཁ་རུ་བླུགས་ལ་མེད། དེ་ནས་ལག་པ་བཀྲུ།
དེས་ནི་ལུས་ཀྱི་སྡིག་པ་དག་པའོ། །བྱད་བཀྲུས་པས་ངག་གི་སྡིག་པ་དག་པའོ། །སྔར་གྱི་
སྡིག་པ་དག་ནས་ཕྱིས་མི་བྱེད་པར་དམ་བཅས་པས་ཡིད་ཀྱི་སྡིག་པ་འདག་གོ། ཏིང་ངེ་
འཛིན་གྱི་ཁྲུས་ནི། སྙིང་གར་ཨ་གཅིག་བསམ། ཨ་དེ་ལས་ཨ་གྲངས་མེད་པ་སྤྲོས་ལ། རང་
གི་བག་ཆགས་ཀྱི་རྟེན་ཕུང་པོ་བསྲེགས་ནས་མི་དམིགས་པར་བསམ་མོ། །གསུམ་པ་ཡུམ་
བསྐྱེད་པ་ནི། མི་དམིགས་པའི་ངང་ལས་སྐད་ཅིག་གིས་རྫོགས་ཚུལ་དུ་བསྐྱེད་པ་ནི། སྐུ་
མདོག་གསེར་བཙོ་མའི་མདོག་འདྲ་བ། གདན་ནི་མ་ཆགས་པདྨ། བཞུགས་ཚུལ་ནི་འགྲོ་
དོན་མཛད་པའི་ཕྱིར་བཞེངས་སྐུའོ། །ཕྱག་གཡས་དང་པོ་ནི་སེམས་ཅན་གྱི་ཉོན་མོངས་
པའི་དྲྭ་བ་གཅོད་པའི་རྟགས་སུ་རལ་གྲི། འོག་མ་ན་སེམས་ཅན་ཐམས་ཅད་འཁོར་བ་ནས་
འདྲེན་པའི་རྟགས་སུ་བགྲང་ཕྲེང་མཐེབ་སྲིན་གྱིས་བཟུང་བ། ཕྱག་གཡོན་གྱི་དང་པོ་མཉམ་
ལ12ལ



ཤེར་ཕྱིན་ཡི་གེ་གཅིག་མའི་གཞུང་གི་དོན་གྱི་མན་ངག་
གཞག་མཛད་པ། འོག་མ་ན་པུ་སྟི་བསྣམས་པའོ། །
བཞི་པ་ཡུམ་གདོན་པ་ནི། རང་ཡུམ་དུ་གསལ་བས་རྒྱ་གར་སྐད་ནས་འདི་ལྟ་སྟེ་ཡན་
ཆད་གདོན། དེ་ནས་ཡུམ་མེད་པར་ཨ་ལྕེ་ཐོག་ཏུ་གསལ། དེ་ཡང་སྐྱེ་མེད་དུ་ཡལ་བར་
བསམས་ནས་ཨ་ཞེས་རིང་བར་ཉི་ཤུ་རྩ་གཅིག་བཏོན་པས། ཆོས་ཐམས་ཅད་སྐྱེ་བ་མེད་
པའི་ངང་དུ་ལྷངས་ཀྱིས་གསལ་བའོ། །དེའི་དོན་ནི་སྨྲ་བསམ་བརྗོད་མེད་ཅེས་པའི་དོན་ནོ། །
དེ་ནས་བཅོམ་ལྡན་འདས་ཞེས་པ་ནས་རྫོགས་སོ་ཞེས་པ་ཡན་ཆད་གདོན་ནོ། །འདི་ལྟར་
བཏོན་ན་སྡིག་པ་བྱེད་ཅིང་བཏོན་པའི་འབུམ་ཚར་རེ་བས་དགའ་གསུངས་སོ། །གཉིས་པ་
གཞན་དོན་ནི། གོང་དུ་འདི་ལྟ་སྟེ་ཡན་ཆད་མཐུན། ནམ་མཁའ་ལ་བལྟས་ཏེ་ཨ་བཅུ་གཅིག་
བརྗོད་པས། སྟེང་གི་འཇིག་རྟེན་གྱི་ཁམས་ཐམས་ཅད་ཀྱི་སེམས་ཅན་རྣམས་ཀྱིས་དང་པོ་
སྐྱེ་མེད་ཚིག་ཏུ་ཐོས། གཉིས་པས་གོ། གསུམ་པས་དོན་དང་ལྡན། བཞི་པས་དོན་མི་འགྱུར་
བར་སྐྱེ་བ་མེད་པར་བསམ་མོ། །དེས་འགྲེའོ། །དེ་ལྟར་ཕྱོགས་བཅུར་བཏོན་པས་ཨ་
དང་བཅུ་ཐེམ་པའོ། །དེ་ནི་ཁེ་དྲག་འདོད་པས་སྲོག་བཅད་ཅིང་གཞན་ལ་བསྡུས་བསྡུས་པའི་
ཆོས་གཅིག་པས་དགའ་འོ། །བདག་དོན་གཞན་དོན་གཉིས་ཀ་ལ་དང་པོ་སེམས་བསྐྱེད་
འབྱུང་། བར་དུ་མི་དམིགས་པ་གཅིག་འོང་། ཐ་མར་བསྔོ་བ་ཡོང་བའོ། །དེ་ལྟར་བྱས་ན་ཚེ་
འདི་ཉིད་ལ་སངས་རྒྱ་བའོ། །གང་ནས་བཤད་ན། ཉི་ཁྲིའི་རྟག་ཏུ་ངུ་ནས་བཤད་ཅིང་། རབ་
ཀྱི་རྩལ་གྱིས་རྣམ་པར་གནོན་པ་ནས་ཀྱང་བཤད་དོ། །
བཞི་པ་སྲུང་བ་ནི། སེམས་ཅན་རྣམས་ལ་ཕན་པ་དང་ཞེས་པས། བདག་གཞན་གཉིས་
ཀའི་ལུས་སྲུང་བ་ལ་གསུམ་སྟེ། དང་པོ་ཕྱི་སྟོང་པ་ཉིད་ནི་སྟོང་པའི་གོ་ཆ་བླ་ན་མེད་པའོ། །
དེ་ཡང་ཕྱི་འཇིག་པའི་ཡུལ་འབྱུང་བ་ལྔ་དང་དགྲ་བགེགས་
གྲ་བགེགས་ཐམས་ཅད་སྟོང་པ་ལས་མི་
གཞན་པས་བསྒྲུབ་རྒྱུ་མེད། ཨ་ཞེས་ཉི་ཤུ་རྩ་གཅིག་བརྗོད་པས་རང་སར་འཇིག །བར་དུ་
ལ13ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅོད་པའི་ཡུལ་མེད་པའོ། །གཉིས་པ་ནང་སྟོང་པ་ཉིད་ནི་འཇིག་པའི་ཕུང་པོ་དང་། ཁམས་
དང་། སྐྱེ་མཆེད་ཐམས་ཅད་ཨ་ཉི་ཤུ་རྩ་གཅིག་བརྗོད་པས་སྟོང་པར་བསྒོམ། འཛིན་པའི་
སེམས་སྟོང་པ་ཉིད་དེ་ཨ་ཞེས་ཉི་ཤུ་རྩ་གཅིག་བརྗོད་ལ་སྟོང་པ་ཉིད་དུ་བསྒོམ་མོ། །
གསུམ་པ་སྟོང་པ་ཉིད་སྟོང་པ་ཉིད་ནི་སྟོང་པ་རང་དུ་ཡང་འདོད་རྒྱུ་མེད་པ་ལ་བྱ་སྟེ།
ཨ་ཞེས་ཉི་ཤུ་རྩ་གཅིག་བརྗོད་པས། སྟོང་པ་རང་དུ་འདོད་པ་དང་བྲལ་བར་བསམ་མོ། །དེ་
ནི་ཆེན་པོ་སྟོང་པ་ཉིད་ཅེས་སྟོང་པ་ཕྱོགས་གཅིག་ཏུ་མ་སོང་བས་སོ། །ཉི་ཚེ་བའི་སྟོང་པ་མི་
སྲིད་པའི་ཆོས་བཞི་རི་བོང་རྭ། ནམ་མཁའི་མེ་ཏོག །རུ་སྦལ་སྤུ། མོ་གཤམ་གྱི་བུའོ། །ལྟ་བུ་
མ་ཡིན་པ། བཀག་ནས་སྟོང་པའམ། བཤིག་ནས་སྟོང་པའམ། མེད་ནས་སྟོང་པ་ལྟ་བུ་མ་
ཡིན་ཏེ། སྣང་བ་ཐམས་ཅད་རང་བཞིན་གྱིས་སྟོང་པའོ། །རང་རིག་པ་དེ་ཉིད་ལྟ་བུར་འབྱུང་
བའོ། །བླ་མ་ས་སྐྱ་པ་ཆེན་པོ་ནས་བརྒྱུད་པའི་གདམས་ངག་རྫོགས་སོ།། །།
ལ14ལ



༄༅། །ཡི་གེ་ཨ་གདོན་པའི་གདམས་ངག
སྟག་ལུང་པ་བཀྲ་ཤིས་དཔལ།
བླ་མ་དམ་པ་རྣམས་ལ་ཕྱག་འཚལ་ལོ། །ཡི་གེ་ཨ་གདོན་པའི་གདམས་ངག་ཅེས་
ཀྱང་བྱ། གྲིབ་སེལ་བའི་མན་ངག་ཅེས་ཀྱང་བྱ། འདི་ཉམས་སུ་ལེན་པར་འདོད་པའི་རྟེན་གྱི་
གང་ཟག་གིས། དང་པོར་སེམས་བསྐྱེད་བྱ་བ་ནི། བདག་དང་སེམས་ཅན་ཐམས་ཅད་ཀྱི་
བར་ཆད་ཞི་བ་དང་། སངས་རྒྱས་ཐོབ་པར་བྱ་བའི་དོན་དུ་ཨ་གདོན་པར་བྱ་སྙམ་དུ་སེམས་
བསྐྱེད་ལ། དངོས་གཞི་ལྷ་བསྒོམ་པ་དང་། སྔགས་བཟླ་བ་གཉིས་ལས། དང་པོ་ནི། ཨོཾ་
ཨཱཧཱུྃ་ལན་གསུམ་བརྗོད་པས་རང་ཉིད་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་སྐུ་མདོག་
སེར་མོ་ཞལ་གཅིག་ཕྱག་བཞི་མ། སྣ་ཚོགས་པདྨ་དང་ཟླ་བའི་གདན་ལ་བཞུགས་པ༑ ཕྱག་
གཡོན་གྱི་དང་པོ་མཉམ་གཞག་མཛད་པ། གཡས་གཉིས་ཀྱི་དང་པོ་ལ་ལར་རྡོ་རྗེ། སྐྱབས་
སྦྱིན་མཛད་པ། གཡོན་གྱི་གཉིས་པ་ན་པུ་སྟི་བསྣམས་པ། གཡས་གཉིས་པ་རྡོ་རྗེ་ལ་ལར་
ཕྲེང་བ་བཤད། བསྣམས་པ། ནུ་མ་སྲ་བ་འབུར་བ། སྐེད་པ་ཕྲ་བ། རིན་པོ་ཆེའི་རྒྱན་དང་
ལྡན་པ་ཞིག་བསམས་ལ། དེ་ཉིད་ཀྱི་སྤྱི་བོར་ཨོཾ་དཀར་པོ་ཞིག་བསམ། མགྲིན་པར་
ཨཱདམར་པོ་ཞིག་བསམ། ཐུགས་ཀར་ཟླ་བའི་སྟེང་དུ་ཧཱུྃ་མཐིང་ནག་ཅིག་བསམ། གཉིས་
ལ15
...}..



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ལ་ལས་ཚོགས་བདུན་ལས། དང་པོ་ནི། ངག་ཏུ་ༀ་བརྗོད་པས་སྤྱི་བོའི་ཨོཾ་ལས་འོད་
འཕྲོས་པས། ཕྱི་ནང་སྣོད་བཅུད་ཐམས་ཅད་ལ་ཕོག །དེ་རྣམས་ཨོཾ་དུ་གྱུར་པར་བསམ། ཨོཾ་
ཡང་བརྩིགས་པ་བཞིན་དུ་ཆེར་འབུར་ཉེར་འབུར་བཞུགས་པར་བསམས་ལ། ངག་ཏུ་ཨོཾ་
མང་དུ་བགྲང་བར་བྱའོ། །དེ་ལྟར་བྱས་ནས་ཕ་བསད་མ་ཐག་དང་མཚམས་མེད་པ་ལྔ་བྱས་
པའི་མི་ལ་ཆོས་བཤད་ཀྱང་གྲིབ་མི་འོང་ངོ་། །མི་བརྫུན་ཆེ་བའམ་ངག་གི་སྒོ་ནས་སྡིག་པ་
ཤས་ཆེར་སྤྱད་པའི་སྐྱེས་བུ་འགའ་ཞིག་ལ་ཆོས་བཤད་དགོས་ན། གཉིས་པ་ནི། ཡུམ་ཆེན་
མོའི་ང་རྒྱལ་དང་ལྡན་པར་བྱས་ལ་ངག་ཏུ་ཨ་བརྗོད་པས་མགྲིན་པའི་ཨཱལས་འོད་འཕྲོས།
ཕྱི་སྣོད་ནང་བཅུད་ཐམས་ཅད་ལ་ཕོག་པས་དེ་རྣམས་ཨར་གྱུར་པར་བསམ། ཆེར་འབུར་
ཉེར་འབུར་ཡོད་པར་བསམས་ལ། ངག་ཏུ་ཨ་མང་དུ་བརྗོད་ལ་ཆོས་བཤད་པར་བྱ། དེ་
ལྟར་བྱས་ན་གྲིབ་མི་འོང་ངོ་། །
གསུམ་པ་ནི། ཡུམ་ཆེན་མོའི་ང་རྒྱལ་དང་ལྡན་པར་བྱས་ལ་ངག་ཏུ་ཧཱུྃ་བརྗོད་པས།
སྙིང་གའི་ཧཱུྃ་ལས་འོད་ཟེར་འཕྲོས་པས། ཕྱི་སྣོད་ནང་བཅུད་ཐམས་ཅད་ཧཱུྃ་གི་རང་བཞིན་དུ་
གྱུར་པར་བསམ། ཧཱུྃ་དེ་རྣམས་ཀྱང་བརྩིགས་པ་བཞིན་དུ་ཆེར་འབུར་ཉེར་འབུར་ཡོད་པར་
བསམས་ལ་ངག་ཏུ་ཧཱུྃ་མང་དུ་བརྗོད་ན་གྲིབ་ཀྱིས་མི་ཚུགས་སོ། །
བཞི་པ་ནི། སྙིང་གའི་ཧཱུྃ་ལས་ཧཱུྃ་ནམ་མཁའ་གང་བར་ཆེར་འབུར་ཉེར་འབུར་གཏམས་
པ་སྤྲོས་པ་རྣམས། ཕྱག་ན་རྡོ་རྗེར་གྱུར་ཏེ་ངག་ཏུ་བརྗོད་པས། ཆོམ་པོ་ལ་སོགས་པའི་
འཇིགས་སྐྲག་ཞི་བར་འགྱུར། ལྔ་པ་ནི། མགྲིན་པའི་ཨཱ༔ལས་ཨ་ཆེར་འབུར་ཉེར་འབུར་
གཏམས་པ་སྤྲོས་པ་རྣམས། འཇམ་དཔལ་དུ་གྱུར་ཏེ་ཨ་ཞེས་ངག་ཏུ་བརྗོད་པས་ཁྲོ་བོ་དང་
གདུག་སེམས་དང་ལྡན་པ་རྣམས་ཀྱི་བསམ་པ་ཞི་བར་འགྱུར་རོ། །དྲུག་པ་ནི། སྤྱི་བོའི་ཨོཾ་ལས་
ཨོ་ཆེར་འབུར་ཉེར་འབུར་གཏམས་པ་སྤྲོས་པ་རྣམས། ཐུགས་རྗེ་ཆེན་པོ་སྤྱན་རས་གཟིགས་
16



ཡི་གེ་ཨ་གདོན་པའི་གདམས་ངག
དབང་ཕྱུག་ཏུ་གྱུར་ཏེ་ཨོཾ་ཞེས་ངག་ཏུ་བརྗོད་པས། མི་གཙང་བ་དང༌། ཉམ་ང་བ་དང་གྲིབ་
ལ་སོགས་པ་ཞི་བར་འགྱུར་རོ། །བདུན་པ་ནི། གློ་བུར་ཡེ་འདྲོག་ཡོང་དོགས་པ་ཡོད་ན།
རང་ཡུམ་ཆེན་མོར་བསྒོམ། དེ་མ་གྲུབ་ན་ཡུམ་ཆེན་མོ་ཡིན་བསམ་པ་བྱས་ལ་ངག་ཏུ་ཨ་
མང་པོའམ་བདུན་ཡན་ཆད་ཅི་འགྲུབ་བཟླས་ན་ཡེ་འདྲོག་ཞིའོ། །གཞན་ཡང་རྟ་ཞོན་པའི་
དུས་དང༌། ཆུ་ཆེན་པོ་བརྒལ་བའི་དུས་དང་། འཇིགས་པ་ཆེན་པོ་འོང་གི་དོགས་པའི་དུས་
དེར་ཨ་གདོན་པ་གལ་ཆེ། ཟླ་བོ་ཡོད་ན་ཡང་ཀུན་ལ་ཨ་རྐྱང་གདོན་དུ་གཞུག་པ་གལ་ཆེའོ། །
ལམ་འཕྲང་གཉེན་པོ་ཕྱགས་འདོན་གྱི་དུས་ཀྱང་དེ་བཞིན་དུ་ཨ་གདོན་པར་བྱའོ། །ལས་བྱེད་
མཁན་རྣམས་དེ་བཞིན་དུ་ཨ་གདོན་དུ་གཞུག །རང་གིས་ལྷ་བསྒོམ་པར་བྱའོ། །དམག་ལ་འགྲོ་
ཡང་དམག་མི་རྣམས་ཀྱིས་ཨ་བཏོན་ན་དགྲ་ལས་རྒྱལ་བར་འགྱུར་རོ། །དེ་སྐད་དུ་ཡང་
མཚན་བརྗོད་ལས། ཨ་ནི་ཡིག་འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་ཡིན། །ཞེས་
གསུངས་སོ། །ཇོ་བོ་སྤྱན་རས་གཟིགས་དབང་ཕྱུག་གིས། སློབ་དཔོན་བྱང་ཆུབ་སེམས་དཔའ་
ཟླ་བ་རྒྱལ་མཚན་ལ་མནལ་ལམ་དུ་བསྟན་པ་ཡིན་གསུངས་ཏེ། ལམ་འཕྲང་གཉན་པོ་
ཕྱགས་པ་དང་། མཆོད་རྟེན་དང་ལྷ་ཁང་ཞིག་རལ་གསོ་བ་དང་། ཉམས་པ་ཅན་གྱི་ཕྱིར་
བཅོས་བྱེད་ན། ཨ་ཐོན་ལ་གྱིས་གསུངས། གདམས་ངག་འདི་ཐུགས་རྗེ་ཆེན་པོ་ལ་བྱང་ཆུབ་
སེམས་དཔའ་ཟླ་བ་རྒྱལ་མཚན་གྱིས་ཞུས། དེ་ལ་བླ་མ་རིན་པོ་ཆེ་ཁམས་པས་གསན། དེས་
མངྒ་ལ་ཤཱི། དེས་རཏྣ་ནཱ་ཐ། དེས་པྲཛྙཱ་གུ་རུའོ། །ཞེས་དཔལ་སྟག་ལུང་པ་ཆེན་པོ་བཀྲ་ཤིས་
དཔལ་གྱིས་མཛད་པའི་སྒྲུབ་ཐབས་སྣ་ཚོགས་དངོས་གྲུབ་ཀྱི་བུམ་བཟང་ལས་བྱུང་བའོ།། །།
~17ལ



1-
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཨའི་དེ་ཁོ་ན་ཉིད་བསྒོམ་པ།
ཁྲོ་ཕུ་ལོ་ཙཱ་བ་བྱམས་པའི་དཔལ།
ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ། །ཨའི་དེ་ཁོ་ན་ཉིད་བསྒོམ་པ་
ལ་གསུམ་སྟེ། ལྷའི་སྐུ་ལ་བརྟེན་ཏེ་བསྒོམ་པ་དང་། ཡིག་འབྲུ་ལ་བརྟེན་ཏེ་བསྒོམ་པ་དང་།
ཡང་དག་པའི་དོན་ལ་བརྟེན་ཏེ་བསྒོམ་པའོ། །དང་པོ་ནི། བྱང་ཆུབ་མཆོག་ཏུ་སེམས་བསྐྱེད་
པ་སྔོན་དུ་བཏང་ནས། ཐམས་ཅད་སྟོང་པའི་ངང་ལས་པདྨ་དང་ཟླ་བའི་གདན་ལ་རང་གི་
རྣམ་པར་ཤེས་པའི་ངོ་བོ་ཨ་དཀར་པོ་ཚོན་གང་པ་འོད་ཟེར་ཕྱོགས་བཅུར་འཕྲོ་བར་བསམ།
དེ་ནས་འཕགས་པ་མཆོད་ཅིང་། འགྲོ་བ་མ་ལུས་པའི་དོན་བྱས་ཏེ། དེ་ཡོངས་སུ་གྱུར་པ་
ལས་ཡུམ་ཆེན་མོ་གསེར་གྱི་མདོག་ཅན་སྐུ་བྱད་ཕུན་སུམ་ཚོགས་པ། ཞབས་རྡོ་རྗེའི་སྐྱིལ་
ཀྲུང་། ཕྱག་བཞི་པ། གཡས་གཡོན་དང་པོ་གཉིས་ཆོས་འཆད་ཀྱི་ཕྱག་རྒྱ་དང་། གཡས་
གཉིས་པ་ན་ཕྲེང་བ་འཛིན་པ། གཡོན་གཉིས་པ་ན་པུ་སྟི་བསྣམས་པ། རིན་པོ་ཆེའི་རྒྱན་
ཐམས་ཅད་ཀྱིས་སྤྲས་པ། མེ་ལོང་དྭངས་པའི་གཟུགས་བརྙན་ལྟར་བསྒོམ་མོ། །དེའི་ཐུགས་
ཀར་ཟླ་བ་དང་ཡི་གེ་གཅིག་པ་གསལ་བར་བལྟས་ལ། དེའི་འོད་ཀྱིས་རང་འདྲ་བའི་ཡེ་ཤེས་ཀྱི་
ཡུམ་སྤྱན་དྲངས་ལ་བསྟིམ། ཨའི་སྒྲ་བར་མ་ཆད་པར་བཟླས་པས་འགྲོ་བ་ཐམས་ཅད་ཀྱི་
༤18



ཨའི་དེ་ཁོ་ན་ཉིད་བསྒོམ་པ།
སྒྲིབ་པ་བག་ཆགས་དང་བཅས་པ་བསལ་བར་བསམ་ཞིང་ཅི་ནུས་ཀྱིས་རྣལ་འབྱོར་དུ་
བྱའོ། །
ལྷ་བསྒོམ་པའོ། །དོན་གཉིས་པའི་མན་ངག་ནི། རང་ཡི་དམ་གྱི་ལྷ་ཡིན་སྙམ་དུ་
བསྒོམས་ལ། དེའི་ཐུགས་ཀར་ཟླ་བ་ཉ་གང་བའི་གདན་ལ་ཨ་དཀར་པོ་འོད་ཟེར་འཕྲོ་བ་
གཟི་བརྗིད་དང་ལྡན་པ་གདུགས་ལ་ཏོག་བཙུགས་པ་ལྟར་བསམ། དེ་ལས་འོད་ཟེར་འཕྲོས་
པས་སྣོད་བཅུད་ཨའི་རྣམ་པར་གྱུར་ཏེ་རྡུལ་ཕྲ་རབ་རེ་རེ་ཡང་ཨའི་གཟུགས་སུ་ཧྲིག་གེ་ཡོད་
པར་བསམ་མོ། །ཡིག་འབྲུའི་བཟླས་པའོ། །དོན་གསུམ་པའི་མན་ངག་ནི། ཡང་དག་པའི་
འོད་གསལ་བ་ཡིན་པས། དེའི་ངོ་བོ་རང་སེམས་དང་ཐ་མི་དད་སྙིང་གར་ཨའི་ཡི་གེ་འབྲུ་
དཀར་ལ་འཚེར་བར་བསམ། ནམ་འཆི་བའི་དུས་སུ། ས་ཆུ་ལ། མེ་རླུང་ལ། རྣམ་ཤེས་ཐིམ་
ཆད་ཨ་ལ་འདུས་པར་བསམ། ཨའི་དོན་འོད་གསལ་སྐྱེ་མེད་ཡིན་པས་མ་བཅོས་པའི་ངང་ལ་
གཞག །དེ་ནས་རང་གང་འདོད་པའི་གནས་སུ་རིག་པ་གཏད་ལ་ཨ་སྤྱི་བོ་ནས་ཡར་རྒྱངས་
ཀྱིས་འཕང་ངོ༌། །ཡང་དག་པའི་མན་ངག་ཆོས་རྗེ་པཎ་ཆེན་ཤཱཀྱ་ཤྲཱི་ལ། ཆོས་རྗེ་ལོ་ཙཱ་བ་
ཆེན་པོས་ཞུས། དེ་ལས་བསོད་ནམས་དབང་ཕྱུག་བདག་གིས་ཞུས་སོ། །ཞེས་ཁྲོ་ཕུ་ལོ་ཙཱ་
བ་གནུབས་བྱམས་པའི་དཔལ་གྱི་མན་ངག་བརྒྱ་རྩ་ལས་བྱུང་བའོ།། །།
མ19ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱ༄༅། །ཤེར་ཕྱིན་ཡི་གེ་གཅིག་མའི་གདམས་ངག་ཟབ་
དོན་སྙིང་པོ་ཞེས་བྱ་བ་བཞུགས་སོ། །
འཇམ་དབྱངས་མཁྱེན་བརྩེའི་དབང་པོ།
ན་མོ་གུ་རུ་པྲཛྙཱ་པཱ་ར་མི་ཏཱ་ཡི། ཤེས་རབ་ཀྱི་ཕ་རོལ་ཏུ་ཕྱིན་མའི་ཡང་སྙིང་ཡི་གེ་གཅིག་
མ་ཉམས་སུ་ལེན་པར་འདོད་པས། ཁྲུས་བྱས་སྟན་བདེ་བ་ལ་སྐྱིལ་མོ་ཀྲུང་བཅས་ཏེ་བྱང་
ཆུབ་སེམས་ཀྱི་དྲན་པ་མངོན་དུ་བཞག་ལ། སངས་རྒྱས་ཆོས་ཚོགས་ལན་གསུམ་སྔོན་དུ་
འགྲོ་བས། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསཱ་བྷཱ་ཝ་ཤུདྡྷོཉཧཾ། སྟོང་པའི་ངང་ལས་པདྨ་དང་ཟླ་
བའི་གདན་གྱི་སྟེང་དུ་རང་ཉིད་སྐད་ཅིག་གིས་ཤེས་རབ་ཀྱི་ཕ་རོལ་ཏུ་ཕྱིན་མ་སྐུ་མདོག་
གསེར་བཙོ་མའི་མདངས་ཅན། ཞལ་གཅིག་ཕྱག་བཞི་མ། ཕྱག་གཡས་ཀྱི་དང་པོས་རལ་གྲི་
ནམ་མཁའ་ལ་འཕྱར་ཞིང་། གཡོན་དང་པོས་མཉམ་གཞག་མཛད་པ། གཡས་ཀྱི་གཉིས་
པས་བགྲང་ཕྲེང་དང༌། གཡོན་གྱི་གཉིས་པས་པུ་སྟི་བསྣམས་པ། དར་དང་རིན་པོ་ཆེའི་རྒྱན་
ཐམས་ཅད་ཀྱིས་བརྒྱན་ཅིང་། ཞབས་གཉིས་མཉམ་པའི་སྟབས་ཀྱིས་བཞེངས་པའི་སྐུར་
གྱུར། ཅེས་བརྗོད་ཅིང་བསམས་ལ། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་
སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་
~20ལ



ཤེར་ཕྱིན་ཡི་གེ་གཅིག་མའི་གདམས་ངག་ཟབ་དོན་སྙིང་པོ།
རྒྱལ་བའི་ཡུམ་ལ་ཕྱག་འཚལ་ལོ། །
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་
རྒོད་ཕུང་པོའི་རི་ལ། དགེ་སློང་གི་དགེ་འདུན་ཆེན་པོ་བརྒྱ་ཕྲག་ཕྱེད་དང་བཅུ་གསུམ་དང་།
བྱང་ཆུབ་སེམས་དཔའ་བྱེ་བ་ཁྲག་ཁྲིག་མང་པོ་དང་ཐབས་ཅིག་ཏུ་བཞུགས་སོ། །དེའི་ཚེ་
བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །
ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་མ་ཡི་གེ་གཅིག་མ་ཞེས་བྱ་བ་འདི་སེམས་ཅན་
རྣམས་ལ་ཕན་པ་དང་བདེ་བའི་ཕྱིར་ཟུངས་ཤིག །འདི་ལྟ་སྟེ། ཞེས་གླེང་གཞི་དང༌། མཉན་
པར་གདམས་པའི་དོན་ཡིད་ལ་དྲན་བཞིན་དུ་བཏོན་པའི་མཐར། རང་ཉིད་ལྷ་སྐུའི་གསལ་
སྣང་སྟོང་པར་སྦྱངས་ཏེ། ལྕེ་རྩེར་ཨ་ཡིག་ཙམ་ལ་སེམས་གཟུང་། དེ་ཡང་མི་དམིགས་པར་
བསམས་ལ་སྤྲོས་བྲལ་སྟོང་པ་ཉིད་ཀྱི་ངང་དུ་བློ་བཞག་སྟེ་ཨ་ཉི་ཤུ་རྩ་གཅིག་གདོན། དེ་
ནས་རྟེན་ཅིང་འབྲེལ་བར་འབྱུང་བ་སྒྱུ་མ་ལྟ་བུའི་ངང་ནས། བཅོམ་ལྡན་འདས་ཀྱིས་དེ་སྐད་
ཅེས་བཀའ་སྩལ་པ་དང་། ཚེ་དང་ལྡན་པ་ཀུན་དགའ་བོ་དང་། དགེ་སློང་དེ་དག་དང་། བྱང་
ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་ཀྱིས་ཕ་རོལ་ཏུ་ཕྱིན་པ་རྗེས་སུ་
རྟོགས་ཤིང་ཡི་རངས་ནས། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
ཞེས་ཡི་རང་རྫོགས་པར་བཏོན། ཚར་གྲངས་མང་དུ་གདོན་ནའང་ཕྱག་འཚལ་ནས་
བརྩམས་ཏེ་བསྐྱར། མཐར། བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་
ནས་ཉེས་པའི་དགྲ་རྣམས་ཕམ་བྱས་ཏེ། །སྐྱེ་རྒ་ན་འཆིའི་རྦ་ཀློང་འཁྲུགས་པ་ཡི།
པའི་མཚོ་ལས་འགྲོ་བ་སྒྲོལ་བར་ཤོག །ཅེས་སོགས་བསྔོ་སྨོན་བྱའོ། །དེ་ལྟར་སྦྱོར་དངོས་
རྗེས་གསུམ་ཚང་བར་ཉམས་སུ་བླངས་པས་ཡུམ་རྒྱས་པ་ཚར་རེ་བཏོན་པའི་བསོད་ནམས་
དང་མཉམ་པས་མཚོན་ཕན་ཡོན་དཔག་ཏུ་མེད་པ་དང་། བདུད་དང་བདུད་ཀྱི་རིས་ཀྱི་བར་དུ་
ལ21ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅོད་པ་ཐམས་ཅད་སྲུང་བ་དང༌། མྱུར་དུ་ཆོས་ཐམས་ཅད་ཀྱི་དེ་ཁོ་ན་ཉིད་མངོན་སུམ་དུ་
རྟོགས་པར་འགྱུར་བ་ཡིན་ནོ། །ཞེས་པའང་ཡིག་རྙིང་གསལ་བྱེད་དང་བཅས་པའི་དགོངས་
དོན་སྙིང་པོར་དྲིལ་བའི་དགེ་བས་འགྲོ་ཀུན་ཤེས་རབ་ཀྱི་ཕ་རོལ་ཏུ་ཕྱིན་མའི་གོ་འཕང་ལ་མྱུར་
དུ་རེག་པའི་རྒྱུར་སིདྡྷི་རསྟུ། སརྦ་མངྒ་ལཾ་བྷ་བ་ཏུ།། །།
༤22ལ



༄༅། །འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་
ཆེན་པོའི་མདོ་བཞུགས་སོ། །
སྟོན་པ་ཤཱཀྱ་ཐུབ་པ།
རྒྱ་གར་སྐད་དུ། ཨཱརྱ་ཨཱ་ཏ་ཛྷཱ་ན་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་
འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་འོག་མིན་ལྷའི་རྒྱལ་པོའི་ཁང་བཟང་ན་བཞུགས་ཏེ་འཁོར་ཐམས་ཅད་ལ་ཆོས་སྟོན་
པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོས་བཅོམ་ལྡན་
འདས་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །
བཅོམ་ལྡན་འདས་བྱང་ཆུབ་སེམས་དཔའ་ནམ་འཆི་ཁ་མའི་སེམས་ཇི་ལྟར་བལྟ་བར་
བགྱི། བཅོམ་ལྡན་འདས་ཀྱིས་བཀའ་སྩལ་པ། ནམ་མཁའི་སྙིང་པོ་བྱང་ཆུབ་སེམས་དཔའ་
ནམ་འཆི་བའི་དུས་ཀྱི་ཚེ་འདའ་ཀ་ཡེ་ཤེས་བསྒོམ་པར་བྱའོ། །དེ་ལ་འདའ་ཀ་ཡེ་ཤེས་ནི་
ཆོས་ཐམས་ཅད་རང་བཞིན་གྱིས་རྣམ་པར་དག་པས་ན་དངོས་པོ་མེད་པའི་འདུ་ཤེས་རབ་ཏུ་
བསྒོམ་པར་བྱའོ། །ཆོས་ཐམས་ཅད་བྱང་ཆུབ་ཀྱི་སེམས་སུ་འདུས་པས་ན་སྙིང་རྗེ་ཆེན་པོའི་
༤23



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདུ་ཤེས་རབ་ཏུ་བསྒོམ་པར་བྱའོ། །ཆོས་ཐམས་ཅད་རང་བཞིན་གྱིས་འོད་གསལ་བས་ན་
མི་དམིགས་པའི་འདུ་ཤེས་རབ་ཏུ་བསྒོམ་པར་བྱའོ། །དངོས་པོ་ཐམས་ཅད་མི་རྟག་པས་ན་
ཅི་ལ་ཡང་མི་ཆགས་པའི་འདུ་ཤེས་རབ་ཏུ་བསྒོམ་པར་བྱའོ། །སེམས་རྟོགས་ན་ཡེ་ཤེས་ཡིན་
པས་ན་སངས་རྒྱས་གཞན་དུ་མི་བཙལ་བའི་འདུ་ཤེས་རབ་ཏུ་བསྒོམ་པར་བྱའོ། །
བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ཆོས་རྣམས་རང་བཞིན་
རྣམ་དག་པས། །དངོས་པོ་མེད་པའི་འདུ་ཤེས་བསྒོམ། །བྱང་ཆུབ་སེམས་དང་རབ་ལྡན་
པས། །སྙིང་རྗེ་ཆེན་པོའི་འདུ་ཤེས་བསྒོམ། །ཆོས་རྣམས་རང་བཞིན་འོད་གསལ་བས། །
དམིགས་པ་མེད་པའི་འདུ་ཤེས་བསྒོམ། །དངོས་པོ་ཐམས་ཅད་མི་རྟག་པས། །ཆགས་པ་མེད་
པའི་འདུ་ཤེས་བསྒོམ། །སེམས་ནི་ཡེ་ཤེས་འབྱུང་བའི་རྒྱུ། །སངས་རྒྱས་གཞན་དུ་མ་ཚོལ་
ཅིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་
ནམ་མཁའི་སྙིང་པོ་ལ་སོགས་པའི་འཁོར་འདུས་པ་ཐམས་ཅད་རབ་ཏུ་དགའ་མགུ་ཡི་རངས་
ནས། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་འདའ་ཀ་
ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།
༤24ལ



༄༅། །འཕགས་པ་འདའ་ཀ་ཡེ་ཤེས་ཀྱི་མདོའི་རྣམ་པར་བཤད་པ།
སློབ་དཔོན་པྲཛཱ་ས་མུ་དྲ།
རྒྱ་གར་སྐད་དུ། ཨཱ་ཨ་ཏི་ཛྙཱ་ན་སཱུ་ཏྲེ་ཤུ་ཁྱུ་ན། བོད་སྐད་དུ། འཕགས་པ་འདའ་ཀ་ཡེ་
ཤེས་ཀྱི་མདོའི་རྣམ་པར་བཤད་པ། དཔལ་རྣམ་པར་སྣང་མཛད་ལ་ཕྱག་འཚལ་ལོ། །མ་
སྐྱེས་སྟོང་པའི་རྣམ་པ་ཉིད། །སྐྱེ་བ་བསྟན་པས་སྣང་མཛད་པ། །རྣམ་པར་སྣང་མཛད་
ཐུགས་རྗེ་ཅན། །ལོངས་སྤྱོད་རྫོགས་སྐུ་ཕྱག་འཚལ་ཏེ། །ངེས་པ་དོན་གྱི་མདོ་སྡེ་ཡི། །རྣམ་
པར་བཤད་པ་ཙམ་བྱ་ཡིས། །མ་ནོར་ངེས་པའི་ལམ་འདོད་རྣམས། །ཚུལ་འདི་ལ་ནི་འཇུག་
པར་གྱིས། །
དགོས་འབྲེལ་གྱི་དོན་ཀླད་དུ་མ་བསྟན་ན་རྟོགས་པ་དང་ལྡན་པ་དག་འཇུག་པར་མི་
འགྱུར་བས་དེ་བསྟན་ཏེ། འདའ་ཀ་ཡེ་ཤེས་ཞེས་བྱ་བ་དེ་བཞིན་གཤེགས་པ་རྣམས་ཀྱི་
ཐུགས་ཀྱི་གསང་བའི་མཛོད་འདི་ནི་བརྗོད་པར་བྱའོ། །དེ་སྟོན་པའི་ཚིག་གི་ཚོགས་ནི་རྗོད་
པར་བྱེད་པའོ། །དེ་བརྗོད་པས་དེའི་དོན་ཁོང་དུ་ཆུད་པ་ནི་དགོས་པའོ། །དེའི་དོན་ཁོང་དུ་
ཆུད་པས་སེམས་རྟོགས་པའི་ཡེ་ཤེས་སངས་རྒྱས་ཉིད་ཐོབ་པ་དེ་ནི་དགོས་པ་མཐར་ཕྱིན་
པའོ། །འབྲེལ་པ་ནི་མི་འབྱུང་བའི་ཕྱིར་དེ་ཉིད་ཤུགས་ལས་ཤེས་པར་བྱའོ། །
ལ25



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་འོག་མིན་ལྷའི་
རྒྱལ་པོའི་ཁང་བཟངས་ན་བཞུགས་ཏེ། འཁོར་ཐམས་ཅད་ལ་ཆོས་སྟོན་པ་དང་ཞེས་བྱ་
བས་ནི་ཕུན་སུམ་ཚོགས་པའི་གླེང་གཞི་བསྟན་ཏེ། དེ་ལ་འདི་སྐད་བདག་གིས་ཐོས་པ་དུས་
གཅིག་ན་ཞེས་བྱ་བ་ནི། སྡུད་པ་པོའི་ཐོས་པ་ཆེ་བ་ཉིད་དུ་བསྟན་ཏེ། བཅོམ་ལྡན་འདས་
འོག་མིན་ལྷའི་རྒྱལ་པོའི་ཁང་བཟངས་ན་བཞུགས་ཏེ་ཞེས་པ་ནི། སྟོན་པ་ཕུན་སུམ་ཚོགས་པ་
དང་། གནས་ཀྱི་ཡན་ལག་བསྟན་ཏེ། དེ་ཡང་སྟོན་པ་ནི་ལོངས་སྤྱོད་རྫོགས་པའི་སྐུར་ཤེས་
པར་བྱའོ། །
དེ་ཡང་ལང་ཀར་གཤེགས་པའི་མདོ་ལས། ལྷ་ཡི་ཕོ་བྲང་འོག་མིན་པོ། །སྡིག་པ་
ཐམས་ཅད་རྣམ་སྤངས་པ། །རྟག་ཏུ་རྣམ་པར་མི་རྟོག་ལྡན། །སེམས་དང་སེམས་ལས་བྱུང་བ་
སྤངས། །སྟོབས་དང་མངོན་ཤེས་གང་ཐོབ་པ། །དེ་དག་ཏིང་འཛིན་དབང་བརྙེས་ནས། །
རྫོགས་པའི་སངས་རྒྱས་དེ་འཚང་རྒྱ། །སྤྲུལ་པ་རྣམས་ནི་འདིར་འཚང་རྒྱ། །ཞེས་གསུངས་
པའི་ཕྱིར་རོ། །འཁོར་ཐམས་ཅད་ལ་ཆོས་སྟོན་པའི་སྐབས་འདིར་བྱང་ཆུབ་སེམས་དཔའ་
འབའ་ཞིག་ལ་སྟོན་གྱི། ཉན་ཐོས་ཀྱི་འཁོར་ལ་ནི་མ་ཡིན་ནོ། །བྱང་ཆུབ་སེམས་དཔའ་ནམ་
མཁའི་སྙིང་པོས་བཅོམ་ལྡན་འདས་ལ་ཕྱག་བཙལ་ནས་འདི་སྐད་ཅེས་གསོལ་ཏོ། །བཅོམ་
ལྡན་འདས་བྱང་ཆུབ་སེམས་དཔའ་ནམ་འཆི་ཀ་མའི་ཚེ་སེམས་ཇི་ལྟར་བལྟ་བར་བགྱི་ཞེས་
བྱ་བ་ནི་གླེང་བསླང་བ་བསྟན་ཏེ། དེ་ཡང་འདིར་འཁོར་གྱི་གླེང་བསླང་བའོ། །དེའི་ཡན་
ལག་གི་དོན་ནི་ལས་དང་ཉོན་མོངས་པ་དང་། ཤེས་བྱའི་སྒྲིབ་པ་བྱང་ཞིང་ཚོགས་ཆེན་པོ་
གཉིས་རྫོགས་པས་ཆུབ་པ་དང་སེམས་ཅན་རེ་རེའི་དོན་དུ་བསྐལ་པ་དཔག་ཏུ་མེད་པར་
དམྱལ་བ་ལ་སོགས་པར་འཇུག་པའི་སྤྱོད་པའམ། ཆོས་ཟབ་མོ་ལ་བཟོད་པས་ནི་བྱང་ཆུབ་
སེམས་དཔའ་འོ། །ནམ་མཁའ་ལྟ་བུའི་ཆོས་ཉིད་ཐུགས་སུ་ཆུད་པའི་ཡེ་ཤེས་མང་
རི་ཡེ་ཤེས་མངའ་བས་ན་
༤26



འཕགས་པ་འདའ་ཀ་ཡེ་ཤེས་ཀྱི་མདོའི་རྣམ་པར་བཤད་པ།
ནམ་མཁའི་སྙིང་པོ་སྟེ་ཞུ་བ་པོའི་མིང་ངོ་། །རྟོག་པའི་མཚན་མ་ཐམས་ཅད་བཅོམ་ཞིང་ཡང་
དག་པའི་ཡེ་ཤེས་དང་ལྡན་ལ། རྟག་ཆད་ལ་སོགས་པའི་མཐའ་ཐམས་ཅད་ལས་འདས་
པའི་བཅོམ་ལྡན་འདས་ལུས་ངག་ཡིད་ཀྱིས་ཕྱག་བཙལ་ཏེ་འོག་ནས་ཞུས་པ་འདི་སྐད་ཅེས་
ཞུས་སོ། །
བཅོམ་ལྡན་འདས་ནི་སྔ་མ་བཞིན་ནོ། །བྱང་ཆུབ་སེམས་དཔའ་ནི་གཞི་སྡོམ་པའི་
ཚུལ་ཁྲིམས་དང་། དགེ་བ་ཆོས་སྡུད་པའི་ཚུལ་ཁྲིམས་དང་། སེམས་ཅན་གྱི་དོན་བྱེད་པའི་
ཚུལ་ཁྲིམས་དང་ལྡན་པའོ། །ནམ་འཆི་ཀ་མའི་སེམས་ནི། སྲོག་གི་རླུང་ཕྱིར་འབྱུང་བའི་
དུས་ཀྱི་ཚེ་ཞེས་གཙོ་བོར་སྨོས་ཀྱང་རྟག་ཏུ་བསམ་པར་བྱའོ། །ཇི་ལྟར་བལྟ་བར་བགྱི་ཞེས་
བྱ་བ་ནི་སེམས་འདིས་དོན་དམ་པའི་ཆོས་རྣམས་ནི་ཇི་ལྟར་ཤེས་པར་བྱ། སེམས་དེའི་ངོ་བོ་
ནི་གང་། སེམས་དེའི་རང་བཞིན་ནི་ཇི་ལྟ་བུ། དེ་ནས་ཀུན་རྫོབ་ཏུ་ཇི་ལྟར་བསྟན། སེམས་དེའི་
རང་བཞིན་རྟོགས་ནས་ཇི་ལྟར་འགྱུར་སྙམ་པའོ། །བཅོམ་ལྡན་འདས་ཀྱིས་བཀའ་སྩལ་པ།
ནམ་མཁའི་སྙིང་པོ་བྱང་ཆུབ་སེམས་དཔའ་ནམ་འཆི་ཀ་མའི་ཚེ། འདའ་ག་ཡེ་ཤེས་བསྒོམ་
པར་བྱའོ་ཞེས་གསུངས་པ་ནི་ཞུ་བའི་ལན་ཏེ་གོ་སླ་བས་མ་བཤད་དོ། །
དེ་ལ་འདའ་ཀ་ཡེ་ཤེས་ནི་ཆོས་ཐམས་ཅད་རང་བཞིན་གྱིས་རྣམ་པར་དག་པས་ན་
དངོས་པོ་མེད་པའི་འདུ་ཤེས་བསྒོམ་པར་བྱའོ་ཞེས་བྱ་བ་ལ་སོགས་པས་ནི་གཞུང་གི་དོན་
རྒྱས་པར་བཀའ་སྩལ་ཏེ། སེམས་འདིས་དོན་དམ་པའི་ཆོས་ཇི་ལྟར་ཤེས་པར་བྱ་སྙམ་པ་ལ།
དེ་ལ་ཆོས་ཐམས་ཅད་རང་བཞིན་གྱིས་རྣམ་པར་དག་པས་ན་དངོས་པོ་མེད་པའི་འདུ་ཤེས་
བསྒོམ་པར་བྱའོ་ཞེས་གསུངས་ཏེ། དེ་ལ་ཞེས་པ་ནི་དམིགས་ཀྱིས་བསྐྱང་བའོ། །འདའ་ཀ་ཡེ་
ཤེས་ཞེས་བྱ་བ་ནི་དེ་བཞིན་གཤེགས་པ་རྣམས་ཀྱིས་སྔོན་བྱང་ཆུབ་སེམས་དཔའི་སྤྱད་པ་
སྤྱོད་པ་ནི་འོག་ནས་འབྱུང་བ་ལྟ་བུར་ཤེས་པའི་ཡེ་ཤེས་དེ་ལ་དེ་སྐད་ཅེས་བྱའོ། །དོན་དམ་པ་
27ལ



ཐར་ལམ་གསལ་སྒྲོན་ལས། ་ རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕུང་པོ་ཁམས་ལ་སོགས་པས་བསྡུས་པའི་ཆོས་ཐམས་ཅད་གདོད་མ་ནས་མ་སྐྱེས་པའི་ཕྱིར་
རང་བཞིན་གྱིས་རྣམ་པར་དག་པ་སྟེ༑ དེས་ན་དོན་གྱི་བྱ་བ་བྱེད་ནུས་པའི་དངོས་པོ་རྣམས་
རང་བཞིན་གྱིས་མ་གྲུབ་ཅིང་ངོ་བོ་ཉིད་མེད་པའི་འདུ་ཤེས་བསྒོམ་པར་བྱའོ། །
དེ་ཡང་ལང་ཀར་གཤེགས་པ་ལས། །གང་ཕྱིར་བློ་ཡིས་རབ་གཞིག་ན། །རང་བཞིན་
དག་ནི་མི་དམིགས་ཏེ། །དེ་ཕྱིར་དེ་དག་བརྗོད་དུ་མེད། །ངོ་བོ་ཉིད་ཀྱང་མེད་པར་བཤད། །
ཅེས་གསུངས་པ་དང་། གཞན་ཡང་དེ་ཉིད་ལས། །ཡོད་དང་མེད་པའི་ཕྱོགས་བྲལ་ཞིང་། །
རྒྱུ་དང་རྐྱེན་གྱིས་སྤངས་པ་ཡི། །སྲིད་པ་རྒྱུ་མེད་རང་མཐོང་ནས། །སེམས་ཀྱི་རྒྱུད་ནི་རྣམ་
པར་དག །ཅེས་གསུངས་སོ། །དེ་ལྟར་རང་བཞིན་གྱིས་རྣམ་པར་དག་པས་ཅི་ཡང་མེད་ན་
སྣ་ཚོགས་སུ་སྣང་བ་གང་ཡིན་སྙམ་པ་ལ། ཐམས་ཅད་བྱང་ཆུབ་ཀྱི་སེམས་སུ་འདུས་པས་ན་
སྙིང་རྗེ་ཆེན་པོའི་འདུ་ཤེས་བསྒོམ་པར་བྱའོ་ཞེས་གསུངས་ཏེ། འཁོར་བ་དང་མྱ་ངན་ལས་
འདས་པའི་ཆོས་ཐམས་ཅད་རང་གི་བྱང་ཆུབ་ཀྱི་སེམས་ཉིད་ཡིན་གྱི། ཕྱི་རོལ་དོན་དུ་སྨྲ་བ་
རྣམས་འདོད་པ་ལྟར་ཡོད་པ་མ་ཡིན་ནོ། །
དེ་ལྟར་ཡང་ལང་ཀར་གཤེགས་པ་ལས། ཇི་ལྟར་བྱིས་པས་བརྟགས་པ་ཡི། །ཕྱི་
རོལ་གྱི་ནི་སྣང་བ་མེད། །སེམས་ནི་གཟུགས་བརྙན་བཞིན་དུ་སྣང་། །བག་ཆགས་ཀྱིས་
ཀྱང་མགོ་གཡུང་བསླང་། །ཞེས་གསུངས་ཏེ། དེའི་ཕྱིར་མ་རྟོགས་པ་རྣམས་ལ་སེམས་
ཅན་ལ་དམིགས་པའི་སྙིང་རྗེས་དེ་དག་གི་སྡུག་བསྔལ་བ་དང་། ཆོས་ལ་དམིགས་པའི་སྙིང་རྗེས་
ཆོས་ཐམས་ཅད་མི་རྟག་པ་དང་། སྡུག་བསྔལ་བ་དང་། སྟོང་པ་དང༌། བདག་མེད་པར་
བསྒོམ་པ་དང་། དམིགས་པ་མེད་པའི་སྙིང་རྗེ་དང་སྟོང་པ་ཉིད་བསྒོམ་སྟེ། དེ་ལྟར་སྙིང་རྗེ་ཆེན་
པོས་བསྒོམས་ན། དེར་སངས་རྒྱས་ཀྱི་ཆོས་ཐམས་ཅད་འདུས་ཏེ། དེར་ཡང་ཆོས་ཡང་དག་
པར་སྡུད་པའི་མདོ་ལས། བཅོམ་ལྡན་འདས་དཔེར་བགྱི་ན་འཁོར་ལོས་སྒྱུར་བའི་འཁོར་
ལ28–



འཕགས་པ་འདའ་ཀ་ཡེ་ཤེས་ཀྱི་མདོའི་རྣམ་པར་བཤད་པ།
ལོ་རིན་པོ་ཆེ་གང་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །བཅོམ་ལྡན་འདས་
དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་སངས་རྒྱས་ཀྱི་
ཆོས་ཐམས་ཅད་འདུས་ཞེས་གསུངས་སོ། །
འོ་ན་སེམས་དེའི་རང་བཞིན་ཇི་ལྟ་བུ་སྙམ་པ་ལ། རང་བཞིན་གྱིས་འོད་གསལ་བས་
ན་མི་དམིགས་པའི་འདུ་ཤེས་བསྒོམ་པར་བྱའོ་ཞེས་གསུངས་ཏེ། རང་བཞིན་གྱིས་འོད་
གསལ་བའི་ཕྱིར་ནམ་མཁའ་ལྟར་ཅི་ལ་ཡང་མི་དམིགས་པའི་འདུ་ཤེས་བསྒོམ་པར་བྱ་སྟེ།
དེ་ལྟར་ཡང་ཡེཤེས་སྣང་བའི་རྒྱན་ལས། སེམས་ནི་རང་བཞིན་གྱིས་འོད་གསལ་བ་སྟེ། གློ་བུར་
གྱི་ཉེ་བའི་ཉོན་མོངས་པས་ཉོན་མོངས་ཀྱང་རང་བཞིན་ནི་ཀུན་ནས་ཉོན་མོངས་པར་མི་
འགྱུར་ཞེས་གསུངས་པ་དང་། ཡང་དེ་ཉིད་ལས། འཇམ་དཔལ་བྱང་ཆུབ་ནི་སེམས་ཀྱི་རང་
བཞིན་འོད་གསལ་བའི་ཕྱིར་རང་བཞིན་གྱིས་འོད་གསལ་བའོ། །
ཅིའི་ཕྱིར་ན། རང་བཞིན་གྱིས་འོད་གསལ་བ་ཞེས་བྱ་སྟེ། གང་རང་བཞིན་དེ་ནི་ཀུན་
ནས་ཉོན་མོངས་པ་མེད་པས་ནམ་མཁའ་དང་མཚུངས་ཏེ། ནམ་མཁའི་རང་བཞིན་ཅན་ནམ་
མཁའ་ཀུན་འགྲོ་བ་ནམ་མཁའ་ལྟ་བུ་སྟེ། རབ་ཏུ་འོད་གསལ་བའི་ཕྱིར་རོ་ཞེས་གསུངས་སོ། །
དོན་དམ་པ་དེ་ལྟར་ཡིན་ན་ཀུན་རྫོབ་ཙམ་དུ་ཇི་ལྟར་བལྟ་སྙམ་པ་ལ། དངོས་པོ་ཐམས་ཅད་
མི་རྟག་པས་ན་ཅི་ལ་ཡང་མི་ཆགས་པའི་འདུ་ཤེས་བསྒོམ་པར་བྱའོ་ཞེས་གསུངས་ཏེ། རྒྱུ་
དང་རྐྱེན་གྱིས་བསྐྱེད་པའི་དངོས་པོ་ཐམས་ཅད་སྐད་ཅིག་མ་སྟེ། སེམས་ཅན་མི་གནས་པར་
འགྱུར་ཞིང་འཕོ་བས་ན་མི་རྟག་པའོ། །དེའི་ཕྱིར་འདོད་པའི་ཡོན་ཏན་གང་ཅི་ཡང་རུང་བ་
ལ་བྱང་ཆུབ་སེམས་དཔའི་སེམས་མི་ཆགས་པར་དེའི་རང་བཞིན་སྟོང་པ་ཞི་བའི་བདག་
ཉིད་ཅན་དུ་བསྒོམ་པར་བྱ་སྟེ། དེ་ཡང་མྱ་ངན་ལས་འདས་པ་ལས། ཀྱེ་མ་འདུས་བྱས་རྣམས་
མི་རྟག །སྐྱེ་ཞིང་འཇིག་པའི་ཆོས་ཅན་ཡིན། །སྐྱེས་ནས་འཇིག་པར་འགྱུར་བས་ན། །དེ་བས་
༤29



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མྱུར་དུ་ཞི་བ་བདེ། །ཞེས་གསུངས་སོ། །
སེམས་དེའི་རང་བཞིན་ཇི་ལྟ་བ་བཞིན་དུ་རྟོགས་ན་ཅིར་འགྱུར་སྙམ་པ་ལ། སེམས་
རྟོགས་ན་ཡེ་ཤེས་ཡིན་པས་སངས་རྒྱས་གཞན་དུ་མི་བཙལ་བའི་འདུ་ཤེས་རབ་ཏུ་བསྒོམ་
པར་བྱའོ་ཞེས་གསུངས་ཏེ། གོང་དུ་གསུངས་པ་ལྟ་བུའི་སེམས་རང་བཞིན་གྱིས་འོད་
གསལ་བའི་བདག་ཉིད་ཇི་ལྟ་བ་བཞིན་དུ་ཤེས་པའི་ཡེ་ཤེས་དེ་ཉིད་ལས་སངས་རྒྱས་ཞེས་
ཐ་སྙད་ཉེ་བར་བཏགས་ཀྱི། དེ་ལས་གཞན་དུ་སངས་རྒྱས་རྙེད་པར་མི་འགྱུར་ཏེ། དེ་ལྟར་
ཡང་རྡོ་རྗེ་གཅོད་པ་ལས། གང་གིས་ང་ལ་གཟུགས་སུ་མཐོང་། །གང་གིས་ང་ལ་སྒྲར་ཤེས་
པ། །ལོག་པར་སྤོང་བར་ཤེས་པ་སྟེ། །སྐྱེ་བོ་དེ་ཡིས་ང་མི་མཐོང་
། །སངས་རྒྱས་རྣམས་ནི་
ཆོས་ཉིད་ལྟ། །འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་ཤེས་པར་བྱ་མིན་པས། །དེ་དག་
རྣམ་པར་ཤེས་མི་ནུས། །ཞེས་གསུངས་པ་དང༌། ལང་ཀར་གཤེགས་པ་ལས། རྟོག་པ་
སྤངས་པའི་སེམས་ཉིད་ནི། །ཡིད་ཀྱི་རྣམ་ཤེས་བཟློག་པ་སྟེ། །ཆོས་རྣམས་ཐམས་ཅད་ཤེས་
པའི་ཕྱིར། །སེམས་ནི་སངས་རྒྱས་ཞེས་ངས་འཆད། །ཅེས་གསུངས་སོ། །
དོན་བསྡུས་པ་ལ་དགའ་བ་རྣམས་ཀྱི་ཕྱིར། བཅོམ་ལྡན་འདས་ཀྱིས་ཚིགས་སུ་
བཅད་པ་དེ་བཀའ་སྩལ་པ། ཆོས་རྣམས་རང་བཞིན་རྣམ་དག་པས། །དངོས་པོ་མེད་པའི་
འདུ་ཤེས་བསྒོམ། །བྱང་ཆུབ་སེམས་དང་རབ་ལྡན་པས། །སྙིང་རྗེ་ཆེན་པོའི་འདུ་ཤེས་
བསྒོམ། །རང་བཞིན་མི་དམིགས་འོད་གསལ་བས། །མི་དམིགས་པ་ཡི་འདུ་ཤེས་བསྒོམ། །
དངོས་པོ་ཐམས་ཅད་མི་རྟག་པས། །དངོས་པོ་ཅི་ལའང་མི་ཆགས་བསྒོམ། །སེམས་ནི་ཡེ་
ཤེས་འབྱུང་བའི་རྒྱུ། །སངས་རྒྱས་གཞན་དུ་མ་ཚོལ་ཅིག །ཅེས་གསུངས་ཏེ། ཆོས་ཐམས་
ཅད་རང་བཞིན་གྱིས་རྣམ་པར་དག་པའི་ཕྱིར། དངོས་པོའི་མཚན་ཉིད་དུ་ཡོད་དེ། མ་བྱང་
བ་དངོས་པོར་འདུ་ཤེས་བསྐྱེད་པ་ནི་སྐྱེས་བུ་གླེན་པ་གང་ཞིག་སྨིག་རྒྱུའི་ཆུ་ལ་ཁྲུས་བྱ་བ་
30



འཕགས་པ་འདའ་ཀ་ཡེ་ཤེས་ཀྱི་མདོའི་རྣམ་པར་བཤད་པ།
དང་། བཏུང་བར་འདོད་པ་བཞིན་ཏེ། བྱང་ཆུབ་སེམས་དཔས་དེ་ལྟར་མི་བལྟའོ། །
དེ་ལྟར་ཡང་ལང་ཀར་གཤེགས་པ་ལས། སེམས་སླུ་བ་ཡི་སྨིག་རྒྱུ་ལ། །ཇི་ལྟར་
དཔྱིད་ཀ་གཡོ་བ་ནི། །རི་དྭགས་རྣམས་ནི་ཆུ་འཛིན་ཏེ། །དེ་ལ་དངོས་པོ་ཡོད་པ་མིན། །ཞེས་
གསུངས་པ་ལྟ་བུའོ། །དོན་དམ་པར་ན་བྱང་ཆུབ་ཀྱི་སེམས་གདོད་མ་ནས་མ་སྐྱེས་པའི་ཕྱིར་
དེ་ལྟར་མ་རྟོགས་པའི་འགྲོ་བ་རྣམས་ལ་སྒྱུ་མའི་སྐྱེས་བུ་ལ་སྒྱུ་མའི་སྐྱེས་བུ་གཞན་གཉིས་པ་
སྙིང་རྗེ་བསྐྱེད་པ་ལྟར་སྙིང་རྗེ་ཆེན་པོ་བསྒོམ་པར་བྱ་སྟེ༑ དེ་ལྟར་ཡང་ལང་ཀར་གཤེགས་པ་
ལས། །རྩྭ་དང་ཤིང་དང་གྱོ་མོ་ལས། །སྒྱུ་མ་རྣམ་པར་མཛེས་གྱུར་ཀྱང་། །སྒྱུ་མ་དེ་ནི་མེད་པ་
།ཆོས་ཀྱི་རང་བཞིན་དེ་བཞིན་ནོ། །ཞེས་གསུངས་ཏེ། དེ་ལྟར་བསྒོམས་ན་དམིགས་པ་
མེད་པའི་སྙིང་རྗེ་སྐྱེ་སྟེ། སྙིང་རྗེའི་མཆོག་ཡིན་ནོ། །
དེ་ནི་རང་བཞིན་གྱིས་གསལ་བས་ནམ་མཁའ་ལྟར་དམིགས་སུ་མེད་པའི་ཕྱིར་རང་
གི་རྣམ་པར་རྟོག་པ་ཙམ་ལས་ལོགས་ན་གྲུབ་པའི་དངོས་པོ་མེད་པ་བཞིན་དུ་བྱིས་པ་རྨོངས་
པ་རྣམས་མོ་གཤམ་གྱི་བུ་དང་། རྨི་ལམ་ལྟ་བུ་ལ་འདོད་ཆགས་པ་ལྟར་བྱང་ཆུབ་སེམས་དཔས་
ཞེན་པའི་ཆགས་པ་མི་སྐྱེད་དོ། །དེ་ཡང་ལང་ཀར་གཤེགས་པ་ལས། །རྣམ་པར་རྟོག་ལས་གུད་
ན་ནི། །འདུས་བྱས་འདུས་མ་བྱས་མེད་ན། །རྨི་ལམ་མོ་གཤམ་བུ་བཞིན་དུ། །བྱིས་པ་ཕྱོགས་
བསླད་འཛིན་པར་བྱེད། །ཅེས་གསུངས་སོ། །སེམས་རྣམ་པར་རྟོག་པའི་དྲི་མ་དག་པ་ཉིད་
ཡང་དག་པའི་ཡེ་ཤེས་ཞེས་བྱ་སྟེ། དེ་ཉིད་སངས་རྒྱས་ཞེས་བྱ་ཡི། །མཚན་དང་དཔེ་བྱད་
ཀྱིས་བརྒྱན་པའི། །གཟུགས་ཀྱི་སྐུ་ནི་དེ་ལྟ་མ་ཡིན་ནོ། །དེ་ལྟར་ལང་ཀར་གཤེགས་པ་
ལས། །མངོན་པར་འདུ་བྱེད་མཚན་རྣམས་ཀྱིས། །སངས་རྒྱས་མཚན་ལྡན་མ་ཡིན་ཏེ། །དེ་
དག་འཁོར་ལོས་སྒྱུར་ཡིན་བསྟན། །དེས་ནི་སངས་རྒྱས་མི་བརྗོད་དོ། །སངས་རྒྱས་མཚན་
ནི་ཡེ་ཤེས་ཏེ། །ལྟ་བའི་ཉེས་པ་རྣམ་སྤངས་པ། །སོ་སོ་རང་རིག་ལྟ་བ་རྟོགས། །ཉེས་པ་སོ་
31ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོར་རྣམ་འཇོམས་པའོ། །ཞེས་གསུངས་སོ། །
འོ་ན་སངས་རྒྱས་དེས་འགྲོ་བའི་དོན་ཇི་ལྟར་མཛད་སྙམ་པ་ལ། དེ་ཡང་ལང་ཀར་
གཤེགས་པ་ལས། ཉི་མ་ཟླ་བ་མེ་ཡི་འོད། །དེ་བཞིན་འབྱུང་བ་ནོར་བུ་རྣམས། །རྣམ་པར་
མི་རྟོག་ཤིན་ཏུ་འབྱུང་། །དེ་བཞིན་སངས་རྒྱས་སངས་རྒྱས་ཉིད། །ཅེས་གསུངས་པ་ལྟ་བུའོ།
།མཇུག་བསྡུ་བའི་ཕྱིར། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། བྱང་
ཆུབ་སེམས་དཔའ་ནམ་མཁའི་སྙིང་པོ་ལ་སོགས་པ་འཁོར་ཐམས་ཅད་རབ་ཏུ་དགའ་ནས་
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་ཞེས་པ་གོ་སླ་བས་མ་བཤད་
དོ། །
ཤེས་རབ་དང་ལྡན་གང་དག་ཅིག །འཁོར་གྱི་རྒྱ་མཚོ་སྐད་ཅིག་གིས། །སྒྲོལ་བྱེད་
མདོ་སྡེ་འདི་བཤད་པས། །འགྲོ་ཀུན་རང་སེམས་རྟོགས་པར་ཤོག འཕགས་པ་འདའ་ཀ་ཡེ་
ཤེས་ཀྱི་མདོའི་རྣམ་པར་བཤད་པ། སློབ་དཔོན་པྲཛྙཱ་ས་མུ་དྲས་མཛད་པ་རྫོགས་སོ།། །།
32ལ



༄༅། །འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་
ཆེན་པོའི་མདོའི་འགྲེལ་པ།
སློབ་དཔོན་ཞི་བ་ལྷ།
རྒྱ་གར་སྐད་དུ། ཨཱ་ཨ་ཏི་ཛྙཱ་ན་མ་ཧཱ་ཡཱ་ན་སཱུ་ཏྲ་པྲྀཏྟི། བོད་སྐད་དུ༔ འཕགས་པ་འདའ་
ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོའི་འགྲེལ་པ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། །རང་གཞན་དོན་གྲུབ་དྲི་མེད་བློ་ལྡན་པ། །སྐུ་གཉིས་
ལྡན་པའི་འདྲེན་པ་དེ་ལ་ཕྱག་འཚལ་ནས། །ཆོས་ཉིད་དོན་གསལ་འདའ་ཀ་ཡེ་ཤེས་ཀྱི། །དོན་
གསལ་ཕྱིར་ནི་འབད་པ་ཆེན་པོ་བྱ། །
འདི་སྐད་བདག་གིས་ཐོས་པའི་དུས་གཅིག་ན་ཞེས་བྱ་བ་ལ་སོགས་པ་གསུངས་ཏེ།
དེ་ལ་ཉན་ཐོས་པ་ཁ་ཅིག་གིས་ལོག་པར་རྟོག་པ་བསལ་བའི་ཆེད་དུ་ཚིག་གི་ཆ་རྣམ་པ་བཞི་
དང་ལྡན་པར་བཤད་པའོ། །བཅོམ་ལྡན་འདས་འོག་མིན་ལྷའི་རྒྱལ་པོའི་ཁང་བཟངས་ན་
བཞུགས་ཏེ་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་ནི་ཉོན་མོངས་པ་དང་
ཉེ་བའི་ཉོན་མོངས་པ་ཐམས་ཅད་བཅོམ་པས་སོ། །ལྡན་པ་ནི་ཡོན་ཏན་དྲུག་དང་ལྡན་པས་
སོ། །འདས་པ་ནི་འཁོར་བ་དང་མྱ་ངན་ལས་འདས་པ་གཉིས་ཀ་ལ་མི་གནས་པ་སྟེ། མངོན་
ལ33



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་རྟོགས་པ་ལས་ཀྱང་། ཚུ་རོལ་ཕ་རོལ་མཐའ་ལ་མིན། །དེ་དག་བར་ན་མི་གནས་ཤིང་། །
དུས་རྣམས་མཉམ་པ་ཉིད་ཤེས་པས། །ཞེས་བཤད། ཡང་། འཁོར་བ་དང་ནི་མྱ་ངན་འདས། །
འདི་གཉིས་ཡོད་པ་མ་ཡིན་ཏེ། །འཁོར་བ་ཡོངས་སུ་ཤེས་པ་ལ། །མྱ་ངན་འདས་ཞེས་བརྗོད་
པ་ཡིན། །ཞེས་གསུངས་པས་ན་བཅོམ་ལྡན་འདས་སོ། །
ཁ་ཅིག་ནི། མ་རིག་གཉིད་ལས་སངས་ཕྱིར་དང་། །བློ་རྒྱས་ཕྱིར་ན་སངས་རྒྱས་ཞེས་
པ་དང་ཡང་མཚུངས་སོ། །ཡང་ན་བཅོམ་པ་ནི་བདུད་ལ་སོགས་པ་བཞི་བཅོམ་པའམ། ལྡན་
པ་ཡོན་ཏན་དང་ལྡན་པས་སོ། །དེས་སྟོན་པ་བཤད་ནས་གནས་ནི་འོག་མིན་ཅེས་པས་ཏེ།
འོག་མིན་གྱི་གནས་སྟུག་པོ་བཀོད་པའི་ཞིང་ཁམས་དེ་ལས་ལྷའི་རྒྱལ་པོ་རྟོག་པ་དང་བྲལ་
བའི་ལྷ་བཞུགས་པས་ན་དེའི་ཁང་བཟངས་སོ། །བཞུགས་པའི་སྤྱོད་ལམ་གྱིས་སོ། །
ཡང་ན་མཉམ་པར་གཞག་པས་ཞེས་འཆད་དོ། །ཆོས་སྟོན་པ་དང་རྣམ་པར་དཀར་
བའི་ཆོས་གཞན་སྟོན་པ་ལ་ཞུ་བ་པོ་རྟེན་གྱི་གང་ཟག་བསྟན་པའི་ཕྱིར་ཡང་དེའི་ཚེ་བྱང་ཆུབ་
སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོས་སོ། །དེ་ལ་སྟོན་པ་དག་པ་བཅོམ་
ལྡན་འདས་ལོངས་སྤྱོད་རྫོགས་པའི་སྐུ་དང་ལྡན་པས་གནས་འོག་མིན་དུ་ཞུ་བ་པོ་དག་པ་
བྱང་ཆུབ་སེམས་དཔས་ཞུས་པས་དེ་ཁོ་ན་ཉིད་ཟུང་འཇུག་ལ་སོགས་པ་སྔགས་ཀྱི་དོན་དུ་
འགྲེལ་པ་ཡང་ཡོད་དོ། །ཞུས་པའི་ཚིག་ནི་བཙུན་པ་བཅོམ་ལྡན་འདས་ལ་བྱང་ཆུབ་སེམས་
དཔའ་ནམ་འཆི་ཀ་མའི་སེམས་ཇི་ལྟར་བལྟ་བར་བགྱི་ཞེས་གསོལ་པ་དང་ཞེས་བྱ་བ་སྨོས་
ཏེ། དེ་ལ་བཅོམ་ལྡན་འདས་ལ་སོགས་པ་ཧ་ཅང་སྤྲོས་པས་ཆོག་གོ། །བྱང་ཆུབ་སེམས་དཔའ་
ཞེས་པ་ནི། བྱང་ཆུབ་ནམ་མཁའི་མཚན་ཉིད་དེ། །རྟོག་པ་ཐམས་ཅད་སྤངས་ཕྱིར་རོ། །
ཞེས་བཤད་པ་ནས། གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །རྒྱལ་བ་རྣམས་ཀྱི་ཐེག་
ཆེན་མཆོག་ལ་ཞུགས་པ་དང་། །གོ་ཆ་ཆེན་པོ་བགོས་ཤིང་བདུད་ཀྱི་སྒྱུ་འདུལ་བ། །དེ་ཡི་
34



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོའི་འགྲེལ་པ།
ཕྱིར་ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་གསུངས་པས་ཆེན་པོའི་དོན་ཡང་དེ་
ཡིན་ཏེ། སེམས་ཅན་གྱི་དོན་ལ་དཔའ་བས་སོ་ཞེས་ཀྱང་བཤད། འཕགས་པ་ནི་ལས་དང་
ཉོན་མོངས་པ་ལས་རིང་དུ་གྱུར་པས་འཕགས་པ་སྟེ། རྟེན་ཅིང་འབྲེལ་བར་འབྱུང་བའི་
རྩིབས་བཅོམ་པས་སོ། །དེས་ན་ཨདྷཏ་ཀྱི་སྒྲ་ལས་བཤད་དོ། །
མིང་གིས་མཚོན་ནས་ནམ་མཁའི་སྙིང་པོས་
སྙིང་པོས་ཆོས་རྟགས་ཀྱི་ཕྱག་རྒྱ་བཞི་ཡིས་རྒྱས་
ཐེབས་པའི་སེམས་ཅན་གྱི་ནམ་འཆི་བ་སྟེ། མི་རྟག་པར་གྱུར་པས་རྟེན་ཅིང་འབྲེལ་བར་
འབྱུང་བ་ཡན་ལག་བཅུ་གཉིས་སུ་འཁོར་བའི་སེམས་ཅན་དེ་མི་རྟག་པ་སྟེ། སྲོག་འཇོམས་
པ་འཆི་ཀ་མ་རྒྱལ་པོ་ལ་གདམས་པའི་མདོ་ལ་སོགས་པ་ལས་འབྱུང་བའི་དུས་སུ་སེམས་ཇི་
ལྟར་བལྟ་བར་བྱ་ཞེས་ཞུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ནམ་མཁའི་སྙིང་
པོ་ཁྱོད་ཀྱིས་ང་ལ་ཞུས་པ་དེ་ལེགས་ཏེ་ཡིད་དང་བའི་སྒོ་ནས་ཉོན་ཅིག །ངས་ལེགས་པར་
བཤད་པར་བྱ་ཡི་ཞེས་བཀའ་སྩལ་ཏེ། ཐོག་མ་ནས་རང་གི་སེམས་མ་རྟོགས་པས་འཁོར་
བར་འཁྱམ་པས་ན་དེ་ལ་སྐྱེ་རྒ་ན་འཆི་རྣམས་དང་བྲལ་བ་མི་སྲིད་དོ། །
རྟེན་ཅིང་འབྲེལ་པའི་ཆོས་ལས་མ་འདས་པའི་ཕྱིར་རོ། །དེའི་ཕྱིར་ན་སྐྱེ་རྒ་ན་འཆི་
དང་འབྲལ་བར་འདོད་པས་འདའ་ཀའི་ཡེ་ཤེས་ལྷུན་གྱིས་གྲུབ་པ་སྤྲོས་པ་དང་བྲལ་བ་དེ་
བསྒོམ་པར་བྱའོ། །དུས་ལས་མཚོན་ནས་ནམ་འཆི་ཀ་མའི་བསྒོམ་པར་བྱའོ། །
དེ་ཡང་། བྱ་བ་སྒྲུབ་པར་བྱེད་པ་ལ། །བརྟུན་པས་འགྲུབ་པས་སྐྱེས་བུ་དང་། །མགོ་
ལ་མེ་ཤོར་ཇི་བཞིན་ནོ། །ཞེས་གསུངས་པས་རབ་ཏུ་བསྒོམ་པར་བྱའོ་ཞེས་གང་བསྒོམ་པའི་
དངོས་པོ་དང་བཅས་པས་བསྟན་ནས། དེ་ནི་དེ་དག་གི་ངོ་བོ་ཉིད་སྤྲོས་པ་དང་བཅས་པ་འཆད་
པར་འདོད་ནས་དྲི་བས་འདའ་ཀ་མའི་ཡེ་ཤེས་ཞེས་བྱ་བ་དེ་གང་ཞེ་ན་ཞེས་དྲིས་པ་དང་། དེ་ལ་
ཞེས་ཡུལ་དུ་བྱས་ཏེ་ཡེ་ཤེས་བསྒོམ་པ་དེའོ། །ཇི་ལྟར་བསྒོམ་ན། ཆོས་ཐམས་ཅད་རང་
35ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་གྱིས་རྣམ་པར་དག་པས་ན་དངོས་པོ་མེད་པའི་འདུ་ཤེས་རབ་ཏུ་བསྒོམ་པར་བྱའོ་
ཞེས་བྱ་བ་ནི། ཆོས་ཐམས་ཅད་ཅེས་པ་ནི་གྲངས་དང་དངོས་པོའི་ཐམས་ཅད་དེ་མ་ལུས་
པའོ། །ཆོས་ནི་མཚན་ཉིད་འཛིན་ཕྱིར་ཆོས་ཞེས་བྱ་ཞེས་གསུངས་པས་ཁྱབ་པར་བྱ་བའི་
ཁྱབ་བྱ་ལ་མ་ཁྱབ་པ་མེད་པས་ན་ཆོས་ཐམས་ཅད་རང་བཞིན་ནམ་ངོ་བོ་ཉིད་ཀྱིས་རྣམ་པར་
དག་པ་སྟེ། དཀོན་བརྩེགས་ལས། ཆོས་རྣམས་ཐམས་ཅད་དག་པ་སྟེ། །ཉེས་སྐྱོན་ལ་སོགས་
དམིགས་པ་མེད། །དེ་བས་རང་བཞིན་ངོ་བོ་ལ། །དངོས་སོགས་འཛིན་པ་ག་ལ་སྲིད། །ཅེས་
གསུངས་པས་ན་རང་དང་སྤྱིའི་ཆོས་དེ་ཐམས་ཅད་དངོས་པོ་མེད་པས་དོན་ངོ་བོ་ཉིད་ཀྱིས་
སྟོང་པ་བརྗོད་དུ་མེད་པའི་གསལ་སྣང་ངོ་བོ་ཉིད་ལས་འདས་པར་བཤད་དོ། །
དེའི་ཕྱིར་ན། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་
མཁའ་ཇི་ལྟར་མཐོང་སྟེ་དོན་འདི་བརྟག་པར་བགྱི། །དེ་ལྟར་ཆོས་མཐོང་བ་ཡང་དེ་བཞིན་
གཤེགས་པས་བསྟན། །ཅེས་དཔེ་དོན་སྦྱར་བ་ཡང་ཡང་བཤད་དོ། །དེས་དངོས་པོ་དོན་
དམ་མཚན་ཉིད་ལ་གནས་པ་བཤད་ནས་གང་ཟག་ལ་ལྟོས་པ་བསྟན་པའི་ཕྱིར་ཀུན་རྫོབ་རྒྱ་
ཚད་མེད་པ་བསྟན་པའི་ཕྱིར་ཀུན་རྫོབ་ལ་རྒྱུ་འབྲས་ལ་གནོད་པ་མེད་པ་སྤང་བའི་ཕྱིར།
ཆོས་ཐམས་ཅད་བྱང་ཆུབ་སེམས་སུ་འདུས་པས་ན་སྙིང་རྗེ་ཆེན་པོའི་འདུ་ཤེས་རབ་ཏུ་
བསྒོམ་པར་བྱའོ་ཞེས་བྱ་བ་གསུངས་ཏེ། གང་ཟག་ཤེས་རབ་ཤས་ཆུང་བ་བློ་ཐ་མ་ལ་བསླབ་
པ་རྣམས་ལ་ལྟོས་ནས་སྣང་བ་འདི་མེད་པ་མ་ཡིན་ཏེ། ཆོས་ཐམས་ཅད་ཀྱི་རྩ་བ་གཞན་
ལས་མི་གནོད་པས་ཁྱད་པར་དུ་བྱ་བར་ཐེག་པ་རྣམ་གཉིས་ཀྱང་ཁས་ལེན་པར་སྣང་ན་དེ་
ལས་འདི་རབ་ཏུ་མི་གནས་པ་དོན་གསལ་སྟོང་པར་གནས་པས་ན། སྟོང་པ་ཁོ་ན་ཡང་མིན་
ཏེ། སྟོང་ཉིད་སྙིང་རྗེའི་སྙིང་པོ་ཅན། །ཞེས་བཤད།
ཐེག་པ་གོང་མ་རྣམས་མི་གནོད་པ་ཙམ་ཡོད་པ་མིན་ཏེ། ཕན་འདོགས་དང་བཅས་པ་
36



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོའི་འགྲེལ་པ།
གནས་པས་ཐེག་པ་རིན་ཆེན་གསལ་ལས་ཀྱང་། བྱང་ཆུབ་སེམས་ལ་རབ་གནས་པ། །སྟོང་
ཉིད་ལ་སོགས་ཐག་མི་རིང་། །ཐབས་དང་ཤེས་རབ་ཟུང་འབྲེལ་ན། །སྤྱོད་ཚུལ་གང་ལྟང་
གནས་ཀྱང་སྟེ། །ཁོ་ན་ཉིད་ལ་འགྱུར་བ་མེད། །ཅེས་གསུངས་པ་དང་། དབུ་མ་དེ་ཁོ་ན་
ཉིད་ལས། སྙིང་རྗེའི་ཡུལ་དུ་སེམས་ཅན་ཏེ། །དེ་རྒྱུ་བྱང་ཆུབ་སེམས་ལས་བྱུང་། །ཞེས་པས་
ན་འགལ་བ་མེད་པ་དང་། བསླབ་བཏུས་ལས་ཀྱང་། བྱང་ཆུབ་ཏུ་ཡང་བློ་བརྟན་བྱ། །ཞེས་
གསུངས་པས་ན་གང་མཐའ་གཉིས་སུ་མི་ལྟུང་བར་བྱ་བའི་ཆེད་དུ་གསུངས་སོ། །དེའི་ཕྱིར་ན་
སྔོན་གྱི་སློབ་དཔོན་རྣམས་ཀྱང་མཐའ་གཉིས་ལས་མ་ལྟོས་པས་
པ་ལྟོས་པས་འཇུག་པར་བྱ་ཞེས་
གསུངས་སོ། །དེས་ན་ཚིག་དོན་ནི་རྟོགས་སླ་བས་ཧ་ཅང་མ་སྤྲོས་སོ། །དེས་ཚོད་ལྟ་ལ་
སོགས་པ་རྣམ་པར་བཀག་ནས།
ད་ནི་དངོས་ཀྱི་དོན་སྣང་བ་ཐམས་ཅད་ཀྱི་རིགས་དོན་ལ་བསྒོམ་པ་འཆད་པ་ནི།
ཆོས་ཐམས་ཅད་རང་བཞིན་གྱིས་འོད་གསལ་བས་ན་མི་དམིགས་པའི་འདུ་ཤེས་བསྒོམ་
པར་བྱའོ་ཞེས་བསྟན་པ་སྟེ། དེ་ཡང་རང་ལ་སྣང་བའི་ཆོས་འདི་ཐམས་ཅད་ངོ་བོ་ཉིད་ལ་
རྟོག་པ་དང་བྲལ་བས་སྒྲིབ་བྱེད་མེད་དེ། དཔེར་ན་ནམ་མཁའ་རང་བཞིན་གྱིས་དག་པ་
བཞིན་ནོ། །དེ་བས་ན་ཆོས་ཐམས་ཅད་འོད་གསལ་བ་སྟེ། དཔེར་ན་ཉི་མའི་འོད་ཟེར་
བཞིན་ནོ། །དེ་ལ་ཁ་ཅིག་ན་རེ་ཁྱེད་ཀྱི་དཔེ་ལ་གནོད་པ་ཡོད་དེ། ནམ་མཁའ་དག་པ་ལ་ཉི་
མ་སྣང་བ་ལ་འོད་ཟེར་གསལ་ཀྱང་སྤྲིན་ལ་སོགས་པས་སྒྲིབ་གཡོགས་ཡོད་ན་མི་གསལ་བ་
བཞིན་དཔེར་མ་གྲུབ་སྟེ། གནོད་དོ་ཞེ་ན། དེས་མི་གནོད་དེ། ཉི་མའི་འོད་ཟེར་ལ་ནི་ནམ་
ཡང་སྒྲིབ་གཡོགས་ཡོད་པས་མི་གསལ་བ་དང་མེད་པས་གསལ་བ་ལ་སོགས་པ་དང་སྟེ་སྤྱི་
སེམས་ཅན་གྱི་སྣང་བ་ལ་སྣང་བའི་ཕྱིར་རོ། །དེས་ན་ཆོས་རྣམས་ཀྱི་རང་བཞིན་ལ་འོད་
གསལ་བ་སྒྲིབ་པ་མེད་པ་དང་། མི་གསལ་བ་སྒྲིབ་བཅས་མེད་པས་ན་སེམས་ཅན
པས་ཅན་གྱི་སྣང་
~37



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ལ་ཡིན་ཏེ། ཉོན་མོངས་པའི་སྒྲིབ་པ་ལ་སོགས་པ་གསལ་བས་ཀྱང་ཆོས་ཀྱི་ངོ་བོ་ཉིད་ལ་
གསལ་བ་མེད་ལ། སྒྲིབ་པས་མི་གསལ་བ་མེད་པར། ཡང་དབུ་མ་རིགས་པ་བརྟག་པ་ལས།
ཆོས་ཀྱི་དངོས་པོ་གནས་པ་ལ། །དུས་དང་ཆེ་ཆུང་གསལ་མི་གསལ། །འ བྱེད་པར་གྱུར་
པའི་གང་ཟག་དེ། །ང་ཡི་འཁོར་དུ་ཇི་སྟེ་རིགས། །དེ་བས་འོད་གསལ་སྟོང་པ་ཡིན། །ཞེས་
བཤད་དོ། །དེས་ན་དངོས་པོ་ལ་དམིགས་པ་མེད་པ་སྣང་ཙམ་ཉིད་ན་སྟོང་པས་ན་ཡུལ་མི་
དམིགས་ཏེ་འཛིན་པའི་ཤེས་པ་མི་དམིགས་པས་ན་དམིགས་བྱ་དམིགས་བྱེད་གཉིས་ཀ་ལ།
གྲུབ་པ་གནས་མེད་པའི་ཕྱིར་མི་དམིགས་པའི་འདུ་ཤེས་རབ་ཏུ་བསྒོམ་པར་བྱའོ། །
དེ་ཡང་སྐབས་ཀྱི་ཚིག་གི་བསྒོམ་པའི་དངོས་པོ་དེས་འཆི་ཀ་མའི་ཚེ་ཞེས་ཐམས་ཅད་ལ་
སྦྱར་བར་རིག་པར་བྱའོ། །འོ་ན་གལ་ཏེ་འཆི་ཁ་ཁོ་ན་བསྒོམ་གྱི་གཞན་དུ་མ་ཡིན་ནམ་ཞེ་ན།
དེའི་རྒོལ་བ་ལ་སྐབས་མེད་དེ། འཆི་ཁ་ཞེས་པ་ནི་དངོས་པོ་དང་དུས་ལ་ངེས་པར་གཟུང་བ་
མེད་དེ། དབུ་མ་སྒྲུབ་པ་ཆེན་པོ་ལས། མི་རྟག་འགྱུར་ལ་གནས་དང་དུས། །གང་འདི་ཡོད་
པར་ངས་མ་མཐོང་། །དེ་བས་སྐྱེས་པ་ཁོ་ན་ནས། །འཆི་བདག་ཁ་ན་གནས་པ་ཡིན། །ཞེས་
སློབ་དཔོན་ཀླུ་སྒྲུབ་ཀྱིས་གསུངས་པ་དང་། ནམ་ཞིག་སངས་རྒྱས་མ་གཏོགས་པར། །མི་
རྟག་ལ་སོགས་གནས་པ་ཡིན། །ཞེས་པ་དང་། ཡང་སློབ་དཔོན་ཀླུ་སྒྲུབ་ཀྱིས་རང་ལ་འཆི་
བའི་དུས་ངེས་པ་མེད་པས་ཐར་པའི་དོན་དུ་འབད་པ་ནི་བརྩོན་འགྲུས་ཆེན་པོ་དང་ལྡན་
པས་བྱའོ་ཞེས་གསུངས་པས་ན་འཆི་ཁ་མ་ཞེས་རྒྱལ་པོ་ལ་གདམས་པའི་མདོ་སོགས་ནི་
དཔེ་ཙམ་ཡིན་ཏེ་སྐྱེས་ནས་འཆི་ཁ་མ་ཡིན་པའི་ཕྱིར་རོ་ཞེས་འཆད་དོ། །ཁ་ཅིག་ནི་རྒོལ་བ་
ལ་འདོད་པས་སྒྲུབ་པ་ཡང་སྣང་སྟེ། བསྒོམ་པ་ལ་འཆི་ཁར་བསྒོམ་ལ་ཡང་རྟོག་པ་མེད་ཅེས་
འཆད་དོ། །
འདི་ནི་ངན་ཏེ་འཆི་ཁའི་གནས་སྐབས་ན་སྡུག་བསྔལ་གྱི་ཚོར་བ་ལ་སོགས་པས་
ལ38ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོའི་འགྲེལ་པ།
གཟིར་བས་སྐབས་སུ་སེམས་ལ་ཏིང་ངེ་འཛིན་མི་སྐྱེ་བ་མེད། ཐེག་པ་ཆེ་ལ་ཞུགས་པ་སྟེ། །ཇི་
སྲིད་གསོན་པར་ལས་གྲུབ་ནས། །འཆི་བའི་དུས་སུ་དགའ་བས་འགྲོ། །ཞེས་གསུངས་པས་ན་
འཆི་ཁ་མ་ནི་སྐྱེས་ཙམ་ཉིད་ན་འཆི་ཁ་མར་གནས་པ་ཡིན་ནོ་ཞེས་འཆད་པ་བཟང་ངོ་། །རང་ནི་
རང་བཞིན་གྱིས་སྟོང་པའམ། གནས་པའི་དོན་བཤད་ནས་རེ་ཞིག་ཕྱི་ནང་གི་ཉེ་དུ་དང་ནོར་
རྫས་ལ་སོགས་པ་ལ་ཡང་ཆགས་པར་མི་རིགས་པར་སྟོན་པ་ནི། དངོས་པོ་ཐམས་ཅད་མི་
རྟག་པས་ན་ཅི་ལ་ཡང་མི་ཆགས་པའི་འདུ་ཤེས་རབ་ཏུ་བསྒོམ་པར་བྱའོ་ཞེས་བྱ་བ་ལ་སོགས་
པ་གསུངས་ཏེ། དེ་ལ་དངོས་པོ་ནི་ཕྱིར་བརྟེན་པར་སྣང་བ་ཐམས་ཅད་དང་། ནང་གཡོ་བར་
སྣང་བ་སྣོད་བཅུད་ཐམས་ཅད་ཀྱང་མི་རྟག་སྟེ། འདུས་བྱས་ཐམས་ཅད་མི་རྟག་པ། །ཞེས་པ་
དང༌
། དངོས་པོ་ལ་སོགས་རྟག་པར་ངས་མ་མཐོང་
། །དེ་བས་ཆགས་པའི་བློ་མ་འཇུག །
པ་དང་། སྐབས་དང་སྦྱར་ན་དབུ་མ་རིགས་པ་བརྟག་པ་ལས། གང་ལ་ཆགས་པ་དེ་
ཉིད་སྤངས། །དེས་ནི་འཆིང་བར་འགྱུར་བའི་ཕྱིར། །ཁྱད་པར་བུ་དང་བུ་མོ་སོབ།ས། །སྤང་
བའི་ཡུལ་དུ་བྱ་བར་རིགས། །ཞེས་བཤད་པས་ན། གནས་སྐབས་བརྗེ་བས་ན་དེ་ལ་ཆགས་
པའི་གནས་མེད་པས་ནམ་ཡང་ཆགས་པར་མི་བྱ་སྟེ། དེའི་གནས་སྐབས་ནི་མི་རྟག་པའི་
རྣམ་པར་ངོ་བོ་ཉིད་ལ་གནས་པས་བྱ་བ་མེད་དེ། དེས་ན་ཆགས་པ་མེད་དེ། ནང་སེམས་
ཅན་དང་། ཕྱི་ཡོ་བྱད་ལ་ཡང་ཆགས་པ་མེད་པར་བྱའོ་ཞེས་བསྟན་པའི་དོན་ཏོ། །
དེ་ཡང་བློ་རབ་འབྲིང་གི་བྱེ་བྲག་གིས་གཞན་ལ་བཏང་བ་མི་དམིགས་པས་ཟིན་པའི་
མ་ཆགས་པ་དང་། དངོས་པོ་ལ་མ་ཆགས་ཀྱང་དེའི་འདོད་པའི་ཡུལ་ལ་ཆགས་པ་དང་མ་
ཆགས་པ་འདྲ་ཡང་དམིགས་མེད་ཀྱི་རྒྱས་མ་ཐེབས་པས་མ་བྲལ་བའི་བློ་ཅན་གྱིས་རིམ་པ་
བཞིན་བློ་ལ་སྣང་བར་མཁས་པས་བཤད་པས་ན་འདིར་ནི་དངོས་པོ་ཡུལ་གང་ཟག་ཐམས་
ཅད་ལ་མི་དམིགས་པས་ཤེས་རབ་དང་མ་བྲལ་བར་གནས་པས་མ་
གནས་པས་མ་ཚོགས་པའི་གཙོ་བོའམ་
39ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཆོག་དེ་ཡིན་པས་ན་སྐབས་དོན་ཡང་དེ་ཡིན་པར་རིག་པར་བྱའོ་ཞེས་བཤད་དོ། །དེ་ལས་
གཞན་པ་བསྟན་བཅོས་རྣམ་གཉིས་ལ་སོགས་པའི་རང་བཞིན་ནི་བཏང་བ་དང་ལྡན་པའི་
ཆགས་པ་མེད་པ་མ་ཡིན་པའི་ཕྱིར་ན། སློབ་དཔོན་ཀླུ་སྒྲུབ་ཀྱིས། ཆགས་པའི་ཡུལ་ལ་
དངོས་མེད་པར། །དེ་ལ་ཆགས་པ་སྐྱེ་བ་དེ། །རིགས་སམ་གལ་ཏེ་རི་བོང་རྭ། །དེ་ལའང་
ཆགས་པ་སྐྱེ་བར་རིགས། །ཞེས་གསུངས་པ་དང་མཐུན་པས་ན་ཆགས་པ་མེད་དེ་མི་རྟག་
པར་གནས་པས་ཞེས་སྐབས་དོན་དང་ཡང་སྦྱར་རོ། །
འདུ་ཤེས་ནི་དེ་ལ་ཐབས་ཀྱིས་གནས་པས་ན་བསྒོམ་པའམ་དེ་ལ་དངོས་པོ་དེ་གནས་
པས་ན་དེའི་ཁྱབ་པ་སྒྲུབ་པའི་ཚུལ་དུ་བྱའོ་ཞེས་བཤད་དོ། །བརྟེན་པ་དང་རྟེན་ཏུ་རྒྱུ་ཚོགས་
པས་འབྲས་བུ་འབྱུང་བ་དེའི་ཕྱིར་འདིར་ཡང་དེ་ཁོ་ན་བཞིན་འབྱུང་ངམ་སྙམ་ན་རེ་ཞིག་དམ་
པའི་དོན་ལ་དེ་མི་སྣང་སྟེ། སེམས་རྟོགས་ན་ཡེ་ཤེས་ཡིན་པས་ན་སངས་རྒྱས་གཞན་མི་བཙལ་
བའི་འདུ་ཤེས་བསྒོམ་པར་བྱའོ་ཞེས་གསུངས་ཏེ༑ དེའི་དངོས་པོ་ནི་ཉན་ཐོས་པ་དང་།
སེམས་ཙམ་པ་དང་། དབུ་མ་པ་ལ་སོགས་པའི་ལྟ་བ་དང་བསྟུན་ན་ཡང་སེམས་ཙམ་པ་ཡིན་
པར་ཤེས་པ་ཁ་ཅིག་ནི་ཡོད་པར་མངོན་པས་ན་དེ་ནི་མ་ཡིན་ཏེ། སེམས་རྟོགས་ན་ཞེས་པ་ནི་
དོན་ནི་རྟོགས་པར་བྱ་བའི་ཡེ་ཤེས་སམ་སེམས་དེ་གང་ཡང་མེད་པས་ན་སེམས་རྟོགས་ན་
ཞེས་བཤད་པས་འགེགས་པའི་ནའམ། ཡང་ན་སེམས་རྟོགས་ན་ཞེས་པ་ཡེ་ཤེས་ལ་སྣང་
བའི་སེམས་རྟོགས་ན་དེ་ཁོ་ན་ཡེ་ཤེས་ཡིན་པས་ན་ཡེ་ཤེས་ཡིན་པའོ་ཞེས་འཆད་པས་ན་
ཉན་ཐོས་ལ་སོགས་པར་གནས་པ་མེད་དོ། །
དེས་ན་མདོ་སྡེ་ལས་ཀྱང་། སེམས་ཉིད་ཡེ་ནས་མེད་པ་ལ། །དེ་ལ་རྟོགས་པའི་བློ་མི་
འཇུག །མ་ཞུགས་པ་དེ་དེ་ཤེས་ཡིན། །དེ་ཤེས་ཡེ་ཤེས་བླ་ན་མེད། །ཅེས་གསུངས་པ་ཡང་
སྔ་མའི་ཁོངས་སུ་འགྲོའོ། །དཀོན་བརྩེགས་ལས་ཀྱང་། འོད་སྲུངས་སེམས་ནི་ཡོངས་སུ་



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོའི་འགྲེལ་པ།
བཙལ་ནས་མི་རྙེད་དོ། །གང་མི་རྙེད་པ་དེ་མི་དམིགས་པ་ཡིན་པའོ། །གང་མི་དམིགས་པ་
དེ་འདས་པའམ། ད་ལྟར་རམ། མ་འོངས་པ་མ་ཡིན་པས་ན༑ ཞེས་རྒྱ་ཆེར་གསུངས་སོ། །
ཡང་སེམས་གང་གིས་ཡོངས་སུ་རྟོགས་པ་དེ་ཡང་སྟོང་པ། ཡོངས་སུ་རྟོགས་པ་དེ་
ཡང་སྟོང་པ་ཞེས་བྱ་བ་ལ་སོགས་པ་གསུངས་པས་ན་དངོས་པོ་རྟོགས་རྒྱུ་མེད་པ་ཞེས་
བཤད། དེ་རྟོགས་པ་དེ་ལ་ཡེ་ཤེས་བླ་ན་མེད་པ་ཞེས་བྱ་སྟེ། སངས་རྒྱས་གཞན་ནས་བཙལ་
བྱ་མ་ཡིན་ཏེ། བཙལ་བྱ་ཡིན་ན་སེམས་ཅན་ཐ་དད་པའི་སྐྱོན་ཡང་གནས་པའི་ཕྱིར་རོ། །དེ་
བས་ན་གཞན་ན་བཙལ་བྱ་མེད་ཅེས་བྱ་བ་རྟོགས་པའི་མདོ་ལས་ཀྱང་། འདི་ཙམ་སྣང་བ་
ལོག་པ་ལ། །ཡེ་ཤེས་བླ་ན་མེད་པ་ཡིན། །དེ་ཕྱིར་སངས་རྒྱས་སྒྲ་ཙམ་ཞིག །གཞན་དུ་
བཙལ་ལམ་དངོས་འཛིན་མིན། །སྒྲ་ལ་བཙལ་བར་བྱ་མིན་ཏེ། །རྟོགས་པ་དེ་ཉིད་རང་ལ་
ཡིན། །ཞེས་གསུངས་སོ། །
དེ་བས་ན་རྣམ་པར་རྟོག་པ་གོམས་པས་གནས་པས་མ་རྟོགས་པ་དེ་ལ་ཐ་དད་པར་
རྟོགས་པ་ནི་མཐའ་གཉིས་མ་སྤངས་པའི་གང་ཟག་ཏུ་ཤེས་པར་བྱའོ། །ཚིག་གི་གོ་ཆ་དང་
པོས་ནི་དོན་སྣང་བའི་རང་བཞིན་ལ། གཉིས་པས་ནི་ཀུན་རྫོབ་དང་བསྟུན་ནོ། །དེའི་འོག་
མས་ནི་སྟོང་པ་དང་བསྟུན་ལ། དེའི་འོག་མས་ནི་རྣམ་པར་རྟོག་པ་དང་བསྟུན་ནོ། །དེའི་
འོག་མས་ནི་མཐར་ཐུག་ལ་གཟུང་འཛིན་ལ་མི་དམིགས་པས་ན་སངས་རྒྱས་པ་ལ་དུས་དང་
སྔ་ཕྱི་དང་། ཆེ་ཆུང་དང་བཟང་ངན་མེད་དེ། དཔེར་ན་མར་མེ་མཛད་དང་ད་ལྟར་གྱི་སེམས་
ཅན་ཐ་མལ་པ་ལ་ཡང་ཁྱད་མེད་པར་མཉམ་པ་ཉིད་དུ་གནས་པ་ཡིན་ནོ་ཞེས་ངོ་བོ་ཉིད་ལ་
གནས་པའི་དོན་བཤད་པ་ཡིན་ཞེས་མཁས་པ་ཡན་ཆད་གསུངས་ལ། ཁོ་བོས་ཀྱང་དེ་ལ་
སེམས་པ་ཕྲ་བ་སྐྱེས་པ་འདི་བརྗོད་པས་ཁ་ཅིག་སྒྲིག་པ་དང་དངང་བ་ལ་སོགས་པའི་ཡུལ་ཅན་
ལ་འདི་ནི་བསྟན་པར་བྱ་བ་མ་ཡིན་ཏེ། གསང་བའི་ལེའུ་དང་པོ་ལས། གང་ལ་ཆོས་ཉིད་
ལ41



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གནས་པ་དེ། །ལེགས་པར་རྟོགས་དང་དེ་ལ་མོས། །དེ་ལ་ཅུང་ཞིག་སྦྱིན་པར་བྱ། །དེ་ལས་
བཟློག་ལ་དེ་མི་སྦྱིན། །ཞེས་གསུངས་པས་དེ་ནི་དམ་པའི་དོན་ལ་གནས་པའོ་ཞེས་འཆད་
པར་འགྱུར་རོ། །
དེ་བས་དེ་དག་གི་བསྡུ་བའི་ཚིགས་སུ་བཅད་པ་ནི། བཅོམ་ལྡན་འདས་ཀྱིས་ཚིགས་སུ་
བཅད་དེ་བཀའ་སྩལ་པ་ཞེས་བྱ་བ་ལ་སོགས་པ་ནས་སངས་རྒྱས་གཞན་དུ་མ་ཚོལ་གྱི་བ
གྱིས་དོན་བསྡུས་ནས་ནམ་མཁའི་སྙིང་པོ་ལ་ཡིད་གཟུང་བའི་ཕྱིར་དུ་བསྐྱར་བའམ། བསྟན་
པའི་ཚུལ་དུ་བསྟན་པ་སྟེ། དེ་ནི་བསྡུས་པའི་ཁྱད་པར་ལས་དོན་ལ་ཁྱད་པར་མེད་དེ་ཞེས་
འཆད་པས་ན་ཡང་དག་པར་རྫོགས་པའི་སངས་རྒྱས་ཀྱིས་གསུངས་པ་དང་འཁོར་རྣམས་
དགའ་བ་སྐྱེས་པ་ནི། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཞེས་པའོ། །
འཁོར་དགའ་བ་སྐྱེས་པ་ནི་བྱང་ཆུབ་སེམས་དཔའ་ནམ་མཁའི་སྙིང་པོ་དང་། དེ་ལ་སོགས་
པའི་འཁོར་ལྷ་མ་སྲིན་སྡེ་བརྒྱད་ལ་སོགས་པ་རྣམས་ཡི་རང་ནས། བཅོམ་ལྡན་འདས་ཀྱིས་
གསུངས་པ་ལ་ཡི་རང་བར་གྱུར་ནས་བསྟོད་པ་ལ་སོགས་པ་མཛད་དོ་ཞེས་འཆད་དོ། །
བདག་འདྲ་སྡེབ་སྦྱོར་གསལ་ལྡན་མ་ཡིན་ཀྱང་། །དོན་ལ་མོས་པའི་གང་ཟག་རང་
བས་དམན་པ་དང་། །ཆོས་ཉིད་མཐོང་ལ་ལོག་པར་རྟོག་པ་ཅི་ཡོད་ཀྱི། །དོན་དུ་བདག་གིས་
བྱས་པ་ཡིན། །དེ་ལས་བྱུང་བའི་དགེ་བ་དེས། །བདག་དང་མཐའ་ཡས་མ་རིག་པ། །མི་
མཐུན་ཤེས་རབ་ཀྱིས་འཇོམསཤོག །དོན་ལ་མོས་པའི་མཐའ་གཉིས་མེད་པར་ཤོག །
འཕགས་པ་འདའ་ཀ་ཡེ་ཤེས་ཀྱི་མདོའི་དོན་གསལ་བ་ཞེས་བྱ་བ། སློབ་དཔོན་ཞི་བ་
ལྷས་མཛད་པ་རྫོགས་སོ།། །།རྒྱ་གར་གྱི་མཁན་པོ་དྷརྨ་རཱ་ཛ་དང༌། བོད་ཀྱི་ལོ་ཙཱ་བ་
འཕགས་པ་ཤེས་རབ་ཀྱིས་བསྒྱུར་བའོ།། །།
~42ལ



༄༅། །འཕགས་པ་འདའ་ཀ་ཡེ་ཤེས་ཀྱི་མདོའི་འགྲེལ་པ་
ཡེ་ཤེས་གསལ་འདེབས་བཞུགས་སོ། །
ཚིག་གིས་མ་བསྒྲིབས་པ་ཤིན་ཏུ་གསལ་བ་བདོག
སྤོས་ཁང་པ་རིན་ཆེན་རྒྱལ་མཚན།
ལེགས་པར་གསུང་བའི་མཆོག་སྨྲ་བའི་སེང་གེ་ཐུབ་པའི་དབང་པོ་སྲས་དང་བཅས་པ་
ལ་ཕྱག་འཚལ་ལོ། །འཕགས་པ་འདའ་ཀ་ཡེ་ཤེས་ཞེས་བྱ་བ་ནི། སྣང་བ་ལ་བདེན་པར་
འཛིན་པའི་གང་ཟག་བླང་དོར་གསལ་བར་མི་ཤེས་པས་བྱིས་པ་ཆུང་ངུ་ལྟ་བུ། ལས་སྣ་ཚོགས་
བསགས་པས་རིགས་དྲུག་སོ་སོར་འགྲོ་བའི་སོ་སོའི་སྐྱེ་བོའི་ས་ལས་ཐག་རིང་པོར་སོང་བའི་
ས་བརྙེས་ཏེ་བདག་མེད་པའི་དོན་མངོན་སུམ་དུ་གཟིགས་པའི་འཕགས་པ་དེ་བཞིན་
གཤེགས་པས་ཇི་ལྟར་གཟིགས་པ་དང་མཐུན་པར་གསུངས་ཤིང༌། ཚེ་འདིའི་འཕེན་པ་
རྫོགས་ནས་ལས་དང་བསོད་ནམས་ཟད་དེ་འཇིག་རྟེན་ཕ་རོལ་ཏུ་འགྲོ་བའི་དུས་དེ་ལ་བབ་
པའི་ཚེ། སེམས་ཀྱི་འཁྱེར་སོ་མ་ནོར་བའི་ཡེ་ཤེས་མདོར་བསྡུས་ཏེ་གསུངས་པའོ། །མདོ་
ཐམས་ཅད་ལ་ཐོག་མར་དགེ་བ་གླེང་གཞི་དང་། བར་དུ་དགེ་བ་མདོ་དངོས་དང་། ཐ་མར་
དགེ་བ་མཐུན་འགྱུར་ཡི་རང་དང་གསུམ་གྱིས་བསྡུས་ཤིང་། སྟོན་པ་དང་གནས་དང་འཁོར་
43



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་དུས་དང་ཆོས་ཕུན་སུམ་ཚོགས་པ་ལྔས་འཆད་དགོས་པས། ཐོག་མར་སངས་རྒྱས་དང་།
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་པ་གསུང་རབ་ཡི་གེར་འདྲི་
བའི་ཚེ་ཡི་གེ་པས་བཀོད་པ་ཡིན་ནོ། །
འདི་སྐད་བདག་གིས་ཐོས་པའི་དུས་གཅིག་ན་ཞེས་པས་དུས་ཕུན་སུམ་ཚོགས་པ་
བསྟན་ཏེ། འཆད་པར་འགྱུར་བའི་མདོ་འདི་སྐད་ཅེས་བདག་བཀའ་སྡུད་པ་པོས་ཆད་ལྷག་
མེད་པར་ཐོས་པའི་དུས་ལན་གཅིག་གི་ཚེ་ན་ཡིན་གྱི། ཡང་ཡང་ཐོས་པ་ནི་མ་ཡིན་པས་ཆོས་
ཐོས་པ་དཀོན་པར་བསྟན་པ་དང་། བཀའ་སྡུད་པ་པོས་ལན་གཅིག་འདི་ཐོས་ཤིང་དུས་
གཞན་གྱི་ཚེ་ན་གཞན་ཐོས་སོ་ཞེས་ཤུགས་ལ་བསྟན་ཏོ། །བཅོམ་ལྡན་འདས་ཞེས་པས་སྟོན་
པ་ཕུན་སུམ་ཚོགས་པ་སངས་རྒྱས་བཅོམ་ལྡན་འདས་ལ་ཐོས་པའོ། །འོག་མིན་ལྷའི་རྒྱལ་
པོའི་ཁང་བཟང་ནི་བཞུགས་ཏེ་ཞེས་པས་གནས་ཕུན་སུམ་ཚོགས་པ་ནི། ལོངས་སྤྱོད་
རྫོགས་པའི་བཞུགས་གནས་ཁམས་གསུམ་ལས་འདས་པ་དང་། གཟུགས་ཁམས་གནས་
གཙང་གི་འོག་མིན་ཡང་ཡོད་མོད་ཀྱི། སྐབས་འདིར་འདོད་ཁམས་ཀྱི་ལྷ་རིས་དྲུག་གི་གོང་
མར་གྱུར་བས་འོག་མིན་ཞེས་ཐ་སྙད་སྦྱར་ནས། འདོད་པ་ཁམས་ཀྱི་དབང་ཕྱུག་ལྷའི་རྒྱལ་
པོ་དབང་བསྒྱུར་གྱི་རིན་པོ་ཆེའི་ཁང་བཟང་གཞན་འཕྲུལ་དབང་བྱེད་ཀྱི་གནས་ན་བཞུགས་
སོ། །ཏེ་ཞེས་ལྷག་མ་ཅན་གྱི་སྒྲས་ཆོས་སྟོན་པ་དང་སྤྲེལ་པའོ། །འཁོར་ཐམས་ཅད་ལ་ཆོས་
སྟོན་ཞེས་པས་འཁོར་ཕུན་སུམ་ཚོགས་པ་ཐེག་པ་ཆེན་པོའི་ཆོས་ཉན་པའི་སྐལ་པ་དང་ལྡན་
པ་དུ་མ། ཚོགས་ཤིང་ཆོས་གསུང་པར་བསྟན་ཏེ་ཐོག་མར་དགེ་བའི་གླེང་གཞིའོ། །
ཆོས་ཕུན་སུམ་ཚོགས་པའི་མདོ་དངོས་ལ་དྲི་བ་དང་ལན་གཉིས་ཀྱི་དྲི་བ་ནི། བྱང་ཆུབ་
སེམས་དཔའ་ནམ་མཁའི་སྙིང་པོས། བཅོམ་ལྡན་འདས་ལ་ཕྱག་བཙལ་ནས་འདི་སྐད་ཅེས་
གསོལ་ཏོ། །ཞེས་པ་ནི། འཁོར་རྣམས་ཀྱི་ནང་ནས་དྲི་འཛིན་སྣའི་དབང་པོ་གནས་གྱུར་པའི་
~44ལ



འཕགས་པ་འདའ་ཀ་ཡེ་ཤེས་ཀྱི་མདོའི་འགྲེལ་པ་ཡེ་ཤེས་གསལ་འདེབས།
ཉེ་བའི་སྲས་མཆོག་ནམ་མཁའི་སྙིང་པོས་ཐེག་པ་ལ་གསར་དུ་ཞུགས་པའི་གང་ཟག་གི་དོན་
དུ་ཞུས་པའོ། །བཅོམ་ལྡན་འདས་བྱང་ཆུབ་སེམས་དཔའ་ནམ་འཆི་ཁ་མའི་ཚེ་སེམས་ཇི་
ལྟར་བལྟ་བར་བགྱི། ཞེས་པ་འཆི་ཁར་སེམས་ཀྱི་འཁྱེར་སོ་ཇི་ལྟར་བྱེད་ཅེས་པའོ། །ཞུས་པའི་
ལན། བཅོམ་ལྡན་འདས་ཀྱིས་བཀའ་སྩལ་པ། ནམ་མཁའི་སྙིང་པོ། བྱང་ཆུབ་སེམས་དཔའ་
ལས་དང་པོ་དུས་ཐ་མར་གྱུར་པ་ནམ་ཞིག་འཆི་ཁ་མའི་ཚེ་ཕན་པ་མེད་པའི་རྣམ་རྟོག་སྤྱི་
བསྡུ་མང་པོ་མི་བྱེད་པར་འདའ་ག་མ་ལ་ཕན་པའི་གདམས་པ་ཁྱད་པར་ཅན་དོན་ལྔར་འདུས་
པའི་ཡེ་ཤེས་འདི་བསྒོམ་པར་བྱའོ། །ཞེས་མདོར་བསྟན་ནས་རྒྱས་པར་གསུངས་པ་ནི།
དོན་དང་པོས་གཞི་དངོས་པོའི་གནས་ལུགས་དེ་བཞིན་ཉིད་བསྟན་པ་ཡིན་ནོ། །དོན་
གཉིས་པ་དང་གསུམ་པ་བཞི་པས་ལམ་བསྒོམ་བྱ་ཉམས་ལེན་གྱི་ངོ་བོ་བསྟན་པ་ཡིན་ནོ། །དོན་
ལྔ་པས་འབྲས་བུ་སངས་རྒྱས་ཀྱི་གོ་འཕང་འཐོབ་ཚུལ་བསྟན་པ་ཡིན་ནོ། །དེ་ལ་འདའ་ག་ཡེ་
ཤེས་ནི་ཆོས་ཐམས་ཅད་རང་བཞིན་གྱིས་རྣམ་པར་དག་པས་ན་དངོས་པོ་མེད་པའི་འདུ་
ཤེས་རབ་ཏུ་བསྒོམ་པར་བྱའོ། །ཞེས་པ་ནི། མདོར་བསྟན་པ། དེ་ལ་འདའ་གི་ཡེ་ཤེས་ཀྱི་
དོན་རྒྱས་པར་བཤད་པ་ནི། རང་གི་སེམས་ལ་སྣང་བའི་ཆོས་གཟུང་འཛིན་གྱིས་བསྡུས་པ་
འདི་ཐམས་ཅད་ཡིད་དུ་འོང་མི་འོང་བདེ་སྡུག །དགྲ་གཉེན་འབྱོར་རྒུད་ལ་སོགས་སྣ་ཚོགས་
སུ་སྣང་བའི་དུས་ཉིད་ན། བདེན་པའི་དངོས་པོར་གྲུབ་པ་རྡུལ་ཕྲ་རབ་ཙམ་ཡང་མེད་པར་
ཤེས་པའི་འདུ་ཤེས་བརྟན་པོ་བསྒོམ་པ་སྟེ་ཡིད་ལ་བྱའོ། །ཅིའི་ཕྱིར་ཞེ་ན། ཆོས་རྣམས་
བདེན་པར་གྲུབ་པ་ཞིག་བདེན་མེད་དུ་རྐྱེན་སྟོབས་ལྡན་གྱིས་བྱས་པ་མ་ཡིན་པར་སྣང་ཙམ་
ཉིད་ནས་རང་བཞིན་གྱིས་སྐྱེ་འགག་གནས་པའི་བྱ་བ་བྱེད་པས་རྣམ་པར་དག་པའི་སྟོང་
ཉིད་ཡིན་པས་ནའོ། །དཔེར་ན་ཆུ་ནང་གི་ཟླ་བ་དཀར་ཟླུམ་པར་སྣང་དུས་ན་ཟླ་བའི་དངོས་
པོས་སྟོང་པ་བཞིན་ནོ། །
༤45



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞིའི་ཡིན་ལུགས་དེ་ལྟར་ཤེས་པའི་ལྟ་བ་རྣམ་པར་དག་པ་དེ་ཐབས་བྱང་ཆུབ་
སེམས་ཀྱིས་ཟིན་ན་རྫོགས་པའི་སངས་རྒྱས་ཀྱི་ལམ་དུ་འགྲོ་བས། ཆོས་ཐམས་ཅད་བྱང་
ཆུབ་ཀྱི་སེམས་སུ་འདུས་པས་ན་སྙིང་རྗེ་ཆེན་པོའི་འདུ་ཤེས་རབ་ཏུ་བསྒོམ་པར་བྱའོ། །ཞེས་
གསུངས་ཏེ༔ བྱང་ཆུབ་ཏུ་སེམས་བསྐྱེད་པ་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་
བུའོ། །དཀར་པོའི་ལོ་ཐོག་ཐམས་ཅད་བསྐྱེད་པས་ས་བཞི་ལྟ་བུའོ། །ཞེས་པ་དང་
། བླ་ན་
མེད་པའི་བྱང་ཆུབ་དུ་མངོན་པར་འཚང་རྒྱ་བར་འདོད་པས་ཆོས་མང་པོ་ལ་བསླབ་པར་མི་
བྱ་སྟེ། ཆོས་གཅིག་ལ་བསླབ་པར་བྱའོ། །ཆོས་གཅིག་པོ་དེ་གང་ཞེ་ན། སྙིང་རྗེ་ཆེན་པོའོ། །
ཞེས་པ་དང་། ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ཅན། བྱང་ཆུབ་སེམས་
ཀྱིས་རྒྱུ་ལས་བྱུང་བ། ཐབས་ཀྱིས་མཐར་ཕྱིན་པའོ། །ཞེས་པ་ལས་སོགས་ཐེག་པ་ཆེན་
པོའི་གསུང་རབ་ཐམས་ཅད་ཞལ་མཐུན་པར་གསུངས་པས། འཁོར་བ་ཐོག་མཐའ་མེད་
པར་ཁམས་གསུམ་རིགས་དྲུག་སྐྱེ་གནས་བར་རྒྱུན་མི་འཆད་པར་མཁོར་ཞིང་བདེ་བ་འདོད་
ཀྱང་ཐབས་ལ་རྨོངས་པས་དུ་ཁ་འབའ་ཞིག་བསྒྲུབ་པའི་འགྲོ་བ་ཐམས་ཅད་ལ་དམིགས་
ནས། སྡུག་བསྔལ་རྒྱུ་དང་བཅས་པ་དང་བྲལ་བར་འདོད་པའི་སྙིང་རྗེ་ཆེན་པོའི་འདུ་ཤེས་
བཅོས་མ་མ་ཡིན་པ་ཞེ་ཐག་པས་བསྒོམ་པ་སྟེ་ཡིད་ལ་བྱའོ། །དེ་ཅིའི་ཕྱིར་ཞེ་ན། བླ་མེད་
རྫོགས་པའི་སངས་རྒྱས་ཀྱི་ལམ་དང་འབྲས་བུའི་ཆོས་ཐམས་ཅད་བྱང་ཆུབ་མཆོག་ཏུ་
སེམས་བསྐྱེད་པར་འདུས་པས་ནའོ། །སྙིང་རྗེ་ཆེན་པོ་མེད་ན་བྱང་ཆུབ་མཆོག་ཏུ་སེམས་
བསྐྱེད་པ་མི་འགྱུར་བའི་ཕྱིར་ཏེ། འགྲོ་བའི་དུཏྟཁ་མ་ལུས་ཞི་བྱའི་ཕྱིར། །འཇིག་རྟེན་ཕན་
པར་བྱེད་པའི་སེམས་བསྐྱེད་དོ། །ཞེས་པ་དང༌། དེ་ཡི་རྩ་བ་སྙིང་རྗེར་འདོད། །རྟག་ཏུ་
སེམས་ཅན་ཕན་དོན་སེམས། །ཞེས་པ་ལ་སོགས་མང་དུ་གསུང་སོ། །ཐབས་ཤེས་ཟུང་
འཇུག་གི་ལམ་དེ་རང་གི་སེམས་གསལ་རིག་དུ་ཤར་བ་འདིའི་སྟེང་དུ་སྦྱར་ནས་བསྒོམ་
46ལ



འཕགས་པ་འདའ་ཀ་ཡེ་ཤེས་ཀྱི་མདོའི་འགྲེལ་པ་ཡེ་ཤེས་གསལ་འདེབས།
དགོས་པས། རང་བཞིན་གྱིས་འོད་གསལ་བས་ན་མི་དམིགས་པའི་འདུ་ཤེས་རབ་དུ་
བསྒོམ་པར་བྱའོ། །ཞེས་པ་ནི། ཐོག་མཐའ་མེད་པའི་སེམས་གསལ་རིག་མ་འགགས་པར་
འཆར་པ་འདི། མ་དག་པ་འཁོར་བའི་གནས་སྐབས་དང་། བསགས་སྦྱང་གི་སྦྱོར་པ་ལམ་
ཉམས་སུ་ལེན་པའི་གནས་སྐབས་དང་། མཐར་ཐུག་སངས་རྒྱས་པའི་བར་དུ་རྒྱུན་མི་འཆད་
ཅིང་ཡུལ་གྱི་རྐྱེན་དང་ཕྲད་པས་སྣ་ཚོགས་སུ་སྣང་བ་ཡིན་ལ། རིག་ཅིང་སྣང་བའི་དུས་ཉིད་
ན་ངོ་བོ་ཅིར་ཡང་མི་དམིགས་པ་ནམ་མཁའི་དཀྱིལ་ལྟར་སྤྲོས་པའི་མཐའ་དང་བྲལ་བའི་
བདག་ཉིད་གསལ་སྟོང་དབྱེར་མི་ཕྱེད་པའི་ངང་དུ་བཟང་རྟོག་ངན་རྟོག་གང་ཡང་མི་
དམིགས་པའི་འདུ་ཤེས་རབ་དུ་བསྒོམ་པ་སྟེ་རང་སོ་བཙུགས་ནས་བལྟ་བའོ། །དེ་ཅིའི་ཕྱིར་
ཞེ་ན། སྔར་གསལ་སྟོང་མ་ཡིན་པ་ལ། ཤེ་མོང་གིས་བཙན་ཐབས་སུ་བཅོས་པ་མ་ཡིན་པར།
རང་བཞིན་གྱིས་སེམས་རིག་སྟོང་འོད་གསལ་བའི་བདག་ཉིད་ཡིན་པས་ནའོ། །ལམ་ཟབ་
མོ་བསྒྲུབ་པ་ལ། འཇིག་རྟེན་གྱིས་བྱ་བ་ལ་མ་ཞེན་པ་དགོས་པས། འདུས་བྱས་ཐམས་ཅད་
མི་རྟག་པས། ཅི་ལ་ཡང་མི་ཆགས་པའི་འདུ་ཤེས་རབ་དུ་བསྒོམ་པར་བྱའོ། །ཞེས་པ་འཇིག་
རྟེན་གྱི་ཕུན་སུམ་ཚོགས་པ་ཅི་ལ་ཡང་མ་ཞེན་པར། འཁོར་དང་ལོངས་སྤྱོད་ལ་སོགས་བདུད་
ཀྱི་ཞགས་པ་ལྟ་བུར་གོ་བའི་འདུ་ཤེས་རབ་ཏུ་བསྒོམ་པར་བྱའོ། །དེ་ཅིའི་ཕྱིར་ཞེ་ན།
བསགས་པའི་ནོར་དང་། བསྐྱངས་པའི་འཁོར་ལ་སོགས་འདུས་བྱས་ཐམས་ཅད་འཇིག་ཅིང་
འབྲལ་ལ་སྙིང་པོ་མེད་པའི་མི་རྟག་པ་ཡིན་པས་ནའོ། །དེ་ལྟར་ཤེས་ནས་འཆི་ཁར་ཞེན་པ་
མེད་པའི་བློས་བཏང་ཁོ་ཐག་ཆོད་པ་བྱའོ། །དེ་ལྟར་ཉམས་སུ་བླངས་པའི་འབྲས་བུ་རྫོགས་
པའི་སངས་རྒྱས་དེ་འཁོར་བ་མ་དག་པ་འདི་ལོགས་ཤིག་དུ་དོར་ནས་གཙང་མའི་དངོས་པོ་
གཞན་ཞིག་གློ་བུར་དུ་སེམས་ཀྱིས་ཐོབ་པ་ཡིན་ནམ་ཞེ་ན། སེམས་རྟོགས་ན་ཡེ་ཤེས་ཡིན་
པས་སངས་རྒྱས་གཞན་དུ་མི་བཙལ་བའི་འདུ་ཤེས་རབ་དུ་བསྒོམ་པར་བྱའོ། །ཞེས་པ་ནི།
~47



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །ཅེས་པ་དང་།
སེམས་ཅན་རྣམས་ནི་སངས་རྒྱས་ཉིད། །འོན་ཀྱང་བློ་བུར་དྲི་མས་བསྒྲིབས། །དེ་བསལ་
ནས་ནི་སངས་རྒྱས་ཡིན། །ཞེས་པ་དང་། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་
ལ་སྲིད་དང་མྱ་ངན་འདས་འཕྲོ་བ། །ཞེས་པ་དང་། སངས་རྒྱས་ཀྱི་ཞིང་སྦྱོང་བར་འདོད་
པས། རང་གི་སེམས་སྦྱང་བར་བྱའོ། །ཞེས་པ་དང་། སེམས་ཉིད་ཡོངས་སུ་དག་པ་ལས། །
ལྷ་གཞན་བསྒྲུབ་བྱ་ཡོད་མ་ཡིན། །ཞེས་པ་ལ་སོགས་ཐེག་པ་ཆེན་པོའི་བཀའ་དང་བསྟན་
བཅོས་ཐམས་
ས་ཅད་ཞལ་མཐུན་པས། རང་སེམས་ཀྱི་གནས་ལུགས་དྲི་མ་དང་བྲལ་བ་ལས།
གཞན་དུ་སངས་རྒྱས་མི་བཙལ་བའི་འདུ་ཤེས་རབ་དུ་བསྒོམ་པ་སྟེ། ཐག་ཆོད་པའི་ངེས་
ཤེས་བསྐྱེད་པར་བྱའོ། །དེ་ཅིའི་ཕྱིར་ཞེ་ན། སེམས་རང་བཞིན་གྱིས་འོད་གསལ་བར་
རྟོགས་ནས་ཐབས་ཤེས་ཟུང་འཇུག་ཏུ་ཉམས་སུ་བླངས་པས། ཐབས་བསོད་ནམས་ཀྱི་
ཚོགས་མཐར་ཕྱིན་ནས་གཟུགས་སྐུ་གཉིས་དང་། ཤེས་རབ་ཡེ་ཤེས་ཀྱི་ཚོགས་མཐར་ཕྱིན་
ནས་ཆོས་སྐུ་མངོན་དུ་འགྱུར་ཞིང་། སེམས་ཉིད་གློ་བུར་གྱི་དྲི་མས་རྣམ་པར་དག་པ་ཉིད་
སངས་རྒྱས་ཀྱི་ཡེ་ཤེས་ཡིན་པས་ནའོ། །
དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ་ནི། སླར་དབྱངས་
ཀྱིས་བསྙད་གསུངས་པའོ། །ཚིགས་སུ་བཅད་པའི་ངོ་བོ་ནི། ལེགས་པར་བཤད་ཚར་བས་
བསྐྱར་ནས་བསྟན་མི་དགོས་སོ། །དོན་དྲིལ་ནས་སྟན་ཐོག་གཅིག་ཏུ་བསྒོམ་ན། ཐོག་མར་
འདུས་བྱས་མི་རྟག་པར་ཤེས་ནས་ཚེ་འདིའི་ཞེན་པ་བཅད་ཅིང་
། བར་སྐབས་སུའང་བློ་སྣ་
རིངས་པའི་འདུ་ཤེས་ཤར་ན། གཞེན་བསྐུལ་འདེབས་པ་ཡིན་ནོ། །དེ་ནས་སྙིང་རྗེ་ཆེན་པོས་
ཀུན་ནས་བླང་བའི་བྱང་ཆུབ་ཏུ་སེམས་སྐྱེད་ལ། ཚོགས་དྲུག་གི་ཡུལ་དུ་སྣང་བ་ཐམས་ཅད་
བདེན་མེད་རྨི་མལ་གྱི་སྣང་བ་ལྟར་ཤེས་པའི་ལྟ་བ་དང་ལྡན་པས། རང་སེམས་གསལ་སྟོང་གི་
48



འཕགས་པ་འདའ་ཀ་ཡེ་ཤེས་ཀྱི་མདོའི་འགྲེལ་པ་ཡེ་ཤེས་གསལ་འདེབས།
བོ་ལ་མ་ཡེངས་པར་ལྟ་ཞིང་ཅི་གནས་སུ་བཞག་པས། སེམས་ཀྱི་གསལ་ཆའི་རྒྱུན་ལས་
དག་པའི་སྣང་བ་འཆར་ཞིང་། སྟོང་པའི་དོན་མངོན་དུ་གྱུར་ནས་གློ་བུར་གྱི་དྲི་མ་འཇོམས་པ་
ཡིན་ནོ། །རྗེས་ལ་བསྟོད་པ་དང་སྨོན་ལམ་རྣམ་པར་དག་པས་སངས་རྒྱས་ཀྱི་ལམ་དུ་བསྒྱུར་
པར་བྱའོ། །
ཁམས་བཟང་ཞིང་འཆི་བས་མ་གཏུགས་པའི་སྐབས་སུ་ཉམས་ལེན་སེམས་དང་
འདྲེས་པ་གྲུབ་ན། འཆི་ཁ་མའི་དུས་སུའང་། གསལ་འདེབས་གཞན་ཡོད་དམ་མེད་ཀྱང་
རུང་ཡེ་ཤེས་ཀྱི་ལམ་ཁྱེར་འདིས་ཕན་ཐོགས་པར་འགྱུར་རོ། །བཅོམ་ལྡན་འདས་ཀྱིས་མདོ་
གཞན་ནས་ཀྱང་། འཆི་ཁའི་དུས་སུ། ཚེ་འདི་ལ་མ་ཞེན་པའི་འདུ་ཤེས་དང་
། འཇིག་རྟེན་ཕྱི་
མར་འགྲོ་བ་ལ་སྤྲོ་བའི་འདུ་ཤེས་དང་། འདུས་བྱས་མི་རྟག་པའི་འདུ་ཤེས་དང༌། ཆོས་
ཐམས་ཅད་མེད་པའི་འདུ་ཤེས་དང་། ཟག་བཅས་ཐམས་ཅད་དུ༔ཁོ་བའི་འདུ་ཤེས་དང་། མྱ་
ངན་ལས་འདས་པ་ལ་ཞི་བའི་འདུ་ཤེས་དང་། ཉེས་ལྟུང་ལ་ཡང་བའི་འདུ་ཤེས་དང་། དགེ་
བ་ལ་ཆེན་པོའི་འདུ་ཤེས་ལ་སོགས་ཡིད་ལ་བྱེད་པ་མང་དུ་གསུངས་སོ། །འཆི་ཁར་ལམ་ཁྱེར་
གཞན་མེད་ཀྱང་དཀོན་མཆོག་གསུམ་པོ་ལ་བློ་ཁེལ་བའི་སྐྱབས་འགྲོ་མང་དག་པ་གྲུབ་ན་
ངན་འགྲོར་མི་ལྟུང་ཞིང་། ཚེ་ཕྱི་མར་དཀོན་མཆོག་གསུམ་ཀྱིས་རྗེས་སུ་འཛིན་པར་འགྱུར་
ངེས་པ་ལགས་སོ། །
ཐ་མར་དགེ་བའི་མཐུན་འགྱུར་ནི། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
པ་དང་། བྱང་ཆུབ་སེམས་དཔའ་ནམ་མཁའི་སྙིང་པོ་ལ་སོགས་པའི་འཁོར་ཐམས་ཅད་རབ་
ཏུ་དགའ་ནས། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཞེས་པ།
དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་དང་ཡེ་ཤེས་དང་། །བརྩོན་
འགྲུས་ཕུན་སུམ་ཚོགས་པ་དང་། །དྲུག་པོ་ལྡན་ཕྱིར་བཅོམ་ལྡན་བརྗོད། །དེ་ལྟ་བུའི་སྟོན་
~49



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པས་ཆོས་ཟབ་མོ་བསྟན་པ་ལ། དོན་གཉེར་གྱིས་ཤེས་འདོད་མེད་པ་སྣོད་ཁ་སྦུབ་པ་ལྟ་བུ་
དང༌། དྲན་འཛིན་གྱི་ཡིད་འཇོག་མེད་པ་སྣོད་ཞབས་རྡོལ་བ་ལྟ་བུ་དང་། ང་རྒྱལ་དང་འགྲན་
སེམས་མ་གུས་པ་ལ་སོགས་པའི་སྐྱོན་ཡོད་པ་སྣོད་མི་གཙང་བ་ལྟ་བུའི་སྐྱོན་གསུམ་དང་
བྲལ་ཞིང་ཡོན་ཏན་ཚང་བའི་འཁོར་ཐམས་ཅད་སེམས་ཚིམ་ཞིང་རབ་དུ་དགའ་ནས་གུས་
པས་ལེགས་པར་འཛིན་པའོ། །སྔོན་གྱི་དཀར་ཆག་ལས་མདོ་འདི་རྒྱ་ནག་ལས་བོད་དུ་འགྱུར་
བར་བཤད་དོ། །
སེམས་དང་འབྱོར་ན་རྒྱལ་སྲས་ལམ་གྱི་དོན། །འདི་ཙམ་གྱིས་ཀྱང་བདེ་བླག་ཉིད་དུ་
འགྲུབ། །བློ་དང་མ་འདྲེས་ཁོ་བོའི་ཆོས་ཚུལ་འདི། །ནེ་ཚོའི་ཁ་ཏོན་བཞིན་དུ་བཤད་པ་ཙམ། །
འོན་ཀྱང་ལྷག་བསམ་བཟང་པོའི་ཀུན་སློང་གིས། །ལམ་སྣ་དྲངས་ཏེ་དགའ་ལྡན་འཕོ་བར་
ཤོག །དད་མོས་དང་ཡིད་ཆེས་ཕུན་སུམ་ཚོགས་པས་ཉེ་བར་མཁོ་བའི་འབུལ་བ་བཟང་པོ་
དང་བཅས་ཏེ། དགེ་བའི་བཤེས་གཉེན་ཀུན་དགའ་རྒྱལ་མཚན་པའི་གསུང་གིས་བསྐུལ་བ་
བཞིན་དུ། བསོད་སྙོམས་པ་རིན་ཆེན་རྒྱལ་མཚན་གྱིས་ཡི་གེར་བཀོད་པ་འདིས་ཀྱང་། སངས་
རྒྱས་ཀྱི་བསྟན་པ་རིན་པོ་ཆེ་དང་། སེམས་ཅན་ལ་ཕན་པ་རྒྱ་ཆེན་འབྱུང་བར་གྱུར་ཅིག །མངྒ་ལཾ་
བྷ་ཝནྟུ། ཤུབྷོ། ཞུས་དག །
-50ལ



༄༅། །འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་པོའི་
མདོ་འགྲེལ་ཀུན་མཁྱེན་ཡེ་ཤེས་སྣང་བའི་
ཉི་མ་ཞེས་བྱ་བ་བཞུགས་སོ། །
རྒྱལ་བ་སྐལ་བཟང་རྒྱ་མཚོ།
ན་མོ་གུ་རུ་མཉྫགྷོ་ཥ་སྭ་ར་སུ་སྐྱེ། ནམ་ཡང་གཡོ་མེད་ཆོས་ཀུན་དབྱིངས་དང་དབྱེར་
མེད་པའི། །ཟབ་ཞིའི་འོད་གསལ་འདུས་མ་བྱས་པའི་ནམ་མཁའ་ལས། །ཇི་ལྟ་ཇི་སྙེད་ཅིག་
ཅིར་སྣང་བའི་འོད་པོ་ཆེ། །ཀུན་མཁྱེན་ཉི་མ་ཆོས་ཀྱི་སྐུ་ལ་བདག་ཕྱག་འཚལ། །ཞི་སྐུ་གདེངས་
ཀ་བདུན་པའི་གཙུག་ནོར་བཞིན། །སར་གནས་དཔའ་བོ་རྣམས་ཀྱི་མངོན་སུམ་དུ། །འབད་
མེད་ལོངས་སྤྱོད་རྫོགས་དང་མ་དག་ངོར། །ཐུབ་དབང་གཟུགས་སྐུའི་རོལ་པ་དེ་ལ་འདུད། །
ཐེག་མཆོག་མངོན་པར་རྟོགས་པའི་དཔག་བསམ་དབང་། །བླ་མེད་འབྲས་བུའི་ཆོས་ཀྱི་རོ་
བདའ་བ། །བསྐྱེད་བསྲིངས་ས་བོན་བརླན་གཤེར་སྨིན་པ་ཡི། །དཔལ་གྱུར་སྙིང་རྗེ་ཆེན་པོ་
བསྟོད་པར་བྱ། །རྒྱལ་ཀུན་ཡེ་ཤེས་མཐོན་མཐིང་གཙུག་གི་སྐུ། །ཕུར་ཟུད་ལྔ་པར་བཅིངས་
པའི་རང་གཟུགས་ལྷ། །ངག་གི་དབང་ཕྱུག་འཇམ་དབྱངས་གཞོན་ནུ་ཡིས། །བདག་སོགས་
འགྲོ་རྒྱུད་རྨོངས་པ་ཀུན་སེལ་མཛོད། །ཟབ་ཡངས་མཁྱེན་རབ་འཁྱིལ་བའི་ཚངས་པའི་
༤51ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚོར། །སྙིང་རྗེའི་མེས་པོ་ཆགས་པའི་སྲོག་གི་ཁམས། །མཛེས་སྡུག་ལྷ་མོར་ཤར་བའི་
དབྱངས་ཅན་མས། །རྟག་ཏུ་ངག་དང་ཤེས་རབ་དཔལ་སྩོལ་ཅིག །རྣམ་འབྱེད་རིན་ཆེན་ལྷུན་
ཆགས་རི་དབང་གིས། །རྒྱལ་གསུང་ཤིན་ཏུ་དཔག་དཀའི་རྒྱ་མཚོ་ཆེ། །བསྲུབས་སྐྱེས་ཤིང་
རྟའི་ལུགས་སྲོལ་འཆི་མེད་བཅུད། །རྟག་རོལ་འཕགས་ཡུལ་མཁས་གྲུབ་ཚོགས་ལ་
བསྔགས། །ཡེ་ཤེས་རྣོན་པོ་སྔོ་སངས་རལ་གྲིའི་གཟུགས། །ཞུ་ལས་ཐུབ་བསྟན་ཡོངས་ཀྱི་
དབང་ཕྱུག་ཏུ། །ངུར་སྨྲིག་བླ་གོས་ཀྱིས་ཀླུབས་མི་ཡི་གར། །ཀུན་མཁྱེན་ཙོང་ཁ་པ་ལ་ཕྱག་
འཚལ་ལོ། །འཇིགས་རུང་དཔག་ཚད་སྟོང་གི་འཁོར་བའི་གཡང་། །དམུས་ལོང་གོམ་པ་
འཁྱོར་བའི་འགྲོ་བ་རྣམས། །ཡང་དག་ཐར་པའི་ལམ་སྟོན་དངོས་བརྒྱུད་ཀྱི། །བཤེས་
གཉེན་སྐྱབས་འོས་རྣམས་ལ་གུས་པས་འདུད། །རྣམ་ཀུན་ཡེ་ཤེས་བེཟླུར་ཁོག་པའི་ངོས། །
བདག་མེད་སེང་གེའི་རྒྱུད་ཀྱི་ང་རོ་ཡིས། །མཐར་འཛིན་གྲུ་གཟིངས་འཇིགས་པའི་ངེས་
དོན་ཆོས། །བཅོམ་ལྡན་ཞལ་གྱི་བུམ་བཟང་ལས་འོངས་པ། །སྟོང་ཉིད་སྙིང་རྗེ་དབྱེར་མེད་
གངྒཱའི་ཆུ། །སྦྱངས་སྟོབས་གངས་ཀྱི་རི་ལས་ཉེ་བབས་པས། །འགྲོ་རྒྱུད་བདེ་གཤེགས་སྙིང་
པོར་ཆགས་པའི་དྲི། །སྲིད་ཞིའི་རྒུད་ཚོགས་མི་སེལ་གང་ཞིག་ཡོད། །དེ་ཕྱིར་སྟོན་པ་བླ་
མེད་གསུང་གི་མཛོད། །གཅེས་ནོར་དབང་གི་རྒྱལ་པོ་འདའ་ག་ཡི། །ཉམས་ལེན་ཡེ་ཤེས་
ལག་ཏུ་སྩོལ་བྱེད་པའི། །ཆོས་སྦྱིན་ཐམས་ཅད་སྒྲོལ་བཞིན་འདི་ན་སྤྲོ། །
ཞེས་ཤིས་པ་བརྗོད་པས་སྡུན་བསུས་ཏེ། འཕགས་པ་སྡོང་པོ་བཀོད་པའི་མདོ་ལས།
མིར་གྱུར་པ་ཡང་རྙེད་པར་དཀའ། དལ་བ་ཕུན་སུམ་ཚོགས་པ་རྣམ་པར་དག་པ་ཡང་རྙེད་
པར་དཀའ། སངས་རྒྱས་འབྱུང་བ་ཡང་རྙེད་པར་དཀའ། དབང་པོར་མ་ཚང་བ་མེད་པ་ཡང་
རྙེད་པར་དཀའ། སངས་རྒྱས་ཀྱི་ཆོས་མཉམ་པ་ཡང་རྙེད་པར་དཀའ། སྐྱེས་བུ་དམ་པ་དང་
འགྲོགས་པ་ཡང་རྙེད་པར་དཀའ། ཡང་དག་པའི་དགེ་བའི་བཤེས་གཉེན་རྣམས་ཀྱང་རྙེད་
~52ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
པར་དཀའ། ཡང་དག་པའི་ཚུལ་རྗེས་སུ་བསྟན་པ་ཉེ་བར་སྒྲུབ་པ་ཡང་རྙེད་པར་དཀའ།
ཡང་དག་པར་འཚོ་བ་ཡང་རྙེད་པར་དཀའ། མིའི་འཇིག་རྟེན་ན་ཆོས་དང་རྗེས་སུ་མཐུན་
པའི་ཆོས་ལ་ནན་ཏན་བྱེད་པ་ཡང་རྙེད་པར་དཀའ་ན་ཞེས་རྙེད་པར་དཀའ་ཞིང་རྙེད་ན་དོན་
ཆེ་བའི་མི་ལུས་རིན་པོ་ཆེ་ཡིད་བཞིན་གྱི་ནོར་བུ་ལས་ཀྱང་ཆེས་ཆེར་ལྷག་པའི་རྟེན་འདི་ལ་
ཤི་ཚུན་ཆད་ཀྱི་བདེ་བ་སྒྲུབ་པ་དང་། སྡུག་བསྔལ་སེལ་བ་ནི་བླུན་རྨོངས་ཕྱུགས་ཀྱི་ངང་ཚུལ་
ཡིན་པས་བློ་དང་ལྡན་པ་དག་གིས་འཇུག་པར་བྱ་བ་ནི། ཕྱི་མ་ཕན་ཆད་ཀྱི་མངོན་པར་མཐོ་
བ་དང་ངེས་པར་ལེགས་པའི་ལམ་བསྒྲུབ་པའི་རིམ་པ་རྣམས་ཡིན་ལ། དེ་འདྲ་བ་ནི། ལྷ་
ལས་ཕུལ་བྱུང་གི་བསྟོད་པ་ལས། བདག་ནི་སངས་རྒྱས་ཕྱོགས་མི་འཛིན། །སེར་སྐྱ་སོགས་
ལ་མི་སྡང་ཡང་། །གང་ཞིག་རིགས་པར་ལྡན་པའི་ཚིག །དེ་ཉིད་སྟོན་པར་ཡོངས་སུ་འཛིན། །
ཅེས་བདག་ནི་ནང་པ་སངས་རྒྱས་པའོ་ཞེས་ཚིག་ཙམ་གྱིས་ཁས་འཆེས་པ་མ་ཡིན་པར་རང་
རེའི་སྟོན་པ་ཀུན་ནས་ཉོན་མོངས་ཕྱོགས་ཀྱི་རྒྱུ་འབྲས་དང་། རྣམ་བྱང་ཕྱོགས་ཀྱི་རྒྱུ་འབྲས་
བཀའ་སྩལ་པ་དག་ལ་ཚད་མའི་ལམ་ནས་དྲངས་པའི་ཡིད་ཆེས་གཞན་དུ་བཀྲིར་མི་ཐུབ་
པའི་ངེས་པ་བརྟན་པོ་རྙེད་པའི་སྒོ་ནས་ལམ་དེ་ལ་འཇུག་པ་ཞིག་བྱུང་ན་དལ་བའི་རྟེན་ལ་
སྙིང་པོ་ལོན་པའམ། མི་ལུས་ཐོབ་པའི་གོ་ཆོད་པ་ཡིན། དེ་ལས་གཞན་དུ་ན་རིན་ཆེན་གླིང་
ནས་སྒྲེན་མོ་ལག་སྟོང་དུ་འགྲོ་བ་དང་ཁྱད་པར་མ་མཆིས་པས་བློ་གྲོས་དང་ལྡན་པ་དག་
གིས་ཚུལ་བཞིན་དུ་འབད་པར་བྱའོ། །
དེ་ལ་རྒྱལ་བ་དེ་གདུལ་བྱའི་རིགས་སྣ་ཚོགས་པ་ལ་དྲང་བ་དང་ངེས་པའི་དོན་གྱི་མདོ་
སྡེ་ཇི་སྙེད་ཅིག་བཀའ་སྩལ་པ་ལ། མདོ་ལས། དགེ་སློང་དག་གམ་མཁས་རྣམས་ཀྱིས། །
བསྲེགས་བཅན་བརྡར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་
བར་བྱ་ཡི་གུས་ཕྱིར་མིན། །ཞེས་བློ་དམན་རང་སྟོབས་ཀྱིས་ཚམ་ཚོམ་དུ་མི་འཇུག་པར་རྒྱལ་
53



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་རང་ཉིད་ཀྱི་མན་ངག་དང་ལྡན་པའི་ཤིང་རྟ་ཆེན་པོ་དག་གིས་དྲང་བ་དང་ངེས་པའི་དོན་
ལེགས་པར་ཕྱེ་བའི་རྗེས་སུ་འབྲངས་ཏེ་ཐོས་བསམ་བསྒོམ་པ་ལྷུར་ལེན་པ་ཞིག་དགོས་པ་
ལ། བློ་གྲོས་མི་བཟད་པས་བསྟན་པའི་མདོ་ལས། ངེས་པའི་དོན་གྱི་མདོ་སྡེ་ནི་གང་། དྲང་
བའི་དོན་གྱི་མདོ་སྡེ་ནི་གང་ཞེ་ན། མདོ་སྡེ་གང་དག་ཀུན་རྫོབ་སྒྲུབ་པ་བསྟན་པ་དེ་དག་ནི་དྲང་
བའི་དོན་ཅེས་བྱའོ། །མདོ་སྡེ་གང་དག་དོན་དམ་པ་སྒྲུབ་པ་བསྟན་པ་དེ་དག་ནི་ངེས་པའི་
དོན་ཅེས་བྱའོ། །མདོ་སྡེ་གང་དག་ཚིག་དང་ཡི་གེ་སྣ་ཚོགས་བསྟན་པ་དེ་དག་ནི་དྲང་བའི་
དོན་ཅེས་བྱའོ། །མདོ་སྡེ་གང་དག་ཟབ་མོ་བལྟ་དཀའ་བ་རྟོགས་པར་དཀའ་བ་བསྟན་པ་དེ་
དག་ནི་ངེས་པའི་དོན་ཅེས་བྱའོ། །ཞེས་ཀུན་རྫོབ་བདེན་པ་བརྗོད་བྱར་སྟོན་པའི་མདོ་རྣམས་
གནས་ལུགས་ངེས་པའི་དོན་དེ་ལས་གཞན་དུ་ད་དུང་དྲང་དགོས་པས་ན་དྲང་བ་དང་། དོན་
དམ་བདེན་པ་བརྗོད་བྱའི་གཙོ་བོར་བྱས་ནས་སྟོན་པའི་མདོ་རྣམས་བརྗོད་བྱའི་དོན་དེ་ལས་
གཞན་དུ་དྲང་མི་དགོས་པར་དེ་ཉིད་ཁོ་ནར་ངེས་པས་ན། ངེས་དོན་ཅེས་འཕགས་པ་ཀླུ་
སྒྲུབ་ཡབ་སྲས་ཀྱིས་བཀྲལ་བ་བཞིན་ལས།
འདིར་དོན་དམ་བདེན་པ་གནས་ལུགས་བརྗོད་བྱའི་གཙོ་བོར་སྟོན་པའི་ངེས་དོན་གྱི་
མདོ། སྲིད་མཐའ་འགོག་བྱེད་སྟོང་ཉིད་རྟོགས་པའི་ཤེས་རབ་དང་། ཞི་མཐའ་འགོག་བྱེད་
སྙིང་རྗེ་ཆེན་པོ་སོགས་ལམ་གྱི་ལུས་ཡོངས་སུ་རྫོགས་པའི་བརྗོད་བྱ་ཁྱད་པར་འཕགས་པ་
འདའ་ག་ཡེ་ཤེས་ཀྱི་མདོ་དོན་འཆད་པ་ལ་བཞི། མཚན་གྱི་དོན། འགྱུར་གྱི་ཕྱག །གཞུང་གི་
དོན། མཇུག་གི་དོན་ཏོ། །དང་པོ་ནི། རྒྱ་གར་ན་སྐད་རིགས་ཆེན་པོ་བཞི་ལས། ལེགས་
པར་སྦྱར་བ་སཾ་སྐྲྀ་ཏ་ལྷའི་སྐད་དུ་མདོ་འདིའི་མཚན་ཨཱརླ་ཨཱ་ཏ་ཛྷཱ་ན་ནཱ་མ་མ་ཧཱ་ཡ་ན་སཱུ་ཏྲ་
ཞེས་པ་སྟེ། བོད་ཀྱི་སྐད་དུ་ཨཱརླ་འཕགས་པ། ཨཱ་ཏི་འདའ་ག །ཛྷཱ་ན་ཡེ་ཤེས། ནཱ་མ་ཞེས་བྱ་
བ། མ་ཧཱ་ཡ་ན་ཐེག་པ་ཆེན་པོ། སཱུ་ཏྲ་མདོ་སྡེ། འཕགས་པའི་གང་ཟག་རྣམས་ཀྱིས་ཉམས་
54ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
སུ་བླངས་བར་བྱ་བའི་སྙིང་པོ་མྱ་ངན་ལས་འདའ་ག་སྟེ་མྱང་འདས་ལ་ཁད་ཉེ་བའི་གནས་
ལུགས་རྟོགས་པའི་ཡེ་ཤེས་སམ། ཡང་ན་འདའ་ག་སྟེ་འཆི་གས་མཚོན་དུས་རྟག་ཏུ་ཉམས་
སུ་ལེན་པའི་སྙིང་པོ་དེ་ཉིད་རྟོགས་པའི་ཡེ་ཤེས་སོགས་བརྗོད་བྱའི་གཙོ་བོར་བསྟན་པས་
མདོའི་མཚན་ལའང་འཕགས་པ་འདའ་ག་ཡེ་ཤེས་ཞེས་བྱ་བ་ཐོགས་ཤིང་། སྙིང་རྗེ་ཆེན་པོ་དང་
སེམས་བསྐྱེད་སོགས་ཀྱི་ལམ་གྱི་གཙོ་བོ་རྣམས་སྟོན་པས་ཐེག་པ་ཆེན་པོའི་མདོ། སྡེ་སྣོད་གསུམ་
གྱི་ནང་ནས་ལྷག་པ་ཏིང་ངེ་འཛིན་གྱི་བསླབ་པ་རྩལ་དུ་བཏོན་པས་མདོ་སྡེའི་སྡེ་སྣོད་དོ།
གཉིས་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
ཞེས་པ་སྟེ། སྔོན་གྱི་ལོ་པཎ་རྣམས་ཀྱིས་མདོ་སྡེའི་སྡེ་སྣོད་ལ་སངས་རྒྱས་དང་བྱང་ཆུབ་
སེམས་དཔའ། མངོན་པ་ལ་འཇམ་དབྱངས། འདུལ་བར་ཐམས་ཅད་མཁྱེན་པ་ལ་ཕྱག་
འཚལ་བའི་བཀས་བཅད་པའི་དོན་བཞིན་འདི་ཡང་མདོ་སྡེའི་སྡེ་སྣོད་ཡིན་པས་འགྱུར་མཐར་
ཕྱིན་པ་སོགས་ཀྱི་ཆེད་དུ་ལོ་ཙཱ་བས་ཕྱག་མཛད་པའོ། །དེ་ལ་མདོ་འདིའི་བརྗོད་བྱ་ནི། རང་
བཞིན་གྱིས་འོད་གསལ་བའི་སྟོང་ཉིད་དང་། སྙིང་རྗེ་ལ་སོགས་པ་དེ་བཞིན་གཤེགས་པའི་
ཐུགས་མཛོད་ལས་བྱུང་པའི་གཅེས་པའི་ནོར་དག་ཡིན་ལ། དེ་དག་བསྟན་པ་ལ་བརྟེན་ནས་
སྟོང་ཉིད་རྟོགས་པ་དང༌། སྙིང་རྗེ་སོགས་ཀྱིས་ཁམས་ཀྱི་དྲི་མ་རིམ་གྱིས་སྦྱོང་བ་ནི་དགོས་པ་
དེ་ལ་བརྟེན་ནས་མཐར་ཐུག་རྫོགས་པའི་སངས་རྒྱས་ཀྱི་སྐུ་ཉིད་འགྲུབ་པ་ཉིང་དགོས། ཉིང་
དགོས་དགོས་པ་དང་དགོས་པ་བརྗོད་བྱ། བརྗོད་བྱ་མདོ་དངོས་ལ་རག་ལས་པ་ནི་འབྲེལ་པ་
ཡིན་པར་སློབ་དཔོན་ཤེས་རབ་རྒྱ་མཚོའི་འགྲེལ་པར་བཤད་དོ། །
གསུམ་པ་ལ་གཉིས། གླེང་གཞིའི་དོན་བཤད་པ་དང་དངོས་ཀྱི་དོན་བཤད་པའོ། །དང་
པོ་ནི། གསང་བ་བསམ་གྱིས་མི་ཁྱབ་པ་བསྟན་པའི་མདོ་ལས། ཆོས་སེམས་ཀྱིས་སྨྲས་པ།
གྲོགས་པོ་དག །བདག་ནི་ཁྱེད་ཐམས་ཅད་ཀྱི་ལག་ན་རྡོ་རྗེར་གྱུར་ཏེ་ནང་ན་སྤྱོད་ཅིང་། དེ་
༤55



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་གཤེགས་པའི་གསང་བ་ཐམས་ཅད་ལས་ཕྱི་རོལ་ཏུ་མ་གྱུར་ལ། ཕྱི་ནང་གི་སངས་རྒྱས་
ཀྱི་ཆོས་ཐམས་ཅད་ཉན་པ་དང་། མོས་པ་དང་། རྟོགས་པ་དེ་ལྟར་བདག་སྨོན་ལམ་འདེབས་
སོ། །ཞེས་དཔལ་གསང་བའི་བདག་པོ་སྔོན་གཞོན་ནུ་ཆོས་སེམས་སུ་གྱུར་པའི་ཚེ་སྨོན་ལམ་
དེ་ལྟར་བཏབ་པར་གསུངས་པའི་རྗེས་སུ་འབྲངས་ནས། ཐེག་ཆེན་གྱི་སྡེ་སྣོད་སྡུད་པ་པོ་
ཕྱག་ན་རྡོ་རྗེ་ཡིན་པར་རྒྱ་གར་གྱི་སློབ་དཔོན་ཁ་ཅིག་བཞེད་པ་དང་། འགའ་ཞིག་མདོ་གཞན་
གྱི་རྗེས་སུ་འབྲངས་ནས་ཀུན་དགའ་བོས་བསྡུས་པར་བཞེད་པ་གཉིས་དོན་དུ་སྟོན་པ་ཉིད་
སྡུད་པ་པོ་གང་ལ་གང་འདུལ་གྱི་སྐུར་བསྟན་པ་ཡིན་པས་འགལ་བ་མེད་ཅེས་ལང་
གཤེགས་འགྲེལ་ཆེན་ལས་གསུངས་པ་འདིར་ཡང་མཚུངས་པས་དེ་འདྲ་བའི་སྡུད་པ་པོས་
འདི་སྐད་དེའི་འོག་གནས་འབྱུང་བའི་ཚིག་ཇི་ལྟ་བ་བཞིན་དུ་གཞན་ལས་བརྒྱུད་པ་ལ་མ་
བལྟོས་པར་སྟོན་པ་ལ་དངོས་སུ་བདག་གིས་ཐོས་པ་དང་། དེ་ཡང་དུས་ལན་ཅིག་ཁོ་ནར་
ཐོས་ཀྱི་གཞན་དུ་མ་ཐོས་ཞེས་བསྟན་བྱའི་ཆོས་དཀོན་པ་དང་། དུས་གཅིག་གི་ཚེ་ན་འདི་
ཐོས་ཀྱི་དུས་གཞན་གྱི་ཚེ་གཞན་ཐོས་ཞེས་སྦྱར་ན་རང་ཉིད་ཐོས་པ་རྒྱ་ཆེ་བ་དང༌། དུས་སྐད་
ཅིག་མ་གཅིག་གི་ཡུན་ལ་ཐོས་པ་དང་སྦྱར་ན་རང་ཉིད་ཤེས་རབ་ཕུན་སུམ་ཚོགས་པར་སྟོན་
པའོ། །
ཚུལ་ཇི་ལྟར་དུ་ཐོས་ན། སྟོན་པ་ཕུན་སུམ་ཚོགས་པ་བསྒྲིབ་པ་གཉིས་བདུད་བཞི་ལ་
སོགས་པ་སྤང་བྱ་མ་ལུས་པ་བཅོམ་ཞིང་། དབང་ཕྱུག་ལ་སོགས་པ་དྲུག་གི་སྐལ་པ་བཟང་
པོ་དང་ལྡན་པ། བྷ་ག་ཝཱན་ནི་བཅོམ་ལྡན་དེ་འཇིག་རྟེན་པའི་ལྷ་ཆེན་པོ་ལ་སོགས་པ་ལའང་
འཇུག་པས། སྔོན་གྱི་ལོ་པཎ་མཁས་པ་དག་གིས་སྟོན་པ་དམན་པ་གཞན་ལ་སྦངས་རྟོགས་
མཐར་ཕྱིན་པའི་སྒོ་ནས་ཁྱད་པར་དུ་འཕགས་པས་ན་འདས་ཞེས་སྦྱར་རོ། །དེ་ལྟ་བུའི་སྟོན་
པ་ཕུན་སུམ་ཚོགས་པས། གནས་འོག་མིན་ལྷའི་རྒྱལ་པོའི་ཁང་བཟང་སྟེ་ལོངས་སྤྱོད་
~56༤



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
རྫོགས་པའི་ཞིང་ཁམས་སྟུག་པོ་བཀོད་པ་གཙང་རིགས་ཀྱི་འོག་མིན་ལས་གྲོང་ལས་དཔོན་
པའི་ཚུལ་དུ་འཕགས་པ། ལངྐར་གཤེགས་པའི་མདོ་ལས། ལྷ་ཡི་ཕོ་བྲང་འོག་མིན་པོ། །
སྡིག་པ་ཐམས་ཅད་རྣམ་སྤངས་པ། །རྟག་ཏུ་རྣམ་པར་མི་རྟོག་ལྡན། །སེམས་དང་སེམས་
ལས་བྱུང་པ་སྤངས། །སྟོབས་དང་མངོན་ཤེས་གང་ཐོབ་པ། །དེ་དག་ཏིང་འཛིན་དབང་བརྙེས་
ནས། །རྫོགས་པའི་སངས་རྒྱས་དེར་འཚང་རྒྱ། །སྤྲུལ་པ་རྣམས་ནི་འདིར་འཚང་རྒྱ། །ཞེས་
གསུངས་པ་ལྟར་གྱི་གནས་ཕུན་སུམ་ཚོགས་པ་ན་བཞུགས་ཏེ། གདུལ་བྱ་གསུངས་རབ་ལ་
ཡིད་ཆེས་སྐྱེ་བའི་ཕྱིར་དབང་པོ་སྟོན་པའི་སླད་དུ་འཁོར་ཐམས་ཅད་ལ་སྟེ་ས་ལ་གནས་པའི་
བྱང་ཆུབ་སེམས་དཔའ་འབའ་ཞིག་ལ་ཆོས་སྟོན་པས་འཁོར་ཕུན་སུམ་ཚོགས་པ་དང་། དེ་
ལྟར་ཕུན་སུམ་ཚོགས་པ་དང་ལྡན་པའི་མདུན་ས་ཆེན་པོ་དེར་གཞན་དོན་དུ་བྱང་ཆུབ་ཐོབ་
པར་འདོད་ཅིང་། གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །རྒྱལ་བ་རྣམས་ཀྱི་ཐེག་ཆེན་
མཆོག་ལ་ཞུགས་པ་དང་
། །གོ་ཆ་ཆེན་པོ་བགོས་ཤིང་བདུད་ཀྱི་རྒྱུད་འདུལ་བ། །དེ་ཡི་ཕྱིར་ན་
སེམས་དཔའ་ཆེ་ཞེས་རབ་ཏུ་བརྗོད། །ཅེས་པ་ལྟར་གྱི་སེམས་དཔའ་ཆེན་པོ་ནམ་མཁའ་ལྟ་
བུ་ཆོས་ཉིད་ཐུགས་སུ་ཆུད་པའི་ཡེ་ཤེས་དང་ལྡན་པས་ནམ་མཁའི་སྙིང་པོས་བཅོམ་ལྡན་
འདས་ལ་གུས་པ་ཆེན་པོས་ལུས་ངག་ཡིད་གསུམ་གྱིས་ཕྱག་བཙལ་ནས་འོག་ནས་འབྱུང་
བའི་ཚིག་འདི་སྐད་ཅེས་གསོལ་ཏོ། །
ཚིག་ཇི་ལྟ་བུ་ཞེ་ན། བཅོམ་ལྡན་འདས། ཞེས་བོས་ནས། བྱང་ཆུབ་སེམས་དཔའ་
དུས་ནམ་ཞིག་གི་ཚེ་འཆི་ག་མ་སྟེ་འཆི་བ་ལ་ཉེ་བའི་སེམས་ཀྱིས་དོན་དམ་པའི་ཆོས་གནས་
ལུགས་ཇི་ལྟར་བལྟ་བར་བགྱི་ཞེས་དངོས་སུ་དྲི་བ་ཞུས་ནས། སེམས་དེའི་ངོ་བོ་ཇི་ལྟ་བུ་
ཞིག་ཏུ་བསྐྱེད་པར་བྱ། སེམས་དེའི་གནས་ལུགས་ཇི་ལྟ་བུ། ཀུན་རྫོབ་ཀྱི་ཆོས་རྣམས་ཇི་ལྟ་
བུ། སེམས་ཀྱི་གནས་ལུགས་རྟོགས་ན་ཇི་ལྟར་འགྱུར་ཞེས་དོན་གྱི་དྲི་བ་ཞུས་པའོ། །
-57



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ལ་མདོར་བསྟན་པ་དང་། རྒྱས་པར་བཤད་པ་དང་། དོན་བསྡུ་བའོ། །དང་
པོ་ནི། ནམ་མཁའི་སྙིང་པོས་གསོལ་བ་བཏབ་པ། དེ་ནས་ལན་དུ་བཅོམ་ལྡན་འདས་ཀྱི་
ཞལ་ནས་གསུངས་པའི་ཆོས་ཕུན་སུམ་ཚོགས་པ་བཀའ་སྩལ་པ་ན། ནམ་མཁའི་སྙིང་པོ་
ཞེས་བོས་ནས་བྱང་ཆུབ་སེམས་དཔའ་དུས་ནམ་འཆི་ག་མ་སྟེ་འཆི་བ་ལ་ཕྱོགས་པ་དེའི་ཚེ།
འདའ་ག་སྟེ་མྱ་ངན་ལས་འདའ་བར་ཁད་ཉིད་དུ་ངེས་པར་སྤོར་བའི་ཞི་སྒོ་གཅིག་པུ་གནས་
ལུགས་རྟོགས་པའི་ཡེ་ཤེས་དང༌། དེས་མཚོན་སྙིང་རྗེ་ཆེན་པོ་དང༌། བྱང་ཆུབ་ཀྱི་སེམས་
དང་། མ་ཆགས་པའི་འདུ་ཤེས་དང་། རང་ཉིད་བདེ་བར་གཤེགས་པའི་སྙིང་པོ་ཅན་ཡིན་པས་
སངས་རྒྱས་གཞན་དུ་མི་བཙལ་བར་རང་གི་ཁམས་སྦྱོང་བའི་འདུ་ཤེས་རྣམས་བསྒོམ་པར་
བྱའོ། །
འདིར་འཆི་ག་ནི། སློབ་དཔོན་ཞི་བ་ལྷས་མཛད་པའི་འགྲེལ་པར། འཆི་ག་ཁོ་ནར་
བསྒོམ་ལ་དུས་གཞན་དུ་བསྒོམ་མི་དགོས་པ་ཡིན་ནམ་ཞེས་པའི་དོགས་པ་བཀོད་ནས།
དེའི་ལན་དུ་དབུ་མ་སྒྲུབ་པ་ཆེན་པོ་ལས། མི་རྟག་འགྱུར་ལ་གནས་དང་དུས། །གང་འདི་ཡོད་
པར་ངས་མ་མཐོང་། །དེ་བས་སྐྱེས་པ་ཁོ་ན་ནས། །འཆི་བདག་ཁ་ན་གནས་པ་ཡིན། །ཞེས་
སོགས་སློབ་དཔོན་ཀླུ་སྒྲུབ་ཀྱི་ལུང་གསུམ་དྲངས་ནས། འཆི་ག་མ་ཞེས་པ་མངལ་ནས་བཙས་
པ་ནས་ཉེ་བར་བཟུང་འཕེན་བྱེད་ལས་ཀྱི་འཕངས་པའི་ཚེའི་ཚད་སྐད་ཅིག་རེ་རེ་བཞིན་
མཛད་དེ་འཆི་བ་ལ་ཉེ་བར་ཕྱོགས་ཤིང་ཇེ་ཉེར་འགྲོ་བས། སྐྱེས་ཙམ་ཉིད་ནས་འཆི་ག་མར་
གནས་པ་ཡིན་ནོ། །ཞེས་པའི་ལུགས་རང་ལུགས་སུ་ཁས་བླངས་པ་བཞིན་འཆི་གའི་དོན་
བར་དུ་སྡོད་སའི་གནས་མེད་པར་འཆི་བ་ལ་ཇེ་ཉེར་འགྲོ་ལ་བཤད་ཀྱང་རུང་མོད། འོན་
ཀྱང་འགྲེལ་པ་འདི་མཛད་པ་པོ་རྒྱལ་སྲས་ཆེན་པོ་ཞི་བ་ལྷ་ནི་མིན་པར་ངེས་ཏེ། འོག་ཏུ་
བསླབ་པ་ཀུན་ལས་བཏུས་ཀྱི་ལུང་དྲངས་པ་དང་ཚིག་དོན་གྱི་ཆ་ལའང་དཔྱད་པའི་གཞི་
58



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
འགའ་ཞིག་སྣང་བས་སོ། །
ཡང་ན་མངོན་པ་མཛོད་འགྲེལ་དུ་ལུང་དྲངས་པ་ལས། ལས་ཀྱི་འཁོར་བ་ལྕི་གང་
དང༌། །ཉེ་བ་གང་དང་གོམས་པ་གང་། །སྔོན་བྱས་གང་ཡིན་དེ་དག་ལས། །སྔ་མ་སྔ་མ་རྣམ་
སྨིན་འགྱུར། །ཞེས་དགེ་སྡིག་གི་ལས་གང་ལྕི་བ་དེ་ཉིད་སྔོན་ལ་སྨིན་པ་དང་། ལྕི་ཡང་མེད་
ན་འཆི་གར་གང་ཉེ་བ་དང་། དེ་ཡང་འདྲ་ན་གང་གོམས་པ་ཤས་ཆེ་བ་དང་། དེ་ཡང་འདྲ་ན་
སྔར་བྱས་པ་དེ་ཉིད་དང་པོར་སྨིན་པར་གསུངས་པས། རང་རེ་ལྟ་བུ་ལ་ཚེ་རབས་སྔོན་མར་
བསགས་པའི་སྡིག་པ་གྲངས་མེད་པ་དག་ཡོད་པའི་ཁར་ཚེ་འདིར་སྡིག་པ་ཆེས་ལྕི་བ་དུ་མ་
བསགས་ཤིང་དག་པ་ཤས་ཤིན་ཏུ་ཆུང་བ་དང་། མི་དགེ་བ་ལ་ཤིན་ཏུ་གོམས་ཤིང་དགེ་བ་ལ་
གོམས་འདྲིས་ཆུང་། དགེ་བ་གསོགས་པར་བློའི་འཇུག་པ་མ་ཞུགས་པའི་སྔོན་དུ་སྡིག་པའི་
ལས་མཐའ་ཡས་པ་བསགས་པ་གང་ལ་བསམས་ཀྱང་། ཕྱི་མར་དམྱལ་བ་སོགས་སུ་མི་
དགེ་བའི་རྣམ་པར་སྨིན་པ་མྱོང་བར་ངེས་པ་ཤས་ཆེ་བས། དེ་དག་ལ་འཆི་གའི་ཚེ་དགེ་
སེམས་ཁྱད་པར་ཅན་མངོན་དུ་གྱུར་ན་དེའི་སྟོབས་ཀྱིས་རྟེན་དེའི་འོག་རོལ་ཏུ་བདེ་འགྲོར་
སྐྱེ་བ་དྲི་མ་མེད་པའི་གསུང་རབ་ལས་འབྱུང་བས་འཆི་གའི་དུས་གལ་ཆེ་བས་དམིགས་
བསལ་དུ་གསུངས་ལ། དེས་མཚོན་གནས་སྐབས་ཐམས་ཅད་དུ་སྒོམ་དགོས་པ་གཞུང་གི་
དོན་དུ་བཤད་ཀྱང་འགལ་བ་མེད་པར་སེམས།
མདོ་ལུགས་ལ་སའི་དངོས་གཞི་ལས། འདུ་ཤེས་ཆ་ཕྲ་མོ་རྒྱུ་བར་གྱུར་པའི་ཚེ་ནི་
དགེ་བའི་སེམས་སྡོག་ཅིང་ལུང་དུ་མ་བསྟན་པའི་སེམས་ཉིད་དུ་གནས་ཏེ། འདི་ལྟར་དེས་
དེའི་ཚེ་སྔོན་གོམས་པར་བྱས་པའི་དགེ་བ་ལ་རང་གི་བཙལ་བར་ཡང་མི་ནུས་ལ་གཞན་
དག་གིས་ཀྱང་དྲན་པར་བྱེད་མི་ནུས་སོ། །དེ་བཞིན་དུ་མི་དགེ་བ་ལ་ཡང་སྦྱར་རོ། །ཞེས་འཆི་
སེམས་སྐད་ཅིག་ཐ་མའི་ཚེ་སེམས་ཉམ་ཆུང་ཞིང་རྣམ་པ་མི་གསལ་ལ། དགེ་མི་དགེའི་
59



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲོགས།
སེམས་ནི་དམིགས་རྣམ་གསལ་བས་དེའི་དུས་མངོན་དུ་མི་འགྱུར་བར་ལུང་མ་བསྟན་
འབའ་ཞིག་ཡིན་པར་བཤད་ཅིང་། མངོན་པ་མཛོད་དུ་འཆི་སེམས་སྐད་ཅིག་ཐ་མ་ལ་དགེ་
མི་དགེ་ལུང་མ་བསྟན་གསུམ་ག་བཤད་པར་མ་ཟད། གསང་སྔགས་ཀྱི་ལུགས་འཕོ་བ་དང་
རིམ་གཉིས་ཀྱི་རྣལ་འབྱོར་ཁྱད་པར་ཅན་གྱི་ངང་ནས་འཆི་འཕོ་ཚུལ་བཤད་མོད་ཀྱང་འདིར་
སྐབས་སུ་མ་བབས་པས་གཞན་ནས་དོན་གཉེར་གྱིས་བཙལ་བར་བྱའོ། །
གཉིས་པ་ལ། རང་བཞིན་མེད་པའི་སྟོང་པ་ཉིད་བསྒོམ་པ། སྙིང་རྗེ་ཆེན་པོ་བསྒོམ་པ།
སེམས་ཀྱི་རང་བཞིན་འོད་གསལ་བ་བསྒོམ་པ། མ་ཆགས་པའི་འདུ་ཤེས་ངེས་འབྱུང་བསྒོམ་
པ། སངས་རྒྱས་རྒྱུད་གཞན་ལས་མི་ཚོལ་བར་གདམས་པའོ། །དང་པོ་ནི། དེ་ལ་བསྒོམ་པར་
བྱ་བའི་འདའ་ག་ཡེ་ཤེས་ཇི་ལྟར་བུ་སྙམ་ན། ཕུང་པོ་དང་། ཁམས་དང་། སྐྱེ་མཆེད་ཀྱིས་
བསྡུས་པའི་ཆོས་ཐམས་ཅད་གདོད་ནས་རང་བཞིན་གྱིས་གྲུབ་པའི་སྐྱེ་འགག་དང་བྲལ་ཞིང་
རྟོག་པས་ཕར་བཞག་པ་ཙམ་དང་། མིང་གི་ཐ་སྙད་ཀྱིས་བཏགས་པ་ཙམ་ལས་དོན་རང་
བཞིན་གྱིས་གྲུབ་པས་རྣམ་པར་དག་པ་སྟེ་རང་བཞིན་གྱིས་མ་གྲུབ་པས་ན། དངོས་པོ་སྟེ་
མཚན་མར་འཛིན་པ་མེད་པའི་འདུ་ཤེས་བསྒོམ་པར་བྱའོ། །དངོས་པོ་མེད་པ་ཞེས་པ་ལ། སློབ་
དཔོན་ཤེས་རབ་རྒྱ་མཚོའི་འགྲེལ་པ་ལྟར་ན༑ དོན་བྱེད་ནུས་པའི་དངོས་པོ་རྣམས་རང་བཞིན་
མེད་པའི་འདུ་ཤེས་བསྒོམ་པར་བྱ། །ཞེས་འབྱུང་། ཆོས་རྣམས་རང་བཞིན་གྱིས་མེད་པའི་
ཚུལ་ཇི་ལྟ་བུ་ཞེ་ན། མདོ་ལས། ཇི་ལྟར་ཡན་ལག་ཚོགས་རྣམས་ལ། །བརྟེན་ནས་ཤིང་རྟར་
བརྗོད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །ཀུན་རྫོ་བ་སེམས་ཅན་ཞེས་བརྗོད་
དོ། །ཞེས་དཔེར་ན་ཤིང་རྟ་ཞེས་པ་ཤིང་རྟའི་ཡན་ལག་དང་དབྱིབས་དང་ཆ་ཤས་ཚོགས་པ་
རྣམས་ལ་ཤིང་རྟ་ཞེས་བཏགས་པ་བཞིན་དུ་གང་ཟག་ཀྱང་ཕུང་པོ་ལྔའི་ཚོགས་པ་ལ་བརྟེན་
ནས་བཏགས་པས་མཚོན་ཆོས་ཐམས་ཅད་བཏགས་ཡོད་དུ་གསུངས་ལ། ཇི་ལྟར་བཏགས་
--(|--



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
པའི་ཚུལ་ཡང་། ཐག་པ་ཁྲ་བོ་འཁྱིལ་བ་ཞིག་ལ་མིག་རབ་རིབ་སོགས་ཀྱི་རྐྱེན་དང་ཕྲད་
པའི་ཚེ་སྤྲུལ་ལོ་སྙམ་པའི་བློ་སྐྱེས་ཤིང་། བློ་ངོ་དེར་སྣང་བའི་སྦྲུལ་དེ་ཐག་པ་དེའི་ངོས་ནས་
ཡོད་པ་མ་ཡིན་པར་བློ་འབའ་ཞིག་གིས་བཏགས་པ་ཙམ་ཡིན་པ་བཞིན་དུ་གང་ཟག་གམ་ང་
ཡང་རང་གི་ཕུང་པོ་ལ་སོགས་པའི་སྟེང་དུ་བློས་ང་ཞེས་པ་དང་། མིང་གིས་ང་ཞེས་པ་ཐ་སྙད་
བཏགས་པ་ཙམ་ཡིན་གྱི། བཏགས་པ་དེར་མ་ལྟོས་པའི་ང་རང་ངོས་ནས་གྲུབ་པ་ཞིག་མེད་པ་
ནི། འཕགས་པ་ཀླུ་སྒྲུབ་ཀྱིས་ཆོས་དབྱིངས་བསྟོད་པར། ཇི་ལྟར་རི་བོང་མགོ་ཡི་རུ། །བཏགས་
པ་ཉིད་དེ་མེད་པ་ལྟར། །དེ་བཞིན་ཆོས་རྣམས་ཐམས་ཅད་ཀྱང་། །བཏགས་པ་ཉིད་དེ་ཡོད་
མ་ཡིན། །ཞེས་རི་བོང་མགོར་རྭ་ཡོད་པར་འཛིན་པའི་རྟོག་པས་རྭ་ཡོད་པར་བཏགས་པ་
ཙམ་ལས་དོན་དུ་རི་བོང་གི་མགོར་རྭ་མེད་པ་དང་གང་ཟག་ལ་སོགས་པའང་བློས་བཏགས་
པ་ཙམ་ལས་ཡུལ་གྱི་ངོས་ནས་མེད་པ་འདྲ་བར་གསུངས་སོ། །
དེ་ལྟར་ན་ཡང་། རི་བོང་གི་མགོའི་རྭ་དང་གང་ཟག་ལ་སོགས་པའི་ཆོས་རྣམས་ཐ་
སྙད་དུ་ཡོད་མེད་མི་མཚུངས་པ་ནི་རང་རང་འཛིན་བྱེད་ཀྱི་བློ་ལ་ཡང་དག་པའི་ཚད་མ་
གཞན་གྱིས་གནོད་པ་ཡོད་མེད་ཀྱི་སྒོ་ནས་འཇོག་དགོས་པ་དཔལ་ལྡན་ཟླ་བས། བུམ་
སོགས་འདི་དག་དེ་ཉིད་དུ་མེད་ཅིང་། །འཇིག་རྟེན་རབ་ཏུ་གྲགས་པར་ཡོད་ཇི་བཞིན། །དེ་
བཞིན་དངོས་པོ་ཐམས་ཅད་འགྱུར་བས་ན། །མོ་གཤམ་བུ་དང་མཚུངས་པར་ཐལ་མི་འགྱུར། །
ཞེས་གསུངས་པ་ལྟར་ཡིན་ཞིང་། གནད་དེ་དག་དབུ་མའི་ལྟ་བ་རྟོགས་དཀའ་བའི་གནད་
ཡིན་པར་རྗེ་བདག་ཉིད་ཆེན་པོས་གསུངས་སོ། །
དེ་ལྟར་ཆོས་ཐམས་ཅད་རྟོགས་པས་བཏགས་པ་ཙམ་ཡིན་མོད་ཀྱང་
། རང་རེ་སོ་སོའི་
སྐྱེ་བོ་རྣམས་ཀྱི་རྒྱུད་ལ་ཆོས་གང་ཡང་རྟོགས་པས་བཏགས་པ་ཙམ་དུ་མི་འཆར་བ་རང་ཞེས་
པ་ཡང་རང་གི་ཕུང་པོའི་སྟེང་དུ་རང་ངོས་ནས་ཚུར་ཡོད་པ་འདྲ་ཞིག་གིས་སྣང་བ་དང་། སྣང་
༤61



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་དེ་ལྟར་དུ་ཡོད་པར་འཛིན་ལ། དེས་མཚོན་ཀ་བ་ལྟ་བུ་ལ་ཡང་ཕར་བཏགས་པ་ཙམ་གྱི་སྣང་
བ་མི་འཆར་བར་གཞི་དེར་ཀ་བ་ཞེས་པ་ཞིག་ངོས་ནས་ཡོད་པར་འཛིན་ཅིང་། དེས་ཆོས་
གཞན་ལ་ཡང་འདྲ་བས་དེ་ལྟར་འཛིན་པ་ནི། བདེན་འཛིན་ཅེས་བྱ་བ་ཡིན་ཏེ། དབུ་མ་བཞི་
བརྒྱ་པའི་འགྲེལ་པར། དེ་ལ་བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་གཞན་ལ་
རག་མ་ལས་པའི་ངོ་བོར་རང་བཞིན་ཏེ། ཞེས་སོགས་ཀྱི་དོན་ལས་ཤེས་ཤིང་། གང་ཟག་
སོགས་བདེན་པར་འཛིན་པ་དེ་ནི། རིན་ཆེན་འཕྲེང་པ་ལས། ཇི་སྲིད་ཕུང་པོར་འཛིན་ཡོད་
པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་
བ་ཡིན། །ཞེས་དང་། དབུ་མ་འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་
ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །ཞེས་དང་། རྣམ་འགྲེལ་ལས།
བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་ལྡན། །འདི་དག་དང་
ནི་ཡོངས་འབྲེལ་ལས། །ཉེས་པ་ཐམས་ཅད་འབྱུང་བར་འགྱུར། །ཞེས་བདག་ཏུ་བདེན་
པར་བཟུང་པས་རང་ལས་གཞན་ཡང་བདེན་པར་བཟུང་ལ། དེ་ལ་བརྟེན་ནས་རང་ལ་
ཆགས་པ་དང་གཞན་ལ་ཞེ་སྡང་བ་སོགས་ཉོན་མོངས་ཐམས་ཅད་སྐྱེ་ཞིང་། དེས་དགེ་སྡིག་
ལས་བསགས། ལས་ཀྱི་དབང་གི་ལས་འཁོར་བའི་འཁོར་ལོ་རྒྱུན་མར་འཁོར་བ་སོགས་
ཉེས་སྐྱོན་ཀུན་གྱི་རྩ་བ་ཡིན་པས་ལྡོག་དགོས་ལ། ལྡོག་པ་ལ་ཡང་དང་པོར་བདག་འཛིན་དེ་
ཉིད་ངོས་ཟིན་དགོས། མ་ཟིན་ན་འབེན་མ་མཐོང་བར་མདའ་འཕེན་པ་དང་འདྲ་བས་དང་
པོར་དགག་བྱ་ངོས་ཟིན་པ་གཅེས་སོ། །
དེ་ལྟར་ཁ་ཕྱིར་ལྟས་མ་ཡིན་པར་རང་རྒྱུད་ཀྱི་གང་ཟག་བདེན་འཛིན་ངོས་ཟིན་པར་
བྱས་ནས་བདེན་འཛིན་དེས་གཟུང་བ་ལྟར་མེད་པར་ངེས་པའི་ངེས་ཤེས་བསྐྱེད་པའི་ཚུལ་ནི།
སྤྱིར་ཆོས་གང་བློ་ངོར་སྣང་ཡང་། ཡང་ན་གཅིག་གི་རྣམ་པའམ། ཡང་ན་གཉིས་ལ་སོགས་
༤62ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
པ་ཕན་ཚུན་ཐ་དད་པའི་རྣམ་པ་གང་རུང་ལས་མ་འདས་པ་བཞིན་དུ་བདེན་འཛིན་གྱིས་
གཟུང་བ་ལྟར་ང་ཁོ་རང་གི་ངོས་ནས་ཡོད་ན་གཟུགས་སོགས་ཕུང་པོ་དང་གཅིག་པའམ་ཐ་
དད་པ་ལས་མ་འདས། གཅིག་ཡིན་ན་ང་སྐྱེ་བ་སྔོན་མ་ནས་འདིར་འོངས་པ་བཞིན་དུ་ངའི་
གཟུགས་སོགས་ཀྱང་འདིར་འོང་དགོས་ལ། ངའི་གཟུགས་སོགས་འཇིགས་པའི་ཚེ་ང་ཡང་
འཇིགས་དགོས། གཞན་ཡང་ངའི་རྣམ་ཤེས། ངའི་གཟུགས་ཤེས་སོགས་ལོངས་སྤྱོད་པ་པོ་
དང༌། ལོངས་སྤྱོད་བྱ་སོ་སོར་ཡོད་པ་ཚད་མས་གྲུབ་པས་གཅིག་མ་ཡིན་པར་ངེས། ཐ་དད་ཡིན་
ན། ད་ལྟ་རང་རེ་ལ་ཀ་བ་དང་བུམ་པ་སོ་སོར་སྣང་བ་དང་། ང་དང་ངའི་ཕུང་པོ་སོ་སོར་སྣང་བ་
འབྲེལ་མེད་དོན་གཞན་ཡིན་པའི་སྣང་ཚུལ་འདྲ་དགོས་ལ། དེ་ལྟར་ན་ཡུལ་བདེན་གྲུབ་ལ་
སྣང་ཚུལ་དང་གནས་ཚུལ་མཐུན་དགོས་པས་ཀ་བ་བསལ་བའི་ཤུལ་དུ་བུམ་པ་སྟོན་རྒྱུ་ཡོད་
པ་ལྟར་དེའི་ཕུང་པོ་ལྔ་རེ་རེ་ནས་བསལ་བའི་ཤུལ་དུ་ང་འདིའོ་ཞེས་ངོས་ནས་གྲུབ་པ་ཞིག་
ངོས་བཟུང་རྒྱུ་དགོས་པ་ལ་དེ་ལྟར་མེད་ཅིང་། ངའི་གཟུགས་སོགས་ལ་ཕན་གནོད་བྱས་
པས་ང་ལ་ཕན་གནོད་མི་འོང་བར་འགྱུར་བ་དང་ཐ་སྙད་དུའང་ངའི་ལག་པ་ན་བ་ལ་ང་ན་
ཞེས་པ་དང་། ངའི་གཟུགས་མཐོང་བ་ལ་ང་མཐོང་བའི་ཐ་སྙད་འཐད་པས་ཕུང་པོ་ལས་ངོ་
བོ་གཞན་དུ་མེད་པར་ངེས། དེ་ལྟར་བདག་འཛིན་གྱིས་གཟུང་བའི་ང་དེ་ཉིད་ཕུང་པོ་དང་
གཅིག་ཏུ་ཡང་མེད། །ཐ་དད་དུ་ཡང་མེད་པའི་རྒྱུ་མཚན་གྱིས་མེད་པར་ལྷུང་གིས་ངེས་པ་ན་
བདག་མེད་ངེས་པ་ཡིན་པས། ངེས་པ་དེ་ཉིད་ཀྱི་རྒྱུན་བསྐྱང་བར་དགོས་ཏེ།
མདོ་སྡུད་པ་ལས། གང་ཚེ་འདུས་བྱས་འདུས་མ་བྱས་དང་དཀར་ནག་ཆོས། །ཤེས་རབ་
རྣམ་པར་བཤིག་ནས་རྡུལ་ཙམ་མི་དམིགས་ཚེ། །འཇིག་རྟེན་དག་ན་ཤེས་རབ་ཕ་རོལ་ཕྱིན་
གྲངས་འགྲོ། །ཞེས་སྟོང་ཉིད་རྟོགས་པ་དང་དབུ་མའི་ལྟ་བ་རྙེད་པ་ཞེས་བྱ་ཞིང་། གང་ཟག་ལྟ་
བུ་ཆོས་གཅིག་རང་བཞིན་མེད་པར་ངེས་ན། ཏིང་འཛིན་རྒྱལ་པོ་ལས། ཇི་ལྟར་ཁྱོད་ཀྱིས་
༤63



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཞེས་སོགས་གཞན་ལ་ཡང་
དེའི་རིག་པ་ཁ་སྤོས་པ་ཙམ་གྱིས་རང་བཞིན་མེད་པར་ངེས་ནུས་པས་སྲིད་པའི་རྩ་བ་གཅོད་
པ་ལ་བདག་མེད་རྟོགས་པའི་ཤེས་རབ་འདི་ཉིད་མ་གཏོགས་ཐབས་གཞན་གང་གིས་ཀྱང་
སྲིད་པའི་རྩ་བ་ལ་འཛིན་སྟངས་འགལ་བའི་སྒོ་ནས་ཅི་ཡང་མི་གནོན་པས་ཐར་འདོད་
རྣམས་ཀྱིས་འཇུག་པར་བྱ་བའི་སྒོ་གཅིག་པུ་ཡིན་པས་འདིར་མདོ་ཙམ་བསྟན་གྱི། རིགས་
པའི་རྣམ་གྲངས་གཞན་མཐའ་ཡས་ཤིང་རྒྱས་པར་ཀླུ་སྒྲུབ་ཡབ་སྲས་ཀྱི་དགོངས་དོན་རྗེ་
བཙུན་ཙོང་ཁ་པ་ཆེན་པོས་བཀྲལ་བའི་གསུང་རབ་མན་ངག་དང་བཅས་པ་ལས་ངེས་པར་
བཙལ་བར་བྱའོ། །
གཉིས་པ་ནི། དེ་ལྟར་ཆོས་ཐམས་ཅད་ངོས་ནས་གྲུབ་པ་མེད་མོད་ཀྱང་། འཕགས་
པ་ཀླུ་སྒྲུབ་ཀྱིས། ཆོས་རྣམས་སྟོང་པ་འདི་ཤེས་ནས། །ལས་དང་འབྲས་བུ་རྟེན་པ་གང་། །ངོ་
མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་པ་དང་། བཞི་
བརྒྱ་པའི་འགྲེལ་པར། བུམ་པ་ལ་སོགས་པ་རྣམས་རང་གི་རྒྱུ་ལས་དེ་ཉིད་དང་གཞན་ཉིད་
དུ་རྣམ་པ་ལྔར་དཔྱད་པ་ན་ཡོད་པ་མེད་དོ། །དེ་ལྟ་ན་ཡང་བརྟེན་ནས་བཏགས་པར་སྦྲང་རྩི་
དང་ཆུ་དང་། འོ་མ་འཛིན་པ་དང་། འཆུ་བ་ལ་སོགས་པའི་བྱ་བ་ལ་རུང་བར་འགྱུར་བ་འདི་
ཅི་ངོ་མི་མཚར་བ་ཞིག་གམ་ཞེས་གསུངས་པ་ལྟར་མ་བརྟགས་མ་དཔྱད་པར་གང་ཟག་གི་
འགྲོ་བ་དང་འོང་བ་ལ་སོགས་པ་བྱ་བྱེད་ཐམས་ཅད་བསྙོན་མེད་དུ་སྣང་ཞིང་འཐད་པའི་
རྟེན་འབྲེལ་བསླུ་བ་མེད་པའི་ཕྱིར། ཐ་སྙད་དུ་སེམས་ཅན་གཞན་ལ་ཇི་ལྟར་བལྟ་བར་བྱ་ཞེ་
ན། ཐེག་ཆེན་གྱི་ཆོས་ཐམས་ཅད་ཀྱི་རྩ་བ་བྱང་ཆུབ་ཀྱི་སེམས་སུ་འདུས་པས་ཏེ་ཡིན་པའི་
ཕྱིར་ན་སེམས་དེ་སྐྱེད་དགོས་ལ། དེ་ཡང་སྙིང་རྗེ་ཆེན་པོ་ལས་འབྱུང་བས། སེམས་ཅན་
ཐམས་ཅད་ལ་སྡུག་བསྔལ་ཐམས་ཅད་དང་བྲལ་བར་འདོད་པའི་སྙིང་རྗེ་ཆེན་པོའི་འདུ་
64



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
ཤེས་སྐྱེས་བུ་མགོ་ལ་མེ་ཤོར་བ་གསོད་པ་ལྟ་བུའི་བརྩོན་འགྲུས་ཆེན་པོས་དུས་རྟག་ཏུ་རབ་
ཏུ་བསྒོམ་པར་བྱའོ། །སློབ་དཔོན་ཤེས་རབ་རྒྱ་མཚོའི་འགྲེལ་པར། ཆོས་ཐམས་ཅད་བྱང་
ཆུབ་ཀྱི་སེམས་སུ་འདུས་པ་ཞེས་སོགས་ཀྱི་དོན། ཆོས་ཐམས་ཅད་རང་གི་བྱང་ཆུབ་ཀྱི་སེམས་
རྟོགས་པས་བཏགས་པ་ཙམ་གྱི། ཕྱི་དོན་བདེན་གྲུབ་ཏུ་འདོད་པ་རྣམས་ལྟར་མེད་ཅིང་། དེ་
ལྟར་མ་རྟོགས་པའི་སེམས་ཅན་ལ་སྙིང་རྗེ་བསྒོམས་པར་བྱ་ཞེས་བཤད་དོ། །
འོ་ན་སྙིང་རྗེ་ཆེན་པོ་སྐྱེད་དགོས་པའི་རྒྱུ་མཚན་དང་བསྐྱེད་ཚུལ་ཇི་ལྟར་ཡིན་ཞེ་ན།
དབུ་མ་འཇུག་པ་ལས། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་
དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །
དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་སངས་རྒྱས་ཀྱི་གོ་འཕང་ཐོབ་
པར་བྱ་བ་ལ་སྙིང་རྗེ་ཆེན་པོ་ཡོད་ན་སྡུག་བསྔལ་ཅན་འདི་རྣམས་བདག་གིས་སྒྲོལ་བར་བྱེད་
དགོས་ལ། དེ་ཡང་སངས་རྒྱས་ཀྱི་གོ་འཕང་ཐོབ་པ་ལ་རག་ལས་པར་འདུག་པས་ཅི་ནས་
སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་འདྲེན་པར་བྱེད་པས་དང་པོར་གལ་ཆེ།
སེམས་བསྐྱེད་ཟིན་ནས་ཚོགས་གཉིས་གསོག་
ས་གསོག་པ་ལ་བསྐུལ་བ་དང་། བྱང་ཆུབ་སེམས་
དཔའི་རླབས་ཆེན་ཀྱི་སྤྱོད་པ་ལ་སྒྱིད་ལུག་སྟེ་དམན་ལམ་དུ་མི་གོལ་བ་ཡང་། སྙིང་རྗེ་ཆེན་
པོས་བྱེད་པས་བར་དུ་གལ་ཆེ། སངས་རྒྱས་ནས་ཀྱང་ཉན་རང་ལྟར་རང་ཉིད་ཞི་བར་མི་
མནལ་བར་གཞན་གྱི་དོན་ཁོ་ནར་ལྷུར་མཛད་པ་ཡང་སྙིང་རྗེ་ཆེན་པོའི་གཞན་དབང་གིས་
ཡིན་པས་ཐ་མར་གལ་ཆེ་བར་གསུངས། རྒྱུད་རྣམ་སྣང་མངོན་བྱང་ལས་ཀྱང་། ཐམས་ཅད་
མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་
བ་ཡིན། ཐབས་ཀྱི་མཐར་ཕྱིན་པ་ཡིན་ནོ། །ཞེས་པ་དང་། ཆོས་ཡང་དག་པར་བསྡུད་པའི་
མདོ་ལས། བཅོམ་ལྡན་འདས་བྱང་ཆུབ་སེམས་དཔའི་ཆོས་རབ་ཏུ་མང་པོ་ལ་བསླབ་པར་
~65ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་བགྱིའོ། །བཅོམ་ལྡན་འདས། བྱང་ཆུབ་སེམས་དཔའ་ཆོས་གཅིག་རབ་ཏུ་བཟུང་ཞིང་
རབ་ཏུ་རྟོགས་པར་བགྱིས་ན། སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་ན་མཆིས་
པ་ལགས་སོ། །ཆོས་གཅིག་པུ་གང་ཞེ་ན་འདི་ལྟ་སྟེ། སྙིང་རྗེ་ཆེན་པོའོ། །བཅོམ་ལྡན་འདས་
སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་
མཐིལ་དུ་མཆིས་པ་ལགས་སོ། །བཅོམ་ལྡན་འདས་དཔེར་བགྱི་ན། འཁོར་ལོས་སྒྱུར་བའི་
རྒྱལ་པོའི་འཁོར་ལོ་རིན་པོ་ཆེ་དེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །
བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་
སངས་རྒྱས་ཀྱི་ཆོས་ཐམས་ཅད་མཆིའོ། །བཅོམ་ལྡན་འདས་འདི་ལྟ་སྟེ། དཔེར་ན་ཉི་མ་
ཤར་བ་ན་སེམས་ཅན་ཐམས་ཅད་ཀྱི་བྱ་བ་མང་པར་འགྱུར་རོ། །བཅོམ་ལྡན་འདས་དེ་བཞིན་
དུ་སྙིང་རྗེ་ཆེན་པོ་གང་དུ་ཤར་བར་གྱུར་པ་དེར་བྱང་ཆུབ་སེམས་དཔའི་ཆོས་ཀྱི་བྱ་བ་ཤིན་ཏུ་
མང་བར་འགྱུར་རོ། །བཅོམ་ལྡན་འདས་འདི་ལྟ་སྟེ། སྲོག་གི་དབང་པོ་མཆིས་ན། དབང་པོ་
གཞན་རྣམས་འབྱུང་བར་འགྱུར་རོ། །བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་མཆིས་
ཀྱི་ན་བྱང་ཆུབ་ཀྱི་ཕྱོགས་ཀྱི་ཆོས་གཞན་རྣམས་འབྱུང་བར་འགྱུར་རོ། །ཞེས་སྙིང་རྗེ་ཆེན་པོ་
ཡོད་ན་དེ་ལས་བྱང་ཆུབ་ཀྱི་སེམས་ལ་སོགས་པ་བྱང་ཆུབ་སེམས་དཔའི་ཡོན་ཏན་ཐམས་
ཅད་འབྱུང་ཞིང་བརྟེན་པ། དཔེར་ན་སྲོག་ཡོད་ན་དབང་པོ་གཞན་ཐམས་ཅད་དེ་ལ་བརྟེན་
ནས་འབྱུང་བ་དང་འདྲ་བ་སོགས་དཔེ་དུ་མས་བསྟན་ཅིང་བ་ཚ་ཆུ་ཀླུང་ཅན་ཞེས་པའི་མདོ་
ལས།
གང་ཞིག་སེམས་ཅན་རྣམས་ལ་སྙིང་རྗེ་ལྡན་པས་རབ་འཇུག་ན། །དེ་ནས་ནི་ང་ལ་
མཆོད་ཅིང་བསྟན་ལ་གཅེས་པར་རབ་ཏུ་བཟུང་། །གང་ལ་ཚུལ་ཁྲིམས་ཐོས་དང་སྙིང་རྗེ་བློ་
གྲོས་གསལ་ཡོད་པ། །དེ་ལྟར་དེས་ནི་བདེ་བར་གཤེགས་པ་རྟག་ཏུ་མཆོད་པར་གྱུར་པ་ཡིན། །
~66



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
སེམས་ཅན་ཕན་པའི་དབང་དུ་བྱས་ནས་ངས་འདི་བསྒྲུབས་པ་སྟེ། །སྐུ་འདི་སེམས་ཅན་
དོན་ཉིད་ཁོ་ནར་ཀུན་ནས་བསྐྱེད་པ་ལ། །གང་ཞིག་ཡིད་ཀྱིས་ཀྱང་ནི་སེམས་ཅན་དག་ལ་
གནོད་བྱེད་པ། །དེ་ནི་ཇི་ལྟར་ང་ལ་བརྟེན་ཏེ་ང་ལ་ལྟོས་བྲལ་ཡིན། །གང་གིས་ཡིད་ལ་
དགའ་བ་བསྐྱེད་ན་མཆོད་པ་ཡིན་པས་ན། །སེམས་ཅན་དག་ལ་ཕན་ན་དེ་ནི་ཆུང་ཡང་མཆོད་པ་
ཡིན། །འཚེ་བའི་བདག་ཉིད་ཅན་དང་གཞན་ལ་གནོན་པ་འབྱུང་བ་ཡི། །མཆོད་པ་ལེགས་
པར་སྦྱར་བ་ཡིན་ཡང་མཆོད་པར་འགྱུར་མ་ཡིན། །ཆུང་མ་རྣམས་དང་བུ་དང་དབང་ཕྱུག་
རྒྱལ་སྲིད་ཆེན་པོ་དང་། །ཤ་རྣམས་དང་ནི་ཁྲག་དང་ཚིལ་དང་ལུས་རྣམས་དང་ནི་མགོ། །
གང་རྣམས་ཁོ་ན་དགའ་བའི་དབང་བྱས་ང་ཡིས་བཏང་བ་སྟེ། །གང་ཞིག་དེ་ལ་འཚེ་ན་དེ་ནི་
ང་ལ་གནོད་པ་ཡིན། །སེམས་ཅན་རྣམས་ལ་མཆོག་ཏུ་ཕན་ན་ང་ལ་མཆོད་མཆོག་ཡིན། །
སེམས་ཅན་རྣམས་ལ་གནོད་པའི་མཆོག་ནི་ང་ལ་གནོད་མཆོག་ཡིན། །ང་དང་སེམས་ཅན་
དག་ནི་བདེ་དང་སྡུག་བསྔལ་མཚུངས་འདོད་པས། །གང་ཞིག་སེམས་ཅན་གནོད་བྱེད་དེ་ནི་
ང་ལ་ཇི་ལྟར་མོས། །སེམས་ཅན་བསྟེན་ནས་ང་ཡིས་སྐྱོབ་པ་མཉེས་དང་དགེ་བ་བྱས། །
སེམས་ཅན་དག་ལ་བརྟེན་ནས་དོན་བསྒྲུབས་ཕ་རོལ་ཏུ་ཕྱིན་པའང་ཐོབ། །སེམས་ཅན་དོན་
ལ་ཡིད་ལ་བརྩོན་པ་བསྐྱེད་ནས་བདུད་བཏུལ་ཏེ། །དེ་བཞིན་སེམས་ཅན་ཉིད་སྤྱོད་གང་
ཡིན་པ་ཡིས་ང་སངས་རྒྱས། །ཞེས་གསུངས་པ་ལྟར་བྱང་ཆུབ་སེམས་དཔའ་རྣམས་ཀྱིས་
སེམས་ཅན་ཐམས་ཅད་ལ་བུ་གཅིག་པུ་ལ་བརྩེ་བའི་མ་ལྟར་སྙིང་རྗེ་ཆེན་པོ་བསྐྱེད་ཅིང་།
སྙིང་རྗེ་དེས་གཞན་དོན་དུ་དཀའ་བ་མཐའ་ཡས་པར་སྤྱད་དེ་སངས་རྒྱས་པ་དང་། སངས་
རྒྱས་ནས་ཆོས་ཀྱི་འཁོར་ལོ་བསྐོར་བ་སོགས་ཀྱི་མཛད་པ་མཐའ་དག་སེམས་ཅན་ལ་ཕན་
བདེ་འབའ་ཞིག་གི་རྒྱུར་མཛད་ལ། དེས་ན་སེམས་ཅན་ལ་གནོད་པའི་ལས་བྱས་ན་སངས་
རྒྱས་ལ་གནོད་པ་དང་། སེམས་ཅན་ལ་ཕན་པ་བསྒྲུབས་ན་སངས་རྒྱས་ལ་ཕན་པ་བསྒྲུབས་
༤67



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་དང་འདྲ་བར་དགོངས་ཤིང་། ཐ་ན་སེམས་ཅན་གྱི་ལོངས་སྤྱོད་འཕྲོག་པ་ལྟ་བུ་གནོད་ཅིང་
སྡིག་པ་དང་འབྲེལ་བས་མཆོད་པའི་བྱེ་བྲག་མཐའ་ཡས་པ་ཕུལ་ཡང་མི་དགྱེས་པ། དཔེར་
ན་བུའི་ཤ་ནས་བཅད་དེ་མ་ལ་བྱིན་ན་མི་དགའ་བའི་ཁར་སྡུག་བསྔལ་བསྐྱེད་པ་དང་
མཚུངས་པ་སོགས་སྙིང་རྗེ་ཆེན་པོའི་ཕན་ཡོན་གྱིས་ཡིད་དྲངས་ནས་རྒྱུད་ལ་བསྐྱེད་པར་བྱ་
དགོས་ཤིང་།
ཇི་ལྟར་བསྐྱེད་པ་ལ། སྔོན་དུ་སེམས་ཅན་ཐམས་ཅད་མར་ཤེས་དྲིན་དྲན་ལ་སོགས་
པ་བསྒོམ་པ་དང་། སྙིང་རྗེ་དངོས་བསྒོམ་པ་དང་། དེ་ལ་བརྟེན་ནས་བྱང་ཆུབ་ཀྱི་སེམས་
བསྐྱེད་པའི་ཚུལ་ལོ། །དང་པོ་ནི་ད་ལྟ་རང་རེའི་སེམས་སྐད་ཅིག་རྒྱུན་མི་ཆད་དུ་འབྱུང་བ་
བཞིན་དུ་སྐྱེ་མ་ཐག་པའི་སེམས་ལ་ཡང་རིགས་འདྲ་སྔ་མ་བར་མ་ཆད་པ་ཡོད་པས་རང་གི་
སེམས་ཀྱི་རྒྱུན་ལ་འདི་ཚུན་ཆད་དུ་ཡོད་ལ་ཕན་ཆད་དུ་མེད་ཅེས་ཐོག་མ་བཟུང་དུ་མེད་པའི་
ཕྱིར། འཁོར་བར་སྐྱེ་བ་བླངས་པ་གྲངས་ཀྱིས་མི་ཆོད་པ་ནི། མྱ་ངན་བསལ་བ་ལས། ཡང་
དང་ཡང་དུ་དམྱལ་བ་ན། །ཟངས་ཞུན་བསྐོལ་བ་གང་འཐུངས་པ། །རྒྱུ་མཚོའི་ནང་གི་ཆུ་ལ་
ཡང་། །དེ་ཡི་ཚད་ཙམ་ཡོད་མ་ཡིན། །ཁྱི་དང་ཕག་ཏུ་གྱུར་པ་ནི། །མི་གཙང་བ་ནི་གང་ཟོས་
པ། །རི་ཡི་རྒྱལ་པོ་ལྷུན་པོ་ཡི། །ཚད་ལས་ཤིན་ཏུ་ལྷག་པར་འགྱུར། །མཛའ་བཤེས་རབ་ཏུ་
ཕྲག་པ་ཡིས། །འཁོར་བའི་གནས་སུ་གང་ངུས་པ། །མིག་གི་མཆི་མའི་ཐིགས་པ་ཡི། །སྣོད་
དུ་རྒྱ་མཚོ་རུང་མ་ཡིན། །ཕན་ཚུན་དག་ཏུ་རྩོད་པའི་ཕྱིར། །མགོ་བོ་བཅད་པ་གང་ཡིན་པ། །
སྤུངས་ན་དེ་ལྟར་མཐོ་བ་ནི། །ཚངས་པའི་འཇིག་རྟེན་ལས་ཀྱང་ཐལ། །སྲིན་བུར་གྱུར་ཅིང་
རབ་བཀྲེས་པས། །ས་ལུད་ཟོས་པ་གང་ཡིན་པ། །འོ་མའི་རྒྱ་མཚོ་ཆེ་ནང་དུ། །དེ་ཡིས་
བཀང་ན་ཤིན་ཏུ་འགེངས། །ཞེས་དམྱལ་བར་སྐྱེས་ཏེ་ཟངས་ཞུན་འཐུངས་པ་ཕྱོགས་གཅིག་
ཏུ་བསགས་ན་རྒྱ་མཚོ་ལས་ཀྱང་མང་ཞིང༌། །དུད་འགྲོར་གྱུར་ཏེ་མི་གཙང་བ་ཟོས་པ་
~68ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
བསགས་ན་རི་རབ་ལས་མཐོ་བ་དང༌། དགྲས་རང་གི་མགོ་བཅད་ལ་ཕྱོགས་གཅིག་ཏུ་
སྤུངས་ན་ཚངས་པའི་འཇིག་རྟེན་ལས་ཐལ་བ་སོགས་སུ་གསུངས་པས་སྔོན་ཆད་བཟང་ངན་
གྱི་ལུས་མཐའ་དང་ཚད་བཟུང་མེད་པ་ཞིག་བླངས་ཤིང༌། སྐྱེ་བ་སྔོན་མངལ་སྐྱེས་ཀྱི་སྐབས་
ཐམས་ཅད་དུ་མངལ་དུ་འཛིན་པའི་མ་རེ་ཡོད་ལ། དེ་ཡང་སེམས་ཅན་གཅིག་གིས་རྟག་
པར་མ་བྱས་པ་མ་ཡིན་པ་མངོན་སུམ་གྱི་རིགས་པ་དང་དྲི་མ་མེད་པའི་མདོ་ལུང་ལས་
ལེགས་པར་འགྲུབ།
དེས་ན་སེམས་ཅན་རེ་རེས་ཀྱང་རང་གི་མ་གྲངས་མེད་པ་བྱས་པ་ལ་ངེས་པ་བསྐྱེད་
ནས་དྲིན་བསམ་པ་ནི། མས་རང་ཉིད་ལ་དང་པོར་ཡུན་རིང་པོའི་བར་དུ་མངལ་དུ་བཟུང་།
ཁ་ཟས་སྤྱོད་ལམ་ལ་སོགས་པ་ལྟོ་ན་གནས་པ་ལ་གནོད་ཀྱི་དོགས་ནས། མ་རང་ཅི་བདེར་
མི་སྤྱོད་ཅིང་། མངལ་དུ་བཟུང་བ་དང་། ཕྱིར་བཙས་པ་སོགས་ཀྱི་ཚེ་ལུས་སེམས་ཀྱི་སྡུག་
བསྔལ་བཟོད་གླགས་མེད་པ་མྱོང་། མངལ་ནས་ཕྱིར་བཙས་ནས་རང་གི་སྙིང་དང་འདྲ་བར་
གཅེས་ཤིང་འཕངས་པར་བཟུང་། ཤའི་དྲོད་ལ་སྦྱར། ཟས་ལ་སོགས་པ་ཁས་བསྟོད། མི་
གཙང་བ་ལག་པས་ཕྱིས། སྙན་པའི་མིང་ནས་བོས་ཤིང་བརྩེ་བའི་མིག་གིས་བལྟས། ནད་
དང་གནོད་པ་ལ་སོགས་བྱུང་གིས་སོགས་ཉིན་མཚན་ཐམས་ཅད་དུ་བདེ་བའི་སྐབས་མེད།
གཅེས་ཤིང་འཕངས་པའི་ཟས་ནོར་ལོངས་སྤྱོད་ཐམས་ཅད་ཀྱང་བུ་ལ་བརྩེ་བས་བྱིན།
མདོར་ན་མ་རང་གིས་ཤེས་པ་དང་ནུས་པ་ཅི་ཡོད་ཀྱིས་བུ་ལ་ཕན་མ་བཏགས་པ་དང་།
གནོད་པ་ལས་མ་བསྐྱབས་པ་མེད། བཙས་མ་ཐག་པའི་འབུ་དང་འདྲ་བ་གཞན་གྱིས་བལྟ་
བ་ཡང་མི་བཟོད་པ་ཞིག་ད་ལྟ་གནས་སྐབས་འདི་འདྲ་བར་བསྐྱེད་པ་སོགས་དྲིན་ཤིན་ཏུ་ཆེ་
བ་དེ་བཞིན་དུ་སེམས་ཅན་ཐམས་ཅད་ཀྱིས་མ་བྱས་པའི་གནས་སྐབས་སུ་དྲིན་དེ་དང་འདྲ་
བར་བསྐྱངས་ཤིང་བུ་རང་ཤི་བའི་སྡུག་བསྔལ་གྱིས་མ་གཡང་དུ་མཆོངས་པ་ཡང་གྲངས་
~69



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པ་ཞིག་བྱས་པ་སོགས་དྲིན་ཅན་ཤ་སྟག་ལ། སྐྱེས་བུ་འགའ་ཞིག །ཚེ་འདིའི་མ་དང་
བྲལ་ནས་ཡུལ་རིང་ལོན་པ་སླར་ངོ་མི་ཤེས་པ་དང་འདྲ་བར་སྐྱེ་འཆི་འཕོས་ནས་ངོ་མ་ཤེས་
པ་ཡིན་པས། དྲིན་ཅན་གྱི་མ་རྣམས་ཡལ་བར་བོར་ན་ཤིན་ཏུ་ཁྲེལ་ཆུང་བ་ནི། སློབ་སྤྲིངས་
ལས། ཉེ་དུ་འཁོར་བའི་རྒྱ་མཚོའི་ནང་དུ་ཚུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་
བཞིན་དུ། །སྐྱེ་འཆི་འཕོས་པས་ངོ་མ་ཤེས་པ་དེར་བོར་ནས། །གལ་ཏེ་གཅིག་ཐར་བྱེད་ན་
དེ་ལ་ཁྲེལ་བོར་མེད། །ཅེས་པ་ལྟར་རོ། །
གཉིས་པ་ནི། དེ་ལྟར་སེམས་ཅན་ཐམས་ཅད་དྲིན་ཅན་གྱི་མ་ཤ་སྟག་ཡིན་པ་ལ།
རྒྱལ་སྲས་ཆེན་པོ་ཞི་བ་ལྷས། ཉོན་མོངས་ཀྱིས་སྨྱོ་གཏི་མུག་ལྡོངས། །གཡང་ས་མང་པོའི་
མལ་དུ་ནི། །གོམ་པ་རེ་རེས་བརྡེག་འཆའ་བ། །བདག་དང་གཞན་རྟག་མྱ་ངན་གཞི། །འགྲོ་
བ་རྣམས་ནི་སྡུག་བསྔལ་མཚུངས། །ཞེས་གསུངས་པ་ལྟར། ཚེ་འདིའི་མིག་ལོང་། ལོང་
འཁྲིད་ཀྱང་མེད། གཡང་ས་འཇིགས་སུ་རུང་བ་ཞིག་གི་ཁར་གོམ་པ་འཁྱོར་ཏེ་འགྲོ་བ་ལ་
སྙིང་རྗེ་བཞིན་དུ། མ་སེམས་ཅན་ཐམས་ཅད་བླང་དོར་ལ་བལྟ་བའི་མིག་ནི་ལོང་། དགེ་
བའི་བཤེས་གཉེན་ལ་སོགས་པ་དམ་པས་ནི་མ་ཟིན། འདོད་པ་བདེ་བ་འདོད། སྡུག་བསྔལ་
མི་འདོད་ཀྱང་རང་ཉིད་བདེ་བའི་ཕྱིར་གཞན་ལ་གནོད་པ་སྣ་ཚོགས་པ་དང་། རང་ཉིད་ཀྱི་
དོན་དུ་ང་རྒྱལ་ཕྲག་དོག་སོགས་སྡིག་པ་མི་དགེ་བ་སྣ་ཚོགས་པ་ཞིག་བསགས་པས་དམྱལ་
བ་ལ་སོགས་པའི་སྡུག་བསྔལ་མི་བཟད་པ་མྱོང་བཞིན་པ་དང༌། ལྷ་དང་མི་ལ་སོགས་པ་
དག་ཀྱང་རྒྱལ་པོའི་ཁྲིམས་རའི་ཉེས་ཅན་རེ་ཞིག །བདེ་བར་བཞག་ཀྱང་སླརི་ཆེད་ལས་སྣ་
ཚོགས་པས་གསོད་ངེས་པ་དང་འདྲ་བར། ངན་སོང་གི་གནས་སུ་སྡུག་བསྔལ་མྱོང་བར་ངེས་
པ་དང་། བདེ་བ་ལྟར་སྣང་ཡང་སྦྲང་བུར་ར་སྣབས་ལ་ཆགས་པ་ལྟར་སྡུག་བསྔལ་བ་བདེ་
བར་འཛིན་པའི་འདུ་ཤེས་ཕྱིན་ཅི་ལོག་ཤ་སྟག་པས་འདི་ལྟ་བུའི་སྡུག་བསྔལ་ཅན་རྣམས་
70ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
སྙིང་རེ་རྗེ། སྡུག་བསྔལ་འདི་དང་བྲལ་ན་སྙམ་པའི་སྙིང་རྗེ་ཆེན་པོ་བསྒོམ་པར་བྱའོ། །
དེ་ཡང་། སློབ་དཔོན་ཀ་མ་ལ་ཤཱི་ལ་སོགས་ཀྱི་དགོངས་པ་ལྟར་དང་པོར་རང་གི་མ་
ལ་སོགས་པ་གཉེན་རྣམས་ལ་འཁོར་བ་སྤྱི་དང་བྱེ་བྲག་གི་སྡུག་བསྔལ་བསམས་ཏེ་སྙིང་རྗེ་
བསྒོམ། དེ་ནས་བར་མའི་སེམས་ཅན། མཐའ་དགྲ་རྣམས་ལའང་ད་ལྟ་དགྲར་སྣང་བ་ནི་ཚེ་
རབས་སྔ་མ་རང་གིས་ཕར་གནོད་པ་བྱས་པའི་འབྲས་བུ་དང་། གང་ཟག་ཁོ་
གདོན་གྱིས་ཡིད་སྨྱོས་པ་བཞིན་དུ་ཉོན་མོངས་པས་ཁོང་ཁྲོ་བཅུག་པས་རང་དབང་མེད་པར་
མ་ཟད། ཚེ་རབས་སྔ་མ་མང་པོར་མ་ལ་སོགས་པའི་གཉེན་གྱི་དྭངས་མར་གྱུར་ཏེ་བདག་
གིས་ཀྱང་དེ་དང་སྐད་ཅིག་ཙམ་ཡང་འབྲལ་མི་ཕོད། འདིས་ཀྱང་བདག་མེད་ན་སྡོད་མི་ཕོད་
པའི་མཛའ་གཅུགས་བྱས་པ་ཡིན་པ་ལ། འདི་ལྟ་བུའི་ཁྲོ་བ་བགྱིས་ན། སྤྱིར་ཡུལ་ཁྱད་པར་
ཅན་ལ་ཁོང་ཁྲོ་སྐད་ཅིག་མ་རེ་རེས་ཀྱང་། རྒྱལ་སྲས་ཆེན་པོ་ཞི་བ་ལྷས། བསྐལ་པ་སྟོང་དུ་
བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་
ཀྱང་
། །ཁོང་ཁྲོ་གཅིག་གི་འཇོམས་པར་བྱེད། །ཅེས་བསྐལ་པ་སྟོང་དུ་བསགས་པའི་དགེ་རྩ་
འཇོམས་པར་གསུངས་ན། བདག་གིས་སྔོན་ཆད་དགེ་བ་སྟོབས་ཆུང་བསགས་པ་ཐམས་
ཅད་ཀྱང་འཇོམས་ཤིང་། ཚེ་འདིར་ཡང་ཁོང་ཁྲོ་བས་སེམས་བདེ་བར་མི་གནས་པ་དང་། ཕྱི་
མ་མནར་མེད་པའི་དམྱལ་བར་ངེས་པར་སྐྱེ་བས་མི་དགེ་བའི་སེམས་དེ་སྤངས་ནས་ཡིད་དུ་
འོང་བའི་སེམས་ཅན་འདི་ཉམ་ཐག་པའི་སྡུག་བསྔལ་འདི་ལས་ཐར་ན་ཅི་མ་རུང་། ཐར་
བར་གྱུར་ཅིག །ཐར་བར་བྱའོ་སྙམ་དུ་སྙིང་རྗེ་ཆེན་པོ་དང་། མཐར་སེམས་ཅན་ཐམས་ཅད་ལ་
དམིགས་ཏེ་བསྒོམ་པར་བྱ་བ་མན་ངག་ཡིན་ལ། ཡང་དཔའ་བོས་གཡུལ་སྤྲོད་པའི་ཚེ། དང་
པོར་ངས་ཕ་རོལ་གྱི་དཔའ་བོ་དང་གཙོ་བོར་གྱུར་པ་ཉིད་གཞོམ་ན། གཞན་འདུལ་སླ་བ་
བཞིན་དུ་རང་ལ་གང་གནོད་པ་དང་། གང་སྙིང་ན་བའི་སེམས་ཅན་ལ་ལྷག་པར་དུ་དྲིན་ཆེ་
ལ71ལ



ཐར་ལམ་གསལ་སྒྲོན་ལས། རྒྱ་པ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལུགས་སྡུག་བསྔལ་ལུགས་སོགས་སྒོ་མཐའ་ཡས་པ་ན་བསམས་ཏེ། སྙིང་རྗེ་སྐྱེས་ན་གཞན་
ལའང་སྐྱེས་སླ་བའི་སྐབས་ཀྱང་ཡོད་པས་རང་གི་བློ་དང་བསྟུན་ཏེ་ཅི་ནུས་ཀྱིས་འབད་པར་
བྱའོ། །
གསུམ་པ་ནི། ད་ལྟར་མར་གྱུར་པའི་སེམས་ཅན་དེ་དག་སྡུག་བསྔལ་དང་བྲལ་ན་
སྙམ་པ་ཙམ་གྱིས་མི་ཆོག་པ་དཔེར་ན་ཚེ་འདིའི་ཆུས་ཁྱེར་བ་ལྟ་བུའི་སྡུག་བསྔལ་དྲག་པོ་
བྱུང་བའི་ཚེ། དེ་དང་བྲལ་ན་སྙམ་པའི་སྙིང་རྗེ་བ་ཙམ་ལས་དངོས་སུ་སྡུག་བསྔལ་དེ་ལས་
འདོན་པའི་ཐབས་ལ་མི་བརྩོན་པར་རང་ཉིད་ཅི་བདེར་བསྡད་ན། དེ་ལས་ངོ་ཚ་དང་ཁྲེལ་
རུང་བ་མེད་པ་བཞིན་སེམས་ཅན་རྣམས་སྡུག་བསྔལ་གསུམ་གྱི ས་རྒྱུན་ཆད་མེད་པར
མནར་བ་ལ་སྙིང་རྗེ་བཞིན་དུ་བཞག་ན་ཤིན་ཏུ་ཐ་ཆད་པས་རང་གི་ཁུར་བླངས་ཏེ་སྡུག་
བསྔལ་སེལ་བའི་ཐབས་ལ་འབད་དགོས། ཐབས་དེ་ཡང་ད་ལྟ་བདག་ཅག་ལ་སེམས་ཅན་
གཞན་ཕར་ཞོག་་ལ་བླང་དོར་ཕྱིན་ཅི་མ་ལོག་པ་ལ་ཞུགས་པའི་སྒོ་ནས་རང་གི་མགོ་ཡང་
འདོན་པར་མི་ནུས་པས་ན་སེམས་ཅན་ཐམས་ཅད་ཀྱི་དོན་འབད་མེད་ཀྱིས་སྒྲུབ་ནུས་པ་
ཞིག་གི་གོ་འཕང་རྙེད་དགོས་པས། དེ་ནི། སྤེལ་མར་བསྟོད་པ་ལས། གང་ཞིག་ལ་ནི་ཉེས་
པ་ཀུན། །གཏན་ནས་ཡོངས་ཡེ་མི་མངའ་ཞིང་། །གང་ལ་རྣམ་པ་ཐམས་ཅད་དུ། །ཡོན་ཏན་
ཐམས་ཅད་གནས་གྱུར་པ། །གལ་ཏེ་སེམས་ཞིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་
ཞིང་། །དེ་བསྟོད་དེ་ནི་བསྐུར་བ་དང་། །དེ་ཡི་བསྟན་ལ་གནས་པར་རིགས། །ཞེས་
གསུངས་པ་བཞིན་སངས་རྒྱས་ནི་སྒྲིབ་གཉིས་བག་ཆགས་དང་བཅས་པ་སོགས་སྐྱོན་དང་
ཉེས་པ་རྡུལ་ཙམ་མི་མངའ་ཞིང་སྤངས་རྟོགས་ཀྱི་ཡོན་ཏན་མཐའ་དག་དང་ལྡན། སེམས་
ཅན་ཐམས་ཅད་ལ་བརྩེ་བ་སྙིང་རྗེ་ཆེན་པོས་ཉེ་རིང་མེད་ཅིང་དོན་འབད་མེད་དུ་མཛད་ནུས་
པས་འཇིག་རྟེན་པའི་ལྷ་དང་ཕྱི་རོལ་བའི་སྟོན་པ་ལ་སོགས་པ་མཐའ་དག་ལས་ཁྱད་པར་དུ་



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
གྱུར་ཅིང་། སངས་རྒྱས་དེའི་སྐུ་མཐོང་བ། གསུང་ཐོས་པ། ཐུགས་ཏིང་ངེ་འཛིན་གྱི་སྐད་
ཅིག་མ་རེ་རེས་ཀྱང་སེམས་ཅན་ཚད་མེད་གྲངས་མེད་པ་སྨིན་གྲོལ་ལ་འགོད་ཅིང་། དངོས་
སུ་སངས་རྒྱས་མཇལ་བ་ལ་སོགས་པ་ལྟ་ཅི། སངས་རྒྱས་ལ་དང་བའི་ལུས་ཀྱི་ཕྱག་གཅིག་
ཙམ་འཚལ་ཡང་ལུས་དེས་ནོན་པའི་འོག་གསེར་གྱི་ས་གཞི་ལ་ཐུག་པའི་བར་གྱི་རྡུལ་
གྲངས་དང་མཉམ་པའི་འཁོར་ལོས་སྒྱུར་རྒྱལ་ཐོབ་པར་བཤད་པས་སྲི་ཞུ་ཆུང་ངུས་ཀྱང་
ཚོགས་རླབས་པོ་ཆེ་རྫོགས་ཤིང་། སྒྲིབ་པ་ཚད་མེད་པ་འདག་པར་བཤད་པ་སོགས་རྒྱལ་
བའི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཏན་ཕན་ཡོན་དྲན་པའི་སྒོ་ནས།
བདག་ལ་ཡང་སངས་རྒྱས་ཀྱི་སྐུ་དེ་འདྲ་བ་ཞིག །གསུངས་དེ་འདྲ་བ་ཞིག །ཐུགས་དང་
འཕྲིན་ལས་དེ་འདྲ་བ་ཞིག་ཡོད་ན་རང་དོན་སྤངས་རྟོགས་མཐར་ཕྱིན་པར་མ་ཟད། མ་འདི་
དག་ཐམས་ཅད་ཀྱི་སྡུག་བསྔལ་ཐམས་ཅད་སེལ་ཞིང་དགོས་པའི་དོན་བདེ་བ་ཐམས་ཅད་
སྒྲུབ་ནུས། དེ་ཡང་སེམས་ཅན་རྣམས་ཀྱི་སྔོན་ཆད་འཁོར་བའི་ཕུན་ཚོགས་ཐམས་ཅད་ཐོབ་
མྱོང་ཤ་སྟག་ཡིན་ཡང་། ད་ལྟ་སྣང་ཚུལ་དུ་སྣ་ཚོགས་པ་འདི་འདྲ་བསགས་སྐབས་ཀྱི་བདེ་བ་
ཙམ་མ་ཡིན་པར་སངས་རྒྱས་ཀྱི་གོ་འཕང་ལྡོག་ཏུ་མེད་པའི་བདེ་བ་དམ་པ་ལ་སྦྱོར་བའང་
ནུས་པ་འདུག །དེས་ན་བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་
འཕང་ཅི་ནས་ཀྱང་ཐོབ་པར་བྱའོ་སྙམ་པའི་བསམ་པ་དང་དེ་ལ་བྱང་ཆུབ་ཀྱི་སེམས་ཟེར་
བས། བསམ་པ་དེ་ཉིད་ཤུགས་དྲག་པོ་ཡང་ནས་ཡང་དུ་བསྐྱེད་ཅིང་། ཁ་འདོན་ལ་སོགས་
པ་ཐ་ན་དུད་འགྲོ་ལ་ཟན་ཁམ་གཅིག་བྱིན་པ་ཙམ་གྱི་དགེ་བ་བསགས་པའི་རྗེས་སུ། དགེ་རྩ་
འདི་ལ་བརྟེན་ནས་བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་
ཐོབ་པར་ཤོག་ཅིག་སྙམ་པའི་སྨོན་ལམ་ཞེ་ཐག་པ་ནས་བཏབ་ན་བྱང་ཆུབ་སེམས་དཔའི་
སྤྱོད་པ་ཞེས་བྱ་ལ། སེམས་དེ་སྐྱེས་པ་ཙམ་གྱིས་བྱང་ཆུབ་སེམས་དཔའ་ཞེས་བྱ་བའི་གྲངས་
ལ73ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སུ་འགྲོ་སྟེ། སྤྱོད་འཇུག་ལས། དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་
གྱུར་ཏོ། །ཞེས་གསུངས།
གཞན་ཡང་བདག་གཞན་ཐམས་ཅད་བདེ་བ་འདོད་སྡུག་བསྔལ་མི་འདོད་པར་
མཚུངས་པ་ལ། སྔོན་ཆད་བདག་གཅེས་པར་བཟུང་ནས་བདག་གི་ཕྱིར་གཞན་ལ་གནོད་པ་
དང༌། བདག་བདེ་བ་བསྒྲུབས་པས་ད་ལྟའི་བར་འཁོར་བར་སྡུག་བསྔལ་ཞིང་། རང་ཡར་
བར་དོར་ཏེ་གཞན་གྱི་དོན་སྒྲུབ་ན། སྤྱོད་འཇུག་ལས། མང་དུ་བཤད་ལྟ་སྨོས་ཅི་དགོས། །
བྱིས་པ་རང་གི་དོན་བྱེད་དང་། །ཐུབ་པ་གཞན་གྱི་དོན་བྱེད་པ། །འདི་གཉིས་ཀྱི་ནི་ཁྱད་པར་
ལྟོས། །ཞེས་སངས་རྒྱས་ཀྱིས་སྔོན་རང་ལས་གཞན་གཅེས་པར་བཟུང་སྟེ། གཞན་དོན་
འབའ་ཞིག་བསྒྲུབས་པས་ད་ལྟ་སངས་རྒྱས་ཞེས་བྱ་བའི་གོ་འཕང་འདི་ལྟ་བུ་ཞིག་བརྙེས།
བདག་ཀྱང་འདི་འདྲ་བ་ཞིག་འོང་རྒྱུ་ལ། རང་གཅེས་འཛིན་གྱིས་བསླུས་པ་ཡིན་པ་འདུག་
སྙམ་ནས་རང་ལས་གཞན་གཅེས་པར་འཛིན་ཞིང་། གཞན་དོན་དུ་བྱང་ཆུབ་སེམས་དཔའི་
སྤྱོད་པ་རླབས་པོ་ཆེ་ཐམས་ཅད་ལ་དངོས་སུ་འབད་པས་སློབ་ཅིང་། མི་ནུས་པ་རྣམས་
ལའང་བདག་གིས་འདི་འདྲ་བའི་བྱང་ཆུབ་སེམས་དཔའ་ཆེན་པོ་རྣམས་ཀྱི་མཛད་པ་རྣམས་
ལ་ཇི་ལྟ་བ་བཞིན་དུ་བསླབ་ནུས་པར་ཤོག་ཅིག་སྙམ་དུ་སྨོན་པ་ཚུད་ཆད་བགྱིས་ན། སྤྱོད་
འཇུག་ལས། སེམས་ཅན་རྣམས་ཀྱི་ཀླད་ནད་ཙམ། །བསལ་ལོ་སྙམ་དུ་བསམས་ན་ཡང་། །
ཕན་འདོགས་བསམ་པ་དང་ལྡན་ཏེ། །བསོད་ནམས་དཔག་མེད་ལྡན་གྱུར་ན། །སེམས་
ཅན་རེ་རེའི་མི་བདེ་བ། །དཔག་ཏུ་མེད་པ་བསལ་འདོད་ཅིང་། །རེ་རེའང་ཡོན་ཏན་དཔག་
མེད་དུ། །བསྒྲུབ་པར་འདོད་པ་སྨོས་ཅི་དགོས། །ཞེས་གསུངས་པ་བཞིན་སེམས་ཅན་ཀྱི་
མགོ་ནད་ཞི་ན་སྙམ་པའི་བསམ་པ་ཙམ་སྐྱེས་ཀྱང་ཕན་ཡོན་ཚད་མེད་པ་ཐོབ་ན། སེམས་
ཅན་ཐམས་ཅད་སྡུག་བསྔལ་ཐམས་ཅད་དང་བྲལ་ཞིང་བདེ་བ་ཐམས་ཅད་དང་ལྡན་འདོད་
ལ74



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
པ་ལ་ཕན་ཡོན་ཐོབ་པ་ལྟ་སྨོས་ཀྱང་ཅི་དགོས། མདོར་ན་སངས་རྒྱས་བྱང་སེམས་ཀྱི་ཡོན་
ཏན་ཐམས་ཅད་བྱང་ཆུབ་ཀྱི་སེམས་ཁོ་ན་ལས་དངོས་དང་བརྒྱུད་ནས་བྱུང་བ་ཡིན་པས་དེ་
བསྐྱེད་པའི་ཕྱིར་འབད་པར་བྱའོ། །
གསུམ་པ་ནི། ཆོས་ཐམས་ཅད་རྟོག་པས་བཏགས་པ་ཙམ་ལས་རང་བཞིན་གྱིས་
མེད་པར་བལྟ་ཞིང་། ཀུན་རྫོབ་ཏུ་སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྒོམ་པ་དེ་
ལྟར་ཡིན་ན་བསྒོམ་བྱའི་རང་གི་སེམས་ཀྱི་རང་བཞིན་ཇི་ལྟ་བུ་ཡིན་ཞེ་ན། རང་གི་སེམས་ཀྱི་
རང་བཞིན་ནི་དོན་དམ་པར་ཅི་ཡང་མ་གྲུབ་པའི་ངོ་བོ་ལ་སྒྲིབ་གཉིས་བག་ཆགས་དང་བཅས་
པས་བསླད་པ་མེད་ཅིང་ནམ་ཡང་མི་འགྱུར་བས་རང་བཞིན་གྱིས་འོད་གསལ་བ་ཡིན་ནོ། །ཡེ་
ཤེས་སྣང་བའི་རྒྱན་ལས། སེམས་ནི་རང་བཞིན་གྱིས་འོད་གསལ་བའི་ཕྱིར་ཏེ། དེ་ནི་གློ་བུར་
གྱི་ཉེ་བའི་ཉོན་མོངས་པ་ཐམས་ཅད་ཀྱིས་ཉེ་བར་ཉོན་མོངས་པར་ཟད་ཀྱིས་རང་གཞན་གྱི་
ཀུན་ནས་ཉོན་མོངས་པ་ཉིད་མ་ཡིན་ནོ། །ཞེས་པ་དང་། འཇམ་དཔལ་བྱང་ཆུབ་ནི་སེམས་ཀྱི་
རང་བཞིན་འོད་གསལ་བའི་ཕྱིར། རང་བཞིན་འོད་གསལ་བའོ། །ཅིའི་ཕྱིར་ན། རང་
བཞིན་གྱིས་འོད་གསལ་བ་ཞེས་བྱ་སྟེ། གང་རང་བཞིན་དེ་ནི་ཀུན་ནས་ཉོན་མོངས་པ་མེད་
པས་ནམ་མཁའ་དང་མཚུངས་ཏེ། ནམ་མཁའ་རང་བཞིན་ཅན་ནམ་ཀུན་ཏུ་འགྲོ་བ་ནམ་
མཁའ་ལྟ་བུ་སྟེ། རབ་ཏུ་འོད་གསལ་བའི་ཕྱིར་རོ། །ཞེས་གསུངས་པ་ལྟར་སེམས་ཀྱི་རང་
བཞིན་སྤྲོས་པ་ཐམས་ཅད་དང་བྲལ་བ་དང་། །ཆོས་ཐམས་ཅད་ཀྱི་གནས་ལུགས་དང་ངོ་བོ་
དབྱེར་མེད་པས་ཀུན་ལ་ཁྱབ་པ་དང་། རང་བཞིན་ལ་གློ་བུར་གྱི་རྟོག་པ་གང་གིས་ཀྱང་མ་
བསླད་པས་འོད་གསལ་བ་གསུམ་ནི། ནམ་མཁའ་རང་བཞིན་དགག་བྱ་ཐོགས་རེག་བཅད་
ཙམ་ཡིན་པ་དང་། ཐོགས་བཅས་ཐོགས་མེད་ཀྱི་ཆོས་ཀུན་ལ་ཁྱབ་ཅིང་འགྲོ་བ་དང་། སྤྲིན་
ལ་སོགས་པ་གློ་བུར་གྱི་སྒྲིབ་བྱེད་ཡོད་ཀྱང་། རང་བཞིན་སྟོང་པ་ལ་ནམ་ཡང་འགྱུར་བ་མེད་
ལ75



ཐར་ལམ་གསལ་སྒྲོན་ལསརྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་གསུམ་དང་རིམ་པ་བཞིན་འདྲ་བ་ཡིན་ནོ། །
རྒྱུ་མཚན་དེ་བས་ན་སེམས་དེ་བདེན་པར་སྣང་བ་ལྟ་བུར་མ་གྲུབ་པས་མི་དམིགས་
པའི་འདུ་ཤེས་བརྩོན་འགྲུས་ཀྱི་སྒོ་ནས་འབད་པས་རབ་ཏུ་བསྒོམ་པར་བྱའོ། །ཞི་བ་ལྷས་
མཛད་ཟེར་བའི་འགྲེལ་པར། གང་སྣང་གི་ཆོས་ཐམས་ཅད་ངོ་བོ་བདེན་སྟོང་འོད་གསལ་བ་
ཡིན་པ་ཉི་མའི་འོད་ཟེར་དང་ཆོས་མཚུངས་པར་བཤད་པ་ལ། ཉི་མའི་འོད་ཟེར་སྤྲིན་ལ་
སོགས་པས་བསྒྲིབས་ན་མི་གསལ་ཞིང་འགྱུར་བས། དཔེ་མི་འཐད་ཞེས་པའི་རྩོད་པ་
བཀོད་ནས། ལན་དུ་སྤྲིན་ལ་སོགས་པས་བསྒྲིབས་པ་ན་སེམས་ཅན་ཀྱི་སྣང་ངོར་ཉི་མའི་
འོད་ཟེར་མཐོང་བ་ཡིན་གྱི། ཉི་མའི་འོད་ཟེར་གྱི་ངོ་བོ་ལ་སྒྲིབ་གཡོགས་ཡོད་མེད་ཁྱད་མེད་
པའི་ལན་བཏབ་ན། དེ་དང་འདྲ་བར་ཉོན་མོངས་པ་ལ་སོགས་པའི་སྒྲིབ་པས་སྒྲིབ་མ་
བསྒྲིབས་ཀྱིས་རྟོགས་བྱེད་ཀྱི་བློ་ལ་གནས་ལུགས་ལ་མི་གསལ་བ་བྱུང་གི། གནསལུགས་
ཀྱི་ངོ་བོ་ནམ་ཡང་འོད་གསལ་བ་ལས་མི་འདའ་བ་དབུ་མའི་ལུང་གིས་བསྒྲུབས་སོ། །
འོ་ན་སེམས་ཀྱི་རང་བཞིན་འོད་གསལ་བ་ཇི་ལྟ་བུ་ཡིན་ཞེ་ན། སེམས་གསལ་ཙམ་
རིག་ཙམ་གྱི་ཀུན་རྫོབ་པའི་ངོ་བོ་ཞིག་དང་སེམས་ཀྱི་ཆོས་ཉིད་དོན་དམ་པའི་གནས་ལུགས་
གཉིས་ཡོད་པའི་གཉིས་ཀ་ལ་འོད་གསལ་བར་གསུངས་པ་ཡོད་དེ། ཆོས་དབྱིངས་བསྟོད་
པ་ལས། ཇི་ལྟར་མེ་ཡིས་དག་པའི་གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེ་ཡི་ནང་
བཅུག་ན། །དྲི་མ་འཚིག་འགྱུར་གོས་མིན་ལྟར། །དེ་བཞིན་འོད་གསལ་བ་ཡི་སེམས། །
འདོད་ཆགས་ལས་སྐྱེས་དྲི་མ་ཅན། །ཡེ་ཤེས་མེ་ཡིས་དྲི་མ་སྲེག །དེ་ཉིད་འོད་གསལ་མ་ཡིན་
ནོ། །ཞེས་རྡོ་རྒྱུས་ཀྱི་གོས་དྲི་མ་ཅན་མེས་བསྲེགས་ཚེ་དྲི་མ་ཚིག་ཀྱང་གོས་མི་འཚིག་པ་
བཞིན་དུ། སྟོང་ཉིད་རྟོགས་པའི་ཡེ་ཤེས་ལ་སོགས་པ་གོམས་པའི་སྟོབས་ཀྱིས་འདོད་ཆགས་
ལ་སོགས་པ་སྒྲིབ་པའི་དྲི་མ་སྦྱངས་ཀྱང་འོད་གསལ་ཀྱི་སེམས་མེད་པར་མི་འགྱུར་བ་ལུང་
ལ76ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
དེའི་དོན་དུ་རྣམ་བཤད་དགོངས་པ་རབ་གསལ་དུ་གསུངས་པའི་འོད་གསལ་དེ་སེམས་
གསལ་རིག་གི་ཆ་ཡིན་ལ། དེ་ལ་འོད་གསལ་ཞེས་བརྗོད་པའི་རྒྱུ་མཚན། རྣམ་འགྲེལ་ལས།
སེམས་ཀྱི་རང་བཞིན་འོད་གསལ་ཏེ། །དྲི་མ་རྣམས་ནི་གློ་བུར་བ། །ཞེས་སེམས་ངོ་བོ་གསལ་
རིག་གི་ཆ་གཉེན་པོ་ལ་སོགས་པ་གང་གིས་ཀྱང་འབྲལ་དུ་མི་རུང་བས་འོད་གསལ་བ་དང་
དེ་ལས་མི་འདའ་ལ། དྲི་མ་རྣམས་གཉེན་པོའི་སྟོབས་ཀྱིས་འབྲལ་དུ་རུང་ཞིང་། སེམས་ཀྱི་
གཤིས་ལ་མ་ཞུགས་པས་གློ་བུར་བ་ཞེས་བྱའོ། །
སེམས་ཀྱི་དོན་དམ་པའི་གནས་ལུགས་བདེན་སྟོང་གི་ཆ་རང་བཞིན་རྣམ་དག་གི་ངོ་
བོ་ཉིད་སྐུར་འགྱུར་རུང་གི་བདེ་གཤེགས་སྙིང་པོ་དེ་ལ་ཡང་སེམས་ཀྱི་རང་བཞིན་འོད་
གསལ་བ་ཞེས་བྱ་སྟེ། རྒྱུད་བླ་མའི་འགྲེལ་པ་ཐོགས་མེད་ཀྱིས་མཛད་པ་ལས། དེ་ལ་དྲི་མ་
མེད་པའི་དེ་བཞིན་ཉིད་ནི་སྔར་དྲི་མས་ཀུན་ནས་ཉོན་མོངས་པར་མ་གྱུར་པ་ཕྱིས་རྣམ་པར་
དག་པར་འགྱུར་བའི་ཕྱིར་གནས་སྐབས་འདི་བསམ་གྱིས་མི་ཁྱབ་པའོ། །གང་གི་ཕྱིར་
སེམས་ནི་རང་བཞིན་གྱིས་འོད་གསལ་བ་སྟེ། དེ་ནི་དེ་ཁོ་ན་བཞིན་ཤེས་སོ། །ཞེས་པ་དང་།
གསང་བ་འདུས་པའི་རྩ་རྒྱུད་ཀྱི་འགྲེལ་པ་སྒྲོན་གསལ་ལས། ནམ་མཁའ་རྡོ་རྗེ་གནས་
སེམས་འདི་ཞེས་བྱ་བ་སྟེ། ནམ་མཁའ་རྡོ་རྗེ་ནི་འོད་གསལ་བའོ། །ཞེས་པའི་ཐད་ཀྱི་རྗེ་
བདག་ཉིད་ཆེན་པོའི་མཆན་བུར། འདིར་འོད་གསལ་ནི་རང་བཞིན་གྱིས་གྲུབ་པས་སྟོང་པ་སྟེ།
ཞེས་གསུངས། སེམས་ཀྱི་ཆོས་ཉིད་འོད་གསལ་བ་ཡིན་པའི་ཚུལ་ཇི་ལྟར་བུ་ཞེ་ན། སེམས་
ཀྱི་ཆོས་ཉིད་དེ་ལ་དམིགས་ནས་འདོད་ཆགས་སོགས་སྐྱེ་བར་མི་འགྱུར་བ་དང་། བདེན་
འཛིན་སོགས་འཛིན་སྟངས་གནས་ལུགས་དེ་ལ་མ་ཞུགས་པར་ཕྱིན་ཅི་ལོག་ཏུ་ཞུགས་པས་
ཆོས་ཉིད་ཉོན་མོངས་གང་གིས་ཀྱང་ཀུན་ནས་ཉོན་མོངས་པར་བྱ་མི་ནུས་པས་ན། འོད་
གསལ་བ་ཞེས་བྱ་སྟེ། རྒྱལ་ཚབ་རྗེའི་རྒྱུད་བླ་མའི་འགྲེལ་བར། འདོད་ཆགས་ལ་སོགས་
ལ77ལ



བོ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཉོན་མོངས་པའི་ཉོན་མོངས་པས་དེ་བཞིན་ཉིད་ལ་དམིགས་པར་མི་ནུས་པའི་ཕྱིར་ཏེ་
ཞེས་སོགས་དང་། སེམས་ཀྱི་རང་བཞིན་འོད་གསལ་དོན་དམ་པའི་བདེན་པ་གང་ཡིན་པ་
དེ་ནི་སྣོད་ཀྱི་བྱེ་བྲག་གིས་གཞན་དུ་མི་འགྱུར་བའི་ནམ་མཁའ་བཞིན་དུ་ཉོན་མོངས་ཀྱིས་ངོ་
བོ་གཞན་དུ་འགྱུར་བ་མེད་དེ། ཡང་དག་པ་མིན་པའི་རྟོག་པ་བདེན་འཛིན་ལས་བྱུང་བའི་
འདོད་ཆགས་སོགས་གློ་བུར་གྱི་དྲི་མས་དེ་ཉོན་མོངས་པར་མི་འགྱུར་བའི་ཕྱིར་རོ་ཞེས་
སོགས་མཐའ་གཅོད་དང་བཅས་པ་གསུངས་པ་དང་། གཞན་ཡང་སྔར་ཡེ་ཤེས་སྣང་བའི་
རྒྱན་གྱི་ལུང་དྲངས་པ་བཞིན་ཤེས་པར་བྱ་ལ། དེ་ལྟར་འོད་གསལ་བའི་ཚུལ་གཉིས་ཀྱི་དང་པོ་
རྒྱུ་རྐྱེན་གྱིས་བཅོས་པས་སེམས་ཀྱི་རང་བཞིན་དུ་མི་རུང་བས་འདིར་བཤད་པ་ནི་ཕྱི་མ་ཡིན་
ནོ། །སེམས་བདེན་སྟོང་རང་བཞིན་གྱིས་འོད་གསལ་ཞིང་། སེམས་ཀྱི་གཤིས་ལུགས་མཐར་
ཐུག་པ་ཡིན་མོད་ཀྱང་། བདེན་འཛིན་ལ་སོགས་པ་གློ་བུར་བའི་སྒྲིབ་བྱེད་དག་གིས་
བསྒྲིབས་ཏེ་མངོན་སུམ་དུ་མཐོང་མི་ནུས་པས། དོན་གྱི་གནས་ལུགས་དེ་མཐོང་བའི་ཕྱིར་
དུ། བློ་འཁྲུལ་པ་ལ་སྣང་བ་ལྟར་གྱི་སེམས་མི་དམིགས་པ་བསྒོམ་ཚུལ་སྔར་གང་ཟག་གི་
བདག་མེད་བསྒོམ་ཚུལ་གྱི་རིག་པ་ཁ་སྤོས་ཏེ་བསྒོམ་མོ། །
བཞི་པ་ནི། དོན་དམ་པར་གཟུང་འཛིན་གྱི་ཆོས་ཐམས་ཅད་རང་བཞིན་ཅིར་ཡང་མ་
གྲུབ་ཀྱང་། དེ་ལྟར་མ་རྟོགས་པའི་སེམས་ཅན་དངོས་པོ་བདེན་པར་འཛིན་པས་བསླུས་ཏེ་
སྡུག་བསྔལ་བར་གྱུར་པ་དག་གིས་ཀུན་རྫོབ་པའི་ཆོས་རྣམས་ཇི་ལྟར་བལྟ་བར་བྱ་ཞེ་ན།
དོན་བྱེད་ནུས་པའི་དངོས་པོ་ཐམས་ཅད་རྒྱུ་རྐྱེན་འདུས་ཤིང་བསགས་པ་ལས་བྱུང་བ་ཡིན་
པས་མི་རྟག་པ་དང་། ཟག་བཅས་ཐམས་ཅད་སྡུག་བསྔལ་བ་དང་སྟོང་པ་དང་བདག་མེད་
པའི་ཆོས་ཅན་ཡིན་པས་ན་ལྷ་དང་མིའི་བདེ་བ་དམ་པ་ཐམས་ཅད་ཀྱི་མཚོན་འཁོར་བས་
བསྡུས་པའི་ཕུན་སུམ་ཚོགས་པ་ཅི་ལ་ཡང་མི་ཆགས་ཤིང་སྙིང་པོ་མེད་པའི་འདུ་ཤེས་ཀྱིས་
ལ78



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
ངེས་འབྱུང་བརྩོན་འགྲུས་དྲག་པོས་རྟག་ཏུ་བསྒོམ་པར་བྱའོ། །
བསྒོམ་ཞེས་པ་བསྒོམ་བྱའི་དོན་བློ་ངོར་ཡང་དང་ཡང་དུ་གོམས་པའི་འདྲིས་པར་བྱེད་
པ་ལ་ཟེར་བས་བློ་ལ་བསྐྱེད་འོང་རྒྱུ་མེད་པར་རེས་འགའ་རེས་འགའ་ཙམ་བསྒོམ་པས་ཆོག་
པ་མ་ཡིན་ནོ། །འདི་དག་ལ་དཔེ་འདྲ་མིན་ཁ་ཤས་འདུག་པ་བཀའ་འགྱུར་འགར། རང་
བཞིན་གྱིས་འོད་གསལ་བས་ན་མི་དམིགས་པའི་འདུ་ཤེས་རབ་ཏུ་བསྒོམ་པར་བྱའོ། །
དངོས་པོ་ཐམས་ཅད་མི་རྟག་པས་ན། ཅི་ལ་ཡང་མི་ཆགས་པའི་འདུ་ཤེས་རབ་ཏུ་བསྒོམ་
པར་བྱའོ། །ཞེས་འབྱུང་བ་བཞིན་འགྲེལ་པ་གཉིས་ཀར་ཡང་འབྱུང་བས། འདིར་ཡང་དེ་
བཞིན་དུ་བཤད་དོ། །
འདི་བསྒོམ་པ་ལ་ལྔ། ཚེ་མི་རྟག་པ་བསྒོམ་པ། ལུས་ལ་སྙིང་པོ་མེད་པ། ལོངས་སྤྱོད་
ལ་སྙིང་པོ་མེད་པ། མཛའ་བཤེས་ལ་སྙིང་པོ་མེད་ལ། འཁོར་བ་མཐའ་དག་ལ་
བ་མཐའ་དག་ལ་སྙིང་པོ་མེད་
པར་བསམ་པའོ། །དང་པོ་ནི། ཚེ་འདིའི་ཕུན་སུམ་ཚོགས་པ་ལ་ཆགས་པས་སྔར་ཕན་ཆད་
རང་ཉིད་བདེ་བ་སྐྱིད་པ་སྙན་གྲགས་མཐོ་བར་འདོད་པ་སོགས་ཀྱིས་ཕྱིར་སྡིག་ལས་སྣ་
ཚོགས་པ་བསགས་ཤིང་། དགེ་བ་བསགས་པ་ཐམས་ཅད་ཀྱང་ཚེ་འདིའི་འདོད་པས་ཀུན་
ནས་བསླངས་པའི་ཕྱིར་ཕྱི་མ་ཕན་ཆད་ཀྱི་རྒྱུར་འགྲོ་བ་སྲིད་མཐའ་ཡིན་པས་ཆོས་བྱས་པར་
རློམ་པ་ཐམས་ཅད་ལྟར་སྣང་འབའ་ཞིག་ཏུ་སོང་། དེའི་མཐུས་ཅི་བྱས་ཉོན་མོངས་པའི་
གཉེན་པོར་མ་སོང་བའི་ཁར་སླར་ཡང་ཉོན་མོངས་དང་སྡིག་པ་འཕེལ་བའི་གྲོགས་སུ་སོང་།
རྒྱུ་དེས་སྐྱེ་བ་ཕྱི་མ་རྣམས་སུ་བདེ་འགྲོའི་སྒྲ་ཙམ་ཡང་མི་ཐོས་པའི་ངན་སོང་དུ་གཏན་
འཁྱམས་ཤིང་འཁོར་བའི་འཁོར་ལོ་སྐོར་བ་ལས་མ་འདས་ཏེ། སྤྱོད་འཇུག་ལས། བདག་གི་
སྤྱོད་པ་འདི་འདྲས་ནི། །མི་ཡི་ལུས་ཀྱང་འཐོབ་མི་འགྱུར། །མི་ལུས་ཐོབ་པར་མ་གྱུར་ན། །
སྡིག་པ་འབའ་ཞིག་དགེ་བ་མེད། །ཅེས་དང་། མགོན་པོ་འཇམ་དཔལ་དབྱངས་ཀྱིས་དངོས་
༤79ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སུ་སྩལ་བའི་རྗེ་བཙུན་ཙོང་ཁ་པ་ཆེན་པོའི་ཞལ་གདམས་ལས། དེ་ཡང་འཁོར་བའི་ཉེས་
དམིགས་དང་ཐར་པའི་ཕན་ཡོན་མཐོང་བའི་དྲན་ཤེས་སྣ་རེར་བསྟེན་ནས་སྣང་ཤས་ལ་བློ་
འགྲོར་མི་སྟེར་བར་སྲིད་པའི་འཚང་གཅར་ཞིང་ཐར་པའི་ཕན་ཡོན་ལ་སེམས་འཛིན་པའི་
དམིགས་རྣམས་གོམས་ནས་ངེས་འབྱུང་ལ་མྱོང་བ་མ་བཏོན་པར་སྦྱིན་པ། ཚུལ་ཁྲིམས།
བཟོད་པ། བརྩོན་འགྲུས། བསམ་གཏན་གྱི་དགེ་རྩ་གང་གོམས་ཀྱང་ཐར་པའི་རྒྱུར་གཏན་
ནས་མི་འགྲོ་བས་ཐར་འདོད་ཀྱིས་ཐོག་མར་གདམས་ངག་གང་ཟབ་ཟེར་བ་གཞན་ཐམས་
ཅད་བཞག་ནས་ངེས་འབྱུང་ལ་རྟོག་བསྒོམ་བྱ་དགོས། ཐེག་ཆེན་སྒྲུབ་པ་པོའི་རང་དོན་ཡིད་
བྱེད་ཀྱི་སྐྱོན་དང་། གཞན་དོན་གྱི་ཕན་ཡོན་ལ་དྲན་ཤེས་ཐུན་རེ་བསྟེན་ནས་སེམས་བསྐྱེད་
ལ་མྱོང་བ་འདོད་པའི་དམིགས་རྣམས་གོམས་པར་མ་བྱས་ནས་གཞན་གང་བྱས་ཀྱང་ལམ་
ར་ཏེ། གཞན་དུ་ན་དགེ་རྩ་རྣམས་རང་དོན་ཡིད་བྱེད་ཀྱི་དབང་བྱས་ནས་དམན་པའི་
བྱང་ཆུབ་ཀྱི་རྒྱུ་འབའ་ཞིག་ཏུ་འགྱུར་བའི་ཕྱིར་ཏེ། དཔེར་ན་ངེས་འབྱུང་ལ་དྲན་ཤེས་བསྟེན་
པའི་དམིགས་རྣམས་གོམས་པར་མ་བྱས་ན་དགེ་བ་ཐམས་ཅད་སྣང་ཤས་ཀྱི་དབང་བྱས་
ནས་འཁོར་བ་འབའ་ཞིག་གི་རྒྱུ་བྱེད་པ་བཞིན་ནོ། །ཞེས་གསུངས་པ་ལྟར་རོ། །
དེས་ན་ཆོས་རྣམ་དག་ཅིག་སྒྲུབ་པ་ལ་ཚེ་འདིའི་སྣང་ཤས་དང་མ་འདྲེས་པ་ཞིག་
དགོས་ལ། ཚེ་འདིའི་འདུན་པ་ལྡོག་པ་ལ་མི་རྟག་པའི་འདུ་ཤེས་ནི་འདུ་ཤེས་ཐམས་ཅད་ཀྱི་
མཆོག་ཡིན་པས་དེ་ཇི་ལྟར་བསྒོམ་པའི་ཚུལ་ནི། དེ་ཡང་རང་རེ་རྣམས་ངེས་པར་འཆི་སྟེ། མྱ་
ངན་བསལ་བ་ལས། སའམ་འོན་ཏེ་མཐོ་རིས་ན། །སྐྱེས་ནས་གང་ཞིག་མི་འཆི་བ། །འགའ་
ཞིག་ཁྱོད་ཀྱིས་མཐོང་བའམ། །ཐོས་སམ་འོན་ཏེ་ཐེ་ཚོམ་ཟ། །ཞེས་སྐྱེས་པའི་མཐར་འཆི་མི་
དགོས་པ་སྔོན་ཆད་གཅིག་ཀྱང་མ་བྱུང་མི་འབྱུང་ཞིང་། ཡང་དག་པར་རྫོགས་པའི་སངས་རྒྱས་
འཆི་མེད་ཀྱི་སྐུ་བརྙེས་པའང་མྱ་ངན་ལས་འདས་པའི་ཚུལ་བསྟན་ན་རང་རེ་ལྟ་བུའི་ལུས་
༤80



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
ཤིན་ཏུ་ཉམ་ཆུང་བ། ཚེར་མ་ཟུག་པ་ཙམ་ལ་ཡང་བསྙད་བཏགས་ཏེ་འཆི་བའི་རྐྱེན་བྱེད་
པའི་ཆུའི་ལྦུ་བ་ལྟ་བུ་འདི་འཇིག་པ་ལྟ་སྨོས་ཀྱང་ཅི་དགོས།
མི་རྟག་པའི་ཚོམས་ལས། དཔེར་ན་ཐོགས་ནི་བརྐྱངས་པ་ལ། །སྤྱན་ནི་གང་དང་གང་
བཅུག་པའི། །སྤྱན་གྱིས་གཏིང་ལ་གཏུགས་པ་ལྟར། །མི་རྣམས་སྲོག་ཀྱང་དེ་བཞིན་ནོ། །
དཔེར་ན་ངེས་པར་གསད་པ་དག །གོམ་པ་གང་དང་གང་བོར་པས། །གསོད་པའི་དྲུང་དུ་
བསྙེན་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཆུ་ཀླུང་དྲག་ཏུ་འབར་བའི་རྒྱུན། །ལྡོག་
པ་མེད་པ་ཇི་ལྟ་བར། །དེ་བཞིན་མི་ཡི་ཚེ་འགྲོ་བ། །སླར་ནི་ལྡོག་པར་འགྱུར་བ་མེད། །
དཀའ་བ་ཉིད་དང་ཆུང་བ་དང་། །དེ་ཡང་སྡུག་བསྔལ་ལྡན་པ་དག །མྱུར་བ་ཁོ་ན་འཇིག་
འགྱུར་ཏེ། །ཆུ་ལ་དབྱུག་གུས་བྲིས་པ་བཞིན། །དཔེར་ན་ཕྱུགས་རྫི་དབྱུག་ཐོགས་ཀྱིས། །
ཕྱུགས་རྣམས་གནས་སུ་ཕྱིན་བྱེད་ལྟར། །དེ་བཞིན་ན་དང་རྒ་བ་ཡིས། །མི་རྣམས་འཆི་
བདག་དྲུང་དུ་སྐྱེལ། །ཞེས་ཐགས་ཀྱི་སྤུ་ཉག་མ་རེ་རེ་ནས་རིམ་གྱིས་མཐའ་ལ་ཐུག་པ་དང་
གསོད་སོར་འཁྲིད་པའི་ལུག་གོམ་པ་རེ་རེ་ནས་གསོད་སར་ཉེ་བར་འགྲོ་བ་དང་། ལྷག་མ་
བཅད་པའི་རྫིང་དེ་ཉིད་ཆུའི་བསྣོན་པ་ནི་མེད། འོག་ནས་བར་མ་ཆད་དུ་རྒྱུགས་པས་སྐད་
ཅིག་རེ་རེ་ནས་བྲི་སྟེ་མཐར་སྐམ་པར་འགྲོ་བ་བཞིན་དུ་རང་རེའི་ཚེ་ལ་བསྣོན་པ་ནི་མེད།
དབུགས་ཐེངས་རེ་རེས་ཀྱང་འཆི་བ་ལ་ཇེ་ཉེར་སོང་སྟེ། ལ་ལ་ནི་རྫིང་གི་ཁ་བྲི་བ་ཙམ། ལ་
ལ་ནི་ཕྱེད་ཙམ། ལ་ལ་ནི་ཐིགས་པ་ལུས་པ་ཙམ་གྱི་ཚོད་དུ་སྣང་ཞིང་། དེ་འདྲ་བའི་ཚེ་སྲོག་
གློག་ལྟ་བུ་ལ་སྔོན་ཆད་འཆི་བ་མ་དྲན་པས་བློ་བདེ་ངེས་པའི་ཆོས་བྱས་པ་མི་དྲན། སྡིག་པ་
ནི་སྣ་ཚོགས་པ་ཞིག་བསགས་པས་ན། སྐྱེས་རབས་ལས། འཇིག་རྟེན་ཕ་རོལ་ཉམ་ངར་ངེས་
འགྲོ་ན། །སེམས་ཤེས་སུ་ཞིག་འདི་ལ་དགའ་བར་སེམས། །ཞེས་གསུངས་པ་ལྟར་རོ། །
འཆི་བ་ངེས་པར་འོང་བ་མ་ཟད། དེ་རིང་རང་ཡང་མི་འཆི་བའི་ངེས་པ་མེད་པ་ནི། མི་
81



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྟག་པའི་ཚོམས་ལས། སྐྱེས་པ་བུད་མེད་མང་པོ་དང་། །དར་ལ་བབས་པའང་འཆི་འགྱུར་ན། །
དེ་ལ་མི་འདི་གཞོན་ཞེས་ཏེ། །གསོན་པའི་གདེངས་དྲོད་ཅི་ཞིག་ཡོད། །ཁ་ཅིག་མངལ་དུ་
འཆི་བར་འགྱུར། །དེ་བཞིན་ཁ་ཅིག་བཙས་པའི་སར། །དེ་བཞིན་ཁ་ཅིག་གོག་ཙམ་ན། །དེ་
བཞིན་ཁ་ཅིག་ཡོངས་རྒྱུག་ན། །ལ་ལ་རྒ་དང་ལ་ལ་གཞོན། །ལ་ལ་དར་ལ་བབས་པའི་མི། །
རིམ་གྱིས་རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་ལྟུང་བ་བཞིན། །ཞེས་པ་ལྟར་བཙས་
མ་ཐག་དང་ལང་ཚོ་དར་ལ་བབས་པ་ལ་སོགས་པ་གློ་བུར་དུ་འཆི་བས་བདག་ནི་གཞོན་
པས་རེ་ཞིག་མི་འཆིའོ་སྙམ་པའི་གདེངས་ཚད་མེད་ལ། དེའི་ཕྱིར་ཇི་སྐད་དུ། དུར་ཁྲོད་སོང་
ནས་གཞན་དག་གི། རུས་གོང་དག་དང་བདག་གི་ལུས། འཇིག་པའི་ཆོས་ཅན་དག་ཏུ་ནི། །
ནམ་ཞིག་མགོ་སྙོམས་བྱེད་པར་འགྱུར། །ཞེས་གསུངས་པ་བཞིན་དུར་ཁྲོད་དུ་རུས་པ་ལ་
སོགས་པ་མཐོང་བ་ན་འདི་ཡང་བདག་ལྟ་བུ་ཞིག་ཤི་ནས་གནས་སྐབས་འདི་ལྟ་བུ་ཞིག་ཏུ་
གྱུར་འདུག་ན། བདག་ལ་ཡང་འདི་ལྟ་བུ་ཞིག་ནམ་འོང་། གནས་གང་དུ་རྐྱེན་ཇི་ལྟ་བུ་ཞིག་
གི་འཆི་བ་འོང་། བདག་དེ་རིང་ཤི་བའི་སང་གི་ཉི་མ་ཤར་བའི་དུས་དེ་ནམ་འོང་སྙམ་དུ་
སེམས་ཤིང་། ཚོམས་ལས། སང་དང་འཇིག་རྟེན་ཕྱི་མ་གཉིས། །སྔོན་ལ་གང་འོང་གཏོལ་
མེད་པས། སང་གི་ཚིས་ལ་མི་འབད་པར། །ཕྱི་མའི་ཚིས་ལ་འབད་པར་རིགས། །ཞེས་པ་
བཞིན་བདག་དེ་རིང་རང་ཡང་རྐྱེན་གློ་བུར་བ་ཞིག་གིསཤི་ནས། སང་དེ་ཙམ་ན་དམྱལ་བ་
མནར་མེད་ཀྱི་གནས་སུ་བཙོ་བསྲེག་སྡུག་བསྔལ་བཟོད་གླགས་མེད་པ་དེ་མི་མྱོང་བའི་ངེས་
པ་ཅི་ཡོད་སྙམ་དུ་བསམ་ཞིང༌། དེ་ལྟར་འཆི་བའི་ཚེ། ཚེ་འདིའི་གཉེན་བཤེས་འཁོར་
གཡོག་ལོངས་སྤྱོད་སོགས་ཐམས་ཅད་ལ་འཁྲེང་བཞིན་དུ་དེ་དག་གིས་རང་དོར། རང་གིས་
ཀྱང་དེ་དག་དོར་ནས་རྡུལ་ཙམ་ཡང་རྗེས་སུ་འབྲང་བ་དང་ཁྱེར་བའི་དབང་མེད་ལ། དེ་ཚེ་
ཕན་ངེས་པ་དམ་པའི་ཆོས་འབའ་ཞིག་ཡིན་ཏེ།
ལ82ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
རྒྱལ་པོ་ལ་གདམས་པའི་མདོ་ལས། རྒྱལ་པོ་ཆེན་པོ་འདི་ལྟ་སྟེ། དཔེར་ན་རི་དྭགས་
ཀྱི་རྒྱལ་པོ་སེང་གེ་རི་དྭགས་ཀྱི་ཚོགས་ཀྱི་ནང་དུ་ཞུགས་ནས་རི་དྭགས་བཟུང་སྟེ་ཇི་ལྟར་
འདོད་པ་བཞིན་དུ་བྱ་བ་བྱེད་དོ། །རི་དྭགས་དེ་ནི་སྟོབས་པོ་ཆེའི་ཁ་མི་བཟད་པས་བཟུང་བས་
དབང་མེད་པར་འགྱུར་རོ། །རྒྱལ་པོ་ཆེན་པོ་དེ་བཞིན་དུ་འཆི་བདག་གིས་གསལ་ཤིང་གིས་
ཟུག་སྟེ་བརྒྱགས་པ་དང་ནི་བྲལ། མགོན་ནི་མེད། སྐྱབས་ནི་མེད། དཔུང་གཉེན་ནི་མེད།
གཤིས་ནི་འཇིག །ཚིགས་ནི་འབྱེ་འབྲལ། ཤ་དང་ཁྲག་ནི་བསྐམས། ལུས་ནི་ནད་ཀྱིས་
གདུངས། སྐོམ་ནི་སྒོམ། བཞིན་ནི་འགྱུར། རྐང་ལག་ནི་གཡོབ། ལས་ནི་མི་ནུས། མཐུ་ནི་
མེད། ཁ་ཆུ་དང་། སྣབས་དང་། གཅིན་དང་། ངན་སྐྱུགས་ཀྱིས་ནི་ལུས་ལ་གོས། མིག་དང་།
རྣ་བ་དང་། སྣ་དང་། ལྕེ་དང་། ལུས་དང་། ཡིད་ཀྱི་དབང་པོ་དག་ནི་འགག་སྐྱིགས་བུ་ནི་
འབྱུང་། སྒྲ་ངར་ངར་པོ་ནི་ཐོན། སྨན་པས་ནི་བོར། སྨན་དང་ཁ་ཟས་དང་། བཟའ་བ་དང་།
ཐུག་པ་ཐམས་ཅད་ཀྱིས་ནི་སླས་ལ་བོར། འགྲོ་བ་གཞན་དག་ཏུ་འགྲོ་བ་མལ་གྱི་ཐ་མ་ལ་ནི་
ཉལ། ཐོག་མ་མེད་པའི་སྐྱེ་བ་དང་། རྒ་བ་དང་། འཆི་བའི་འཁོར་བའི་རྒྱུད་དུ་ནི་ནུབ། སྲོག་ནི་
ཅུང་ཟད་ཅིག་ལུས། གཤིན་རྗེའི་མིས་ནི་འཇིགས་སྐྲག །བྱུར་གྱི་དབང་དུ་ནི་སོང་། དབུགས་
རྒྱུ་བ་ནི་ཆད། ཁ་དང་སྣ་ནི་གདངས། སོ་ནི་གཙིགས། སྦྱིན་པ་སྦྱིན་ནོ་ཞེས་དེ་སྐད་གསོལ་
བ་ནི་འདེབས། ལས་ཀྱི་སྲིད་པ་ནས། ཡང་སྲིད་པར་ནི་འཇུག །གཅིག་པུ་གཉིས་སུ་མེད་
ཅིང་། གྲོགས་ནི་མེད་དེ། འཇིག་རྟེན་འདི་ནི་འདོར། འཇིག་རྟེན་ཕ་རོལ་ཏུ་ནི་འགྲོ། སྐྱས་
ཆེན་པོ་ནི་འདེབས། མུན་པ་ཆེན་པོར་ནི་ཞུགས། གཡང་ས་ཆེན་པོར་ནི་ལྷུངས། ཁྲོད་སྟུག་
པོར་ནི་འཇུག །དགོན་པ་ཆེན་པོར་ནི་འགྲོ། རྒྱ་མཚོ་ཆེན་པོས་ནི་ཁྱེར། ལས་རླུང་གིས་ནི་
བདས། ས་ཚུགས་མེད་པའི་ཕྱོགས་སུ་ནི་འགྲོ། གཡུལ་ངོར་ཆེན་པོར་ནི་འཇུག །གདོན་
ཆེན་པོས་ནི་ཟིན། ནམ་མཁའ་ལ་ནི་འཚལ།. ཕ་མ་དང་ཕུ་ནུ་དང་སྲིང་མོ་དང་བུ་དང་བུ་
ལ83



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མོས་ནི་བསྐོར། དབུགས་ནི་འཆད། ནོར་བགོ་བཤའ་བྱ་ཞེས་ནི་ཟེར། ཀྱི་ཧུད་མ། ཀྱི་ཧུད་ཕ།
ཀྱི་ཧུད་བུ་ཞེས་ནི་ཟེར། སྒྲ་ནི་ཞིག་སྟེ། སྦྱིན་པ་དང་དཀའ་ཐུབ་དང་། ཆོས་འབའ་ཞིག་
གྲོགས་སུ་གྱུར་པ་ན། ཆོས་མ་གཏོགས་པ་སྐྱབས་གཞན་མེད། མགོན་གཞན་མེད། གནས་
གཞན་མེད། དཔུང་གཉེན་གཞན་མེད་དོ། །རྒྱལ་པོ་ཆེན་པོ་དེའི་ཚེ་དེའི་དུས་ན་ཆོས་ནི་གླིང་
དང་། གནས་དང་། མགོན་དང་། སྐྱབས་དང་། དཔུང་གཉེན་དང་སྟོན་པར་འགྱུར་རོ། །ཞེས་
པ་དང་།
ལྷག་བསམ་བསྐུལ་བ་ལས། བདག་ནི་སྒྲུབ་ཉམས་ད་ནི་ཅི་བྱ་ཞེས། །འཆི་བའི་དུས་
ཚེ་བྱིས་པ་མྱ་ངན་བྱེད། །གཏིང་རྙེད་མ་གྱུར་ཤིན་ཏུ་སྡུག་བསྔལ་གྱུར། །སྨྲ་ལ་དགའ་བའི་
ཉེས་པ་འདི་དག་གོ། །ཞེས་པ་དང་། དེ་ལྟ་བས་ན་སྨྲ་ལ་དགའ་སྤོངས་ཏེ། །རྟག་ཏུ་བག་ཡོད་
བྱོས་ལ་དོན་སོམས་ཤིག །ཅེས་གསུངས་པ་བཞིན་ད་ལྟ་ནས་དམ་པའི་ཆོས་མ་བསྒྲུབས་ན།
མཐར་འཆི་བའི་ཚེ་འགྱོད་པ་དང་། མྱ་ངན་དང་། ཡ་ང་བ་དང་བཅས་པ་བཞིན་དུ་འཆི་བར་
འགྱུར་བ་གདོན་མི་ཟ་བས་འབད་པས་ནན་ཏན་བྱའོ། །
གཉིས་པ་ལུས་ལ་སྙིང་པོ་མེད་པར་བསྒོམ་པ་ནི། འདོད་པ་ལ་གདམས་པའི་མདོ་
ལས། ལུས་ཉེས་དམིགས་མང་བ་འདི་ནི་རུས་པ་འདུས་པ་ཆུ་རྒྱུས་ཀྱིས་སྤྲེལ་པ། ཤེས་
བསྲན་པ། ལྤགས་པས་དཀྲིས་ཤིང་ཕྱི་རོལ་གཡོགས་པ། བུ་ག་ཆེ་ཆུང་ཅན། སྲིན་བུའི་
ཚོགས་གནས་པ། སེམས་ཅན་རྣམས་ལ་གནོད་པ། ཉོན་མོངས་པའི་ཆོས་རྣམས་ཀྱི་གནས་
ཡིན་ནོ། །ལུས་འདི་ལ་ནད་ཀྱི་རྣམ་པར་འབྱུང་བ་འདི་ལྟ་སྟེ། མིག་ནད་དང་། རྣ་ནད་ནས།
གཞན་འབྲུམ་དང་། ཕོལ་མིག་དང་། མཚམས་རྡོལ་གྱི་བར་དག་གོ།
དེ་བཞིན་དུ་སྦྱར་ཏེ། ལུས་ཀྱི་ཀུན་ཏུ་གདུང་བ་རྣམས་དང་། ལུས་ཀྱི་སྡུག་བསྔལ་དང་།
ལུས་ཀྱི་འཁོགས་པ་དང་། དགུ་བ་དང་། སྒྱུར་བ་དང་། སྤྱི་གཅེར་དང་། སྐྱ་སྐྱ་དང་། གཉེར་
~84ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
མ་མང་བ་དང་། དབང་པོ་ཡོངས་སུ་སྨིན་པ་དང་། ཡོངས་སུ་འཇིག་པ་དང་། འདུ་བྱེད་
རྣམས་རྙིང་པར་གྱུར་པ་དང་། ཤག་ཤིག་ཏུ་གྱུར་ནས་འཛག་པ་དང་། རབ་ཏུ་འཛག་པ་དང་།
སྨད་པའི་བར་གྱི་ལུས་འདི་ལྟ་བུ་འདི་ནི་བསྟན་པའི་འོས་མ་ཡིན་ནོ། །ཞེས་ལུས་འདི་ཕྱི་
རོལ་གྱི་དབྱིབས་དང་། ཁ་དོག་མཛེས་པ་ལྟར་སྣང་ཡང་རུས་པའི་ཆ་དུ་མ་ཆུ་རྒྱུས་ཀྱིས་
སྦྲེལ་པ་དང་། ཤ་དང་ལྤགས་པ་དང་། ཁྲག་དང་དོན་སྣོད་དང་རྒྱུ་མ་དང༌། སྣབས་དང་མི་
གཙང་བ་ལ་སོགས་པའི་རྫས་དུ་མ་འདུས་པའི་གོང་བུ་ལ་ཕྱི་རོལ་ལྤགས་པས་དཀྲིས་པ་
དཔེར་ན་མི་གཙང་བས་བཀང་བའི་རྫ་སྣོད་དང་འདྲ་ཞིང་། གཞན་ཡང་ལུས་འདི་མི་གཙང་
ཕ་མའི་ཁུ་ཁྲག་གི་ཐིགས་པ་རིམ་གྱིས་འཕེལ་བས་རྒྱུ་མི་གཙང་ཞིང་། མཐར་རུས་པ་རྣམས་
ཤག་ཤིག་ཏུ་འཐོར་བ་དང་། ཤ་ཁྲག་རྣམས་རུལ་ཞིང་མྱགས་པའི་དྲི་ང་བས་ཏེ་སྐོར་དུ་འགྲོ་
བ་ཡང་མི་བཟོད་པ་ཙམ་དང་། ལུས་འདི་ཉིད་བདེ་བ་དང་འབྱོར་པ་སོགས་ཀྱི་འདོད་པ་ལ་
ཆགས་ཤིང་། དེའི་མཐུས་ཕན་འདོགས་པ་ལ་ཆགས་པ་དང་། གནོད་པ་དང་བར་དུ་གཅོད་
པ་དག་ལ་ཁོང་ཁྲོ་སོགས་ཉོན་མོངས་འཕེལ་ཞིང་། དེ་ལ་བརྟེན་ནས་སྡིག་པ་སྣ་ཚོགས་ཤིག་
བསགས་པས་འདི་ཕྱི་ཐམས་ཅད་དུ་བདེ་བའི་གོ་སྐབས་མེད་ཅིང་དམྱལ་བ་ལ་སོགས་པའི་
ངན་སོང་གི་རྒྱུ་བསྒྲུབས་ཏེ། སྤྱོད་འཇུག་ལས། འཇིག་རྟེན་འདི་དང་ཕ་རོལ་ཏུའང་།
འདོད་པ་རྣམས་ནི་འཕུང་ཁྲོལ་བསྐྱེད། །འདིར་ནི་བསད་དང་བཅིང་དང་གཅོད། །ཕ་རོལ་
ཏུ་ནི་དམྱལ་སོགས་སྒྲུབ། །ཅེས་གསུངས།
དེས་ན་རང་གི་ལུས་འདི་ལ་ལེགས་པར་བརྟགས་ནས་རང་ལ་མཁོ་བ་དང་ཕན་
ཐོགས་པ་དང་ཡིད་དུ་འོང་བ་ཕྱི་ནང་གང་དུ་བཙལ་ཡང་མི་རྙེད་པས་རང་དོན་དུ་ཆགས་
པའི་རྒྱུ་མཚན་མེད་ཅིང་། ཝ་དང་བྱ་རྒོད་ལ་སོགས་པའི་ཟས་སུ་འགྱུར་བས་གལ་ཏེ་ཆགས་
ན་དེའི་ཕྱིར་དུ་ཆགས་པ་དང་བསྲུང་བར་འོས་ཏེ། སྤྱོད་འཇུག་ལས། ཁྱོད་ཀྱིས་མི་གཙང་
ལ85



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟར་མི་རུང་། །ཁྲག་ཀྱང་བཏུང་དུ་མི་རུང་ལ། །རྒྱུ་ལྟོའང་གཞིབ་ཏུ་མི་རུང་ན། །ལུས་
ཀྱིས་ཁྱོད་ལ་ཅི་ཞིག་བྱ། །ཉིས་ན་ཝ་དང་བྱ་རྒོད་ཀྱི། །ཟས་ཀྱི་དོན་དུ་འདི་བསྲུང་རིགས། །
ཞེས་གསུངས། དེས་ན་ལུགས་ལ་གྲུ་ཡི་བློ་བཞག་སྟེ། །སེམས་ཅན་རྣམས་དོན་སྒྲུབ་པའི་
ཕྱིར། །ཡིད་བཞིན་གྱི་ནི་ལུས་སུ་བསྒྱུར། །ཞེས་གསུངས་པ་ལྟར་ཆུ་བོའི་ཕ་རོལ་ཏུ་འགྲོ་བ་
ལ་གྲུ་ལ་བརྟེན་པ་ཙམ་ལས། གྲུ་གནས་ཁང་བཞིན་དུ་དགའ་བའི་འདུ་ཤེས་མི་སྐྱེ་བ་ལྟར།
ལུས་རྟེན་འདི་ཉིད་མངོན་མཐོ་དང་ངེས་ལེགས་ཀྱི་རྒྱུ་སྒྲུབ་པ་ལ་མེད་མི་རུང་ཡིན་པས།
དེའི་ཆེད་དུ་བརྟེན་པ་ཙམ་ལས་ཆགས་པའི་འདུ་ཤེས་མི་བསྐྱེད་ཅིང་མྱུར་དུ་འཇིག་པ་དང་
མི་གཙང་བའི་རང་བཞིན་ཅན། དུར་ཁྲོད་དུ་ཕུང་པོ་གཤགས་པའི་ནང་དུ་བལྟས་ན་འཇིགས་
ཤིང་ཡ་ང་བ་དང་འདྲ་བར་བལྟས་ཏེ་ངེས་འབྱུང་བསྒོམ་པར་བྱའོ། །
གསུམ་པ་ནི། འདོད་པའི་ཡུལ་གང་ལ་ཡང་ཞེན་པར་མི་བྱ་སྟེ། མཁས་མཆོག་དབྱིག་
གཉེན་གྱིས། རི་དྭགས་གླང་པོ་ཕྱེ་མ་ལེབ་དང་ཉ། །སྦྲང་མ་ལྔ་བོ་ལྔ་ཡིས་བཅོམ་འགྱུར་ཏེ། །
གཅིག་གིས་འཇོམས་ན་གང་ཞིག་ལྔ་རྣམས་ནི། །རྟག་ཏུ་བསྟེན་པ་ཅིའི་ཕྱིར་འཇོམས་མི་
འགྱུར། །ཞེས་རི་དྭགས་སྒྲ་ལ་ཆགས་པས་རྔོན་པ་སོགས་ཀྱི་སྲོག་འཕྲོག་པ་དང་། གླང་པོ་
རེག་བྱའི་ཕྱིར་རྒྱུགས་པ་གླང་རྫིའི་ལྕགས་ཀྱུ་རང་དབང་མེད་པར་འཕུག་པ་དང་། ཕྱེ་མ་
ལེབ་གཟུགས་ལ་ཆགས་ནས་རང་ཉིད་ལྕེབས་པ་དང་། ཉ་རོ་ལ་ཆགས་ནས་ལྕགས་ཀྱུས་
འཛིན་པ་དང་། སྦྲང་མ་དྲི་ལ་ཆགས་ནས་གཞན་གྱི་ཟ་བ་བཞིན་དུ་འདོད་ཡོན་ལ་ཆགས་
ནས། དང་པོར་འདོད་པའི་ལོངས་སྤྱོད་དེ་ཉིད་མཐོང་བས་སེམས་སྡུག་བསྔལ་ཞིང་། དེ་ཉིད་ཀྱི་
ཕྱིར་རང་གཞན་དུ་མའི་ལུས་སེམས་ལ་སྡུག་བསྔལ་དང་སྡིག་པ་དུ་མ་ཆེད་དུ་སྒྲུབ་དགོས་པ།
དཔེར་ན་ཞིང་པ་དང་ཚོང་པ་ལྟ་བུ་ཡིན་ལ། ལོངས་སྤྱོད་ཐོབ་ནས་དེ་ཉིད་གཞན་གྱིས་
འཕྲོག་པ་དང་། ཉམས་པ་སོགས་བྱུང་གིས་དོགས་ནས་སྡུག་བསྔལ་ཞིང་། སླར་དེ་དག་ ་
~86ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
དང་བྲལ་ན་སྔར་ཐོབ་པའི་བདེ་བ་ལས་ཆེས་ལྷག་པར་ལྕི་བའི་སྡུག་བསྔལ་གྱིས་ནོན་པར་
འགྱུར་ཏེ། རྗེ་བདག་ཉིད་ཆེན་པོས། མི་ཡི་གནས་ནའང་ལོངས་སྤྱོད་དབང་ཕྱུག་གིས།
མངོན་པར་མཐོ་ན་ཉམས་ཀྱི་དོགས་པ་དང་། །མཐོ་རིས་ཡོན་ཏན་འབྱོར་པས་ཕོངས་པ་ན། །
འདོད་བདེ་འཚོལ་བར་འགྱུར་བས་ཤ་ཐང་ངོ་། །བདེ་བར་འདོད་ནས་དེ་ཡི་ཐབས་བསྒྲུབས་
པས། །བདེ་བ་ཐོབ་པ་དེ་ལས་ཆེས་ལྷག་པའི། །ལུས་ཀྱི་སྡུག་བསྔལ་སེམས་ཀྱི་ཡིད་མི་
བདེ། །རྣམ་པ་དུ་མས་ཀུན་ནས་མནར་བར་འགྱུར། །ཞེས་གསུངས། འདོད་ཡོན་ལ་ཇི་
ཙམ་སྤྱད་ཀྱང་ངོམས་མེད་དེ། ཚོམས་ལས། ཀཎ་པ་ཎིའི་ཆར་བབས་ཀྱང་། །འདོད་པ་
རྣམས་ཀྱིས་ངོམས་མི་འགྱུར། །ཞེས་ཉིན་གཅིག་རིན་པོ་ཆེའི་ཆར་ས་སྟེང་ཁྱབ་པ་བབས་
ཀྱང་། དེས་མི་ངོམས་པར་ད་དུང་ཉི་མ་བརྒྱ་དང་སྟོང་ལ་སོགས་པར་འབབ་པར་འདོད་པའི་
སྲིད་པ་ཇེ་ཆེར་འཕེལ། འདོད་ཡོན་དང་མངའ་ཐང་ལ་སོགས་པ་ཇི་ཙམ་ཆེ་བ་ཙམ་གྱིས་དེ་ལ་
བརྟེན་ནས་གནོད་པ་དང་འཚེ་བ་མེད་ཅིང་། རང་གི་སེམས་ཀྱང་རེ་དོགས་དང་བྲལ་བས་
བདེ་བར་གནས་པ་ཡིན་ནོ། །
དེ་བཞིན་དུ་གཏམ་སྙན་གྲགས་ལ་སོགས་པའང་བྲག་ཅ་དང་འདྲ་སྟེ། གྲགས་པ་
ཙམ་ལས་རང་ཉིད་ཀྱི་ལུས་དང་ཚེ་དང་། ནད་མེད་པ་སོགས་ཚེ་འདིའི་དོན་དང་ཕྱི་མའི་
དོན་གྱི་བསོད་ནམས་གང་ལ་ཡང་མི་ཕན་ཏེ། སྤྱོད་འཇུག་ལས། བསྟོད་དང་གྲགས་པའི་རིམ་
གྲོ་ནི། །བསོད་ནམས་མི་འགྱུར་ཆེར་མི་འགྱུར། །བདག་སྟོབས་མི་འགྱུར་ནད་མེད་མིན། །
ལུས་བདེ་བར་ཡང་མི་འགྱུར་རོ། །བདག་ནི་རང་དོན་ཞེས་གྱུར་ན། །དེ་ལ་རང་དོན་ཅི་ཞིག་
ཡོད། །ཅེས་སོ། །
གཞན་ཡང་ལོངས་སྤྱོད་དབང་ཕྱུག་སོགས་ཕུན་ཚོགས་ཐམས་ཅད་ད་ལྟ་སྤྱད་པ་ན་
བདེ་བ་ལྟར་སྣང་ཡང་། མཐར་འཆི་བའི་ཚེ་མདང་གི་རྨི་ལམ་དྲན་པ་བཞིན་དུ་སྔོན་ཆད་ཀྱི་
ཆ87



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕུན་ཚོགས་ཐམས་ཅད་དྲན་པའི་ཡུལ་ཙམ་དུ་ལུས་ཤིང་སྦྲང་མའི་སྦྲང་རྩི་དང་འདྲ་བར་
གཞན་གྱི་དབང་དང་ལོངས་སྤྱོད་དུ་འགྱུར་བས་ཆུའི་ལྦུ་བ་ལྟར་སྙིང་པོ་མེད་པ་ཡིན་ཏེ།
མདོ་ལས། བུད་མེད་བསྟེན་དུ་ག་ལ་རུང་། །རྒྱལ་པོའི་ཕོ་བྲང་ག་ལ་དགའ། །ལྦུ་བ་སྙིང་པོ་
ག་ལ་ཡོད། ལོངས་སྤྱོད་རྟག་པ་ག་ལ་ཡོད། །བུད་མེད་དག་ལ་རུང་བ་མེད། །རྒྱལ་སྲིད་
དག་ལ་དགའ་བ་མེད། །ལྦུ་བ་དག་ལ་སྙིང་པོ་མེད།.།ལོངས་སྤྱོད་དག་ལ་རྟག་པ་མེད། །
ལོངས་སྤྱོད་དག་ནི་འབབ་ཆུ་བཞིན། །གྲུ་ཅི་འདྲ་བ་ཁྱིམ་དེ་འདྲ། །མེ་ཏོག་ཅི་འདྲ་གཟུགས་
དེ་བཞིན། །སྲོག་ནི་ཆུ་ལྷུར་འདྲ་བ་ཡིན། །ཞེས་དང་། མདོ་ལས། དགེ་སློང་འདོད་པ་
རྣམས་ལས་སེམས་ལྡོག་ཅིག ། ལམ་འདི་ནི་འཇིགས་པ་དང་བཅས་པའོ། །རབ་ཏུ་
འཇིགས་པ་དང་བཅས་པའོ། །ཚེར་མ་དང་བཅས་པའོ། །འཐིབས་པོ་དང་བཅས་པའོ། །ལམ་
གོལ་བའོ། །ལམ་ངན་པའོ། །ལམ་ཁ་བྲག་གོ། སྐྱེས་བུ་དམ་པ་མ་ཡིན་པས་བསྟེན་པའོ། །
ཁྱེད་འདི་ལྟར་འདོད་པ་རྣམས་ནི་རོ་མྱང་བ་ཆུང་སྟེ་བཅོམ་ལྡན་འདས་ཀྱང་སྡུག་བསྔལ་མང་
བ་གནོད་པ་མང་བ་འཁྲུག་པ་མང་བ་སྟེ། འདི་ལ་ཉེས་དམིགས་མང་ངོ་། །
དགེ་སློང་དག་འདོད་པ་རྣམས་ནི། ནད་དང་འབྲས་དང་ཟུག་རྔུ་དང་སྡིག་པ་དང་སྲིད་
པའི་རྩ་བ་དང་། ཤ་དང་བཅས་པའི་མཆིལ་པ་ལྟ་བུ་ཡིན་ལ། འདོད་པ་དག་ནི་འཆི་བ། མི་
རྟག་པ་གསོ་བ་བརྫུན་བསླུ་བའི་ཆོས་ཅན་ཏེ། འདོད་པ་རྣམས་ནི་རྨི་ལམ་ལྟ་བུ་ཡིན་ཞིང་འདི་
དག་ནི་བྱིས་པ་འདྲིད་པའོ་ཞེས་གསུངས་སོ་སྙམ་དུ་མི་སེམས་སམ། དེ་བཞིན་དུ་སྦྱར་ཏེ།
དཔེར་ན་རི་དྭགས་བཤོར་བའི་ཁོག་ཚེ་དང་། བྱ་བཤོར་བའི་རྒྱ་དང་། ཉ་བཤོར་བའི་དོལ་
དང་། སྤྲེའུ་བཤོར་བའི་རྙིང་དང་། ཕྱེ་མ་ལེབ་བཤོར་བའི་མེའི་ཕུང་པོ་ཇི་ལྟ་བར་འདོད་པ་
རྣམས་ཀྱང་དེ་བཞིན་ནོ། །
དེ་བཞིན་དུ་སྦྱར་ཏེ་འདོད་པ་ཚོལ་ཞིང་སྤྱོད་པ་ན་ཡུན་རིང་པོར་སེང་གེ་རྣམས་ཀྱི་
88



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
ཁར་ཆུད་པའི་མཐའ་ཡང་མི་མངོན་པ་ནས། བ་ལང་གསོད་ཅིང་བ་ལང་གི་ཤ་ཟ་བ་རྣམས་
ཀྱི་ཁར་ཆུད་པའི་བར་གྱི་མཐའ་ཡང་མི་མངོན་ནོ། །སྦལ་བ་དག་ཏུ་གྱུར་ནས་སྦྲུལ་རྣམས་
ཀྱི་ཁར་ཆུད་པའི་བར་གྱི་མཐའ་ཡང་མི་མངོན་ནོ། །ཡུན་རིང་པོར་འདོད་པ་བསྟེན་པ་ན།
ཆོམ་རྐུན་ཡིན་ཞེས་བཟུང་ནས་མགོ་བཅད་པའི་མཐའ་ཡང་མི་མངོན་ནོ། །ཞེས་སྔོན་ཆད་
ནོར་ལ་ཆགས་ནས་བརྐུ་བའི་ཆེད་དུ་ཞུགས་པ་ན་མགོ་བོ་བཅད་པའི་གྲངས་ཀྱང་མི་མངོན་
པར་གསུངས་པ་སོགས་འཁོར་བ་ཐོག་མ་མེད་པ་ནས་ད་ལྟའི་བར་འདོད་པའི་ཡོན་ཏན་ཁོ་
ན་ལ་ཆགས་ཤིང་ཞེས་ཀྱང་ད་ལྟ་རང་རེ་ལ་ཕན་པའི་རྗེས་རྡུལ་ཙམ་ཡང་མ་བྱུང་ཞིང་། དུ་
དུང་ཡང་དེ་དང་འདྲ་བས་ན་ཅི་ནས་ཀྱང་འདོད་ཡོན་ལས་བློ་ལྡོག་པར་བྱའོ། །
བཞི་པ་ནི། བུ་མོ་ཟླ་བ་མཆོག་གིས་ཞུས་པའི་མདོ་ལས། བདག་གིས་སྔོན་ཚད་ཁྱེད་
རྣམས་ཐམས་ཅད་བསད། བདག་ཀྱང་ཁྱེད་ཀྱིས་སྔོན་ཆད་གཤགས་ཤིང་གཏུབས། །ཀུན་
ཀྱང་ཕན་ཚུན་དགྲ་དང་གསོད་པ་ཡིན། །ཁྱེད་ཅག་ཅི་ལྟར་འདོད་ཆགས་སེམས་ཀྱང་སྐྱེ། །
ཞེས་ཚེ་འདིའི་ཕ་མ་ཆུང་མ་སོགས་མཛའ་བ་དང་གཉེན་དུ་སྣང་བ་རྣམས་ཀྱང་ཚེ་སྔོན་མར་
དེ་དག་གིས་རང་བསད་པ། རང་གིས་ཀྱང་དེ་དག་བསད་པ་མཐའ་ཡས་ཤིང་། དེ་བཞིན་དུ།
ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་དང་། །ལྡོག་པ་ཉིད་
དུ་མཆི་བས་དེ་སླད་དུ། །འཁོར་བ་དག་ན་ངེས་པ་འགའ་མ་མཆིས། །ཞེས་འཕགས་པ་ཀླུ་
སྒྲུབ་ཀྱིས་གསུངས་པ་ལྟར། ཚེ་སྔོན་མའི་ཕ་ཚེ་འདིའི་བུར་འགྱུར་བ་མ་ཚུང་མར་འགྱུར་བ།
དགྲ་གཉེན་དང་གཉེན་དགྲར་འགྱུར་བ་ཡོད། ཚེ་འདི་ལ་ཡང་། དཔུང་བཟང་གིས་ཞུས་
པའི་རྒྱུད་ལས། རེ་ཞིག་གཅིག་ན་དགྲ་ཡང་མཛའ་བོར་འགྱུར། །མཛའ་བ་ཡང་ནི་དེ་
བཞིན་དགྲར་ཡང་འགྱུར། །དེ་བཞིན་ཁ་ཅིག་ཀྱང་ནི་བར་མི་འགྱུར། །བར་མ་དེ་ཉིད་ཀྱང་
ནི་དགྲ་བོར་འགྱུར། །དེ་བཞིན་མཛའ་བཤེས་འགྱུར་བར་རིགས་ནས་ནི། །བློ་གྲོས་ལྡན་
ལ89



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པས་ནམ་ཡང་ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག །བཟློག་ནས་
དགེ་ལ་ཅི་བདེར་བཞག་པར་བྱ། །ཞེས་དང་པོར་གཉེན་གྱི་དྭངས་མ་ཕ་བུ་ལྟ་བུ་ཡང་མཐར་
དགྲའི་དྭངས་མར་འགྱུར་བ། སྔོན་ཆད་དགྲ་བོར་གྱུར་པ་སླར་འབྲལ་མི་ཕོད་པའི་གཉེན་
དྭངས་མར་འགྱུར་བ་སོགས་མཐའ་ཡས་ཤིང་། ཟླ་བ་སྒྲོན་མའི་མདོ་ལས། སོ་སོ་སྐྱེ་བོ་ལ་
ནི་མཛའ་བ་མེད། །ཆོས་དང་ལྡན་པའི་ཚིག་དག་སྨྲ་ན་ཡང་། །ཡིད་མི་ཆེས་ཤིང་ཞེ་སྡང་ཁྲོ་བ་
དག །མངོན་པར་སྟོན་པ་འདི་ནི་བྱིས་པའི་ལས། །ཞེས་དང་། བྱིས་པ་དག་ནི་ཡུན་རིང་ལེགས་
བསྟེན་ཀྱང་། །དེ་དག་ཕྱི་བཞིན་མི་མཛར་འགྲས་འགྱུར་ཞེས། །བྱིས་པའི་ངོ་བོ་ཉིད་ཀྱི་རྒྱུ་
ཤེས་ནས། མཁས་པ་བྱིས་པ་དག་དང་བསྟེན་མི་བྱེད། །ཅེས་སོ་སོའི་སྐྱེ་བོའི་གྲོགས་ཕལ་
ཆེ་བ་ཆོས་དང་ལྡན་པ་དང་ཕན་པའི་ཚིག་རྣ་བར་མི་བཟོད་ཅིང་། རྐྱེན་ཆུང་ངུ་རེས་མི་མཛའ་
བར་འགྱུར་བས་ཡིད་བརྟན་དུ་མི་རུང་ལ། ཁྱད་པར་དུ་འབའ་ར་བའི་ཞལ་ནས། གཉེན་ཉེ་
འབྲེལ་ཉེ་རིང་མཉམ་ལགས་ཀྱང་། །འབྱོར་ལྡན་ཁ་སོ་ངོ་ལག་བལྟ། །དབུལ་ཞིང་འཕོངས་
པ་བྱུར་དུ་ཆེ། །འཁོས་མེད་མི་མཐོང་མཐོ་ཁ་འགྲིམ། །དུས་ངན་གཉེན་ཟླ་སྲོང་བར་དཀའ། །
ཞེས་པའི་མཚན་ཉིད་ཚང་བའི་སྙིགས་དུས་ཀྱི་སྐྱེ་བོའི་གྲོགས་ལ་དེ་བས་ཀྱང་ཡིད་བརྟན་དུ་
ག་ལ་རུང་། མདོར་ན་ཁ་རག་སྒོམ་ཆུང་བས། ཚེ་འདིའི་ཕ་མ་བུ་ཚ་དང་། །གཉེན་གཞི་རྩ་
ལག་ཐམས་ཅད་ཀུན། །མགྲོན་པོ་གནས་མཐུན་ཚོགས་པ་འདྲ། །འབྲེལ་མེད་ཡིད་ལ་གྱིས་
ཤིག་ཨང་། །ཞེས་ཚེ་འདིའི་གཉེན་འབྲེལ་འཁོར་གཡོགས་ལ་སོགས་པ་རྣམས། གནས་ཁང་
གཅིག་ཏུ་ཕྱོགས་བཞིའི་མགྲོན་པོ་དོ་ནུབ་ལྷན་ཅིག་ཏུ་གནས་ཀྱང་
། སང་ནང་པར་ཕྱོགས་ཐ་
དད་དུ་གྱེས་འགྲོ་བ་བཞིན་དུ་ལས་དབང་གིས་ད་ལྟ་ལྷན་ཅིག་ཏུ་ཚོགས་ཀྱང་མཐར་གཏན་
འབྲལ་ཆེན་པོ་ལ་འགྲོ་ཞིང་། དེ་ཡང་ནམ་འོང་ཆ་མེད་པས་ཅི་ལ་ཡང་མ་ཆགས་པར་བྱའོ། །
ལྔ་པ་ནི། དེ་ལྟར་ཚེ་འདིའི་ཕུན་སུམ་ཚོགས་པ་ཙམ་དུ་མ་ཟད། འཁོར་བ་མཐའ་དག་
~90



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
སྡུག་བསྔལ་བ་ཡིན་ཏེ། སློབ་དཔོན་ཨཱརྱ་དེ་ཝས། མཁས་པ་རྣམས་ལ་མཐོ་རིས་ཀྱང་། །
དམྱལ་བ་དང་མཚུངས་འཇིགས་སྐྱེད་འགྱུར། །རྣམ་པ་ཀུན་ཏུ་མཁས་རྣམས་ལ། །སྲིད་གང་
འཇིགས་པ་མི་བསྐྱེད་དཀོན། །ཞེས་གསུངས་པ་ལྟར་འཕགས་པ་འཁོར་བའི་ངང་ཚུལ་ཇི་
ལྟ་བ་བཞིན་དུ་གཟིགས་པ་རྣམས་ཀྱིས་ངན་སོང་དང་འཁོར་བའི་བདེ་འགྲོ་ལ་ཁྱད་མེད་
པར་སྡུག་བསྔལ་པའི་རང་བཞིན་མེ་འོབས་ལྟར་གཟིགས་པ་ཡིན་ལ། དེ་ཡང་དམྱལ་བ་ལ་
ཚ་གྲང་བཙོ་སྲེག །ཡི་དྭགས་ལ་བཀྲེས་སྐོམ། དུད་འགྲོ་ལ་བླུན་རྨོངས། མི་ལ་སྐྱེ་རྒ་ན་འཆི་
དགྲ་སྡང་བ་དང་ཕྲད་པ་གཉེན་སྡུག་པ་དང་བྲལ་བ་ལ་སོགས་པའི་སྡུག་བསྔལ། ལྷ་མ་ཡིན་
ལ་འཐབ་རྩོད་དང་ལྷའི་དཔལ་ལ་ཕྲག་དོག་པས་ཡིད་མི་བདེ་བའི་སྡུག་བསྔལ། འདོད་ལྷ་
འོག་མ་གཉིས་ལ་ལྷ་མ་ཡིན་ལ་འཐབ་རྩོད་དང་ཕྲག་དོག །གཞན་ཡང་འདོད་པའི་ལྷ་ལ་
འཆི་ལྟས་ཀྱིས་ཟིན་པ་ན་དམྱལ་བའི་སྡུག་བསྔལ་ལས་ཀྱང་ཆེས་ཆེར་ལྷག་པའི་ཡིད་མི་
བདེ་མི་ལོ་ཕྱེད་དང་བཞི་བརྒྱ་དང་བདུན་བརྒྱ་སོགས་ཀྱི་བར་མྱོང་དགོས་པ་དང་། དཔའ་
སྐོང་བའི་སྡུག་བསྔལ་དང་འཆི་འཕོ་འོག་ལྟུང་གི་སྡུག་བསྔལ། འཆི་བ་ལ་ཉེ་བ་ན་སྔར་བདེ་
བ་ཇི་ཙམ་ཆེ་བཞིན་དེ་ལས་འབྲལ་བར་མཐོང་ནས་སྡུག་བསྔལ་དེ་བས་ཀྱང་ལྷག་པ་འདྲེན་
ཞིང་གཟུགས་གཟུགས་མེད་དག་ན་ལུས་ཀྱི་སྡུག་བསྔལ་དང་། སེམས་ལ་ཡིད་མི་བདེ་བ་
མེད་མོད་ཀྱང་། སྔོན་བསགས་ཀྱི་འཕེན་པ་ཟད་པ་ན། སླར་ཡང་དམྱལ་བའི་མེ་བུད་ཤིང་
དུ་འགྱུར་བ་དང་། ཉི་ཟླ་མུན་པ་སེལ་བའི་རང་བཞིན་ཅན་འོད་པོ་ཆེ་འདི་ཡང་། སླར་རང་
གི་ལག་པ་བརྐྱང་བསྐུམ་མི་མཐོང་བའི་མུན་པར་སྐྱེ་དགོས་པ་སོགས་མཐར་ཉམས་པ་ལས་
མ་འདས་ཏེ། སློབ་དཔོན་འཕགས་པ་ཀླུ་སྒྲུབ་ཀྱིས། ལྷ་ཡུལ་འདོད་བདེ་ཤིན་ཏུ་ཆེན་པོ་དང་། །
ཚངས་ཉིད་ཆགས་བྲལ་བདེ་བ་ཐོབ་ནས་སླར། །མནར་མེད་མེ་ཡི་བུད་ཤིང་གྱུར་པ་ཡིས། །
སྡུག་བསྔལ་རྒྱུན་མི་ཆད་པ་བསྟེན་འཚལ་ལོ། །ཉི་མ་ཟླ་བ་ཉིད་ཐོབ་རང་ལུགས་ཀྱི། །འོད་
~91



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱིས་འཇིག་རྟེན་མཐའ་དག་སྣང་བྱས་ཏེ། །སླར་ཡང་མུན་ནག་སྨག་ཏུ་ཕྱིན་གྱུར་ནས། །
རང་རིག་ལག་པ་བརྐྱངས་པའང་མི་མཐོང་འགྱུར། །ཞེས་གསུངས། མདོར་ན་མངོན་པ་
རམཛོད་ལས། ཡིད་འོང་ཡིད་དུ་མི་འོང་དང་། །དེ་ལས་གཞན་ཟག་བཅས་རྣམས་ཉིད། །
སྡུག་བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་ལོ། །ཞེས་
གསུངས་པ་བཞིན་ཚོར་བ་སྡུག་བསྔལ་གྱིས་ཉེས་པ་རྣམས་སྡུག་བསྔལ་གྱིས་སྡུག་བསྔལ་
བ་དང་། ཟག་བཅས་ཀྱི་ཚོར་བ་བདེ་བ་དང་ལྡན་པ་རྣམས་བདེ་བ་དེ་དག་སླར་ཡང་ངེས་
པར་འགྱུར་བས་འགྱུར་བའི་སྡུག་བསྔལ་དང༌། ཚོར་བ་བཏང་སྙོམས་དང་ལྡན་པ་རྣམས་
ཀྱང་ཟག་བཅས་ཀྱི་ཕུང་པོ་བླངས་ཕྱིན་ཆད་རྒྱུད་ཉོན་མོངས་ལས་བྱུང་། འབྲས་བུ་སྡུག་
བསྔལ་བསྐྱེད། རང་བཞིན་ཁུར་འཁུར་བ་ལྟར་སྡུག་བསྔལ་བས་ཁྱབ་པ་འདུ་བྱེད་ཀྱི་སྡུག་
བའ་ས་ར་འདས་པ།
མྱ་ངན་ལས་འདས་པའི་མདོར། འདུས་བྱས་རྟག་པར་འགྱུར་བ་ཡི། །གནས་འདི་
རྙེད་པར་མི་འགྱུར་བས། །འདུས་བྱས་ཐམས་ཅད་མི་རྟག་པས། །མྱ་ངན་མ་བྱེད་ཀུན་
དགའ་བོ། །ཞེས་གསུངས་པ་བཞིན་དུ་ལྷའི་ས་ཆེན་པོ་གླིང་བཞི་རི་རབ་དང་བཅས་པའམ་
མཐར་བསྐལ་པའི་མེས་འཇིག་སྟེ་རྡུལ་ཙམ་ཡང་མི་ལུས་པའི་སྐབས་ཀྱང་འབྱུང་བས་
འདུས་བྱས་མཐའ་དག་མི་རྟག་པ་དང་།
འདུལ་བ་ལུང་ལས། བསགས་པ་ཀུན་གྱི་མཐའ་མཛད་ཅིང་། །མཐོན་པོ་རྣམས་ཀྱི་
མཐའ་ལྟུང་འགྱུར། །ཕྲད་པའི་མཐའ་ན་འབྲལ་བ་སྟེ། །གསོན་པོའི་མཐའ་ནི་འཆི་བ་ཡིན།
ཞེས་མཐའ་ངན་ཞིང་བློ་བྲིད་ཀྱི་འཁོར་བའི་གནས་འདིར་ཕ་དམ་པས། འཁོར་བའི་སྡུག་
བསྔལ་བསམ་ན་སྙིང་རླུང་ལྡང༌། །འདི་ལ་བགད་མོ་མི་བྲི་དིང་རི་བ། །ཞེས་ལེགས་པར་
བརྟགས་ན་དགའ་བ་དང་སྤྲོ་བའི་གནས་མེད་པས་འཁོར་བ་མཐའ་དག་ལས་ཐར་པའི་ཞི་བ་
།



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
མྱང་འདས་ཀྱི་མཆོག་དམ་པའི་ཆོས་སྒྲུབ་པ་ལ་འབད་དགོས་སོ། །
ལྔ་པ་ནི། དེ་ལྟར་ངེས་འབྱུང་དང་། བྱང་ཆུབ་ཀྱི་སེམས་ལ་སོགས་པ་བསོད་ནམས་
ཀྱི་ཚོགས་རྒྱ་ཆེན་པོའི་གྲོགས་དང་ལྡན་པའི་སེམས་ཀྱི་གནས་ལུགས་བདེན་པས་སྟོང་པ་
མངོན་སུམ་དུ་རྟོགས་ཤིང་། རྟོགས་ཟིན་གོམས་པར་བྱས་པའི་ཤེས་རབ་ཀྱིས་སེམས་ཅན་
གྱི་སེམས་ཀྱི་རྒྱུད་དེ་སྒྲིབ་གཉིས་མ་ལུས་པ་ལས་གྲོལ་བར་བྱས་པ་ན་ཡེ་ཤེས་ཆོས་ཀྱི་སྐུ་
སངས་རྒྱས་ཀྱི་རྟོགས་པ་ཕུན་སུམ་ཚོགས་པ་དང་། བྲལ་བས་ཁྱད་པར་དུ་བྱས་པའི་གནས་
ལུགས་དེ་ཉིད་སྤངས་པ་ཕུན་ཚོགས་ངོ་བོ་ཉིད་སྐུར་འགྱུར་བ་ཡིན་པའི་རྒྱུ་མཚན་དེས་ན། .
སངས་རྒྱས་ཀྱི་ངོ་བོའི་ཆོས་ཀྱི་དབྱིངས་དང་། སེམས་ཅན་ཀྱི་ཆོས་ཀྱི་དབྱིངས་དྲི་མ་དང་
བཅས་པ་བཅས་ཀྱི་ཁྱད་པར་ལས་ངོ་བོ་གཅིག་པ་ཡིན་ཞིང་། རྣམ་པ་ཐམས་ཅད་མཁྱེན་
པའི་ཡེ་ཤེས་ཀྱང་། རང་གི་སེམས་ཀྱི་རྒྱུན་གནས་གྱུར་པ་ཡིན་པས་སངས་རྒྱས་རང་ལས་
རྒྱུད་གཞན་དུ་མི་བཙལ་བ་སྟེ་ཚོལ་མི་དགོས་པས་རང་རྒྱུད་ཀྱི་སྒྲིབ་པ་རྣམས་སྦྱོང་བའི་ཕྱིར་
དུ་ལམ་ལ་བསླབ་པའི་འདུ་ཤེས་ཡང་དག་པ་རབ་ཏུ་བརྩོན་འགྲུས་ཀྱིས་བསྒོམ་པར་བྱའོ། །
དེ་ཡང་སེམས་ཅན་ཐམས་ཅད་ཀྱི་རྒྱུད་ལ་བདེ་བར་གཤེགས་པའི་སྙིང་པོ་ཞེས་བྱ་བ། འབྲས་
བུ་ངེས་ལེགས་སངས་རྒྱས་ཀྱི་གོ་འཕང་ཐོབ་པར་ངེས་པས་ངེས་ལེགས་ཀྱི་ཕྲིན་ལས་འཇུག་
ཏུ་ཡོད་པའི་ཆ་དང་། སེམས་རང་བཞིན་གྱིས་སྟོང་པའི་ཆོས་ཉིད་ཀྱི་ཆ་དང༌། སྐུ་གསུམ་
འགྲུབ་བྱེད་ཀྱི་ཉེར་ལེན་ས་བོན་གྱི་ཆ་སྟེ་གསུམ་ཡོད་པའི་དེ་གསུམ་ག་ལ་བདེ་བར་
གཤེགས་པའི་སྙིང་པོ་ཞེས་བྱ་ལ། དེ་ཡང་དང་པོ་ནི་དེ་བཞིན་གཤེགས་པའི་འབྲས་བུ་རྣམ་
དཀར་གྱི་ཕྲིན་ལས་ཡིན་པའི་ཆ་ནས་བདེ་གཤེགས་སྙིང་པོ་ཞེས་བྱ། གཉིས་པ་ནི་སངས་
རྒྱས་ཀྱི་ངོ་བོ་ཉིད་ཆོས་ཀྱི་སྐུ་དང་གློ་བུར་གྱི་དྲི་མ་དང་བཅས་མ་བཅས་ལས་རང་བཞིན་
གཅིག་པ་ཉིད་ཀྱིས་བདེ་གཤེགས་སྙིང་པོ་ཞེས་བྱ། གསུམ་པ་ནི་རྒྱུ་དེ་ལས་འབྲས་བུ་དེ་
ལ93ལ



ཐར་ལམ་གསལ་སྒྲོན་ལས། རྒྱལ་''ར།ད་བཅུའོ་རྩ་འགྲེལ་ཕྱོགས་བསྒྲིགས།
བཞིན་གཤེགས་པའི་སྐུ་གསུམ་འབྱུང་བའི་ཆ་ནས་བདེ་གཤེགས་སྙིང་པོ་ཞེས་བྱ་སྟེ་རྒྱལ་
ཚབ་རྗེས། དེས་ན་སེམས་ཅན་གྱི་རྒྱུད་ཀྱི་ཆོས་སྐུའི་ཕྲིན་ལས་འཇུག་རུང་གི་ནུས་པ་དང་།
སེམས་ཅན་གྱི་རྒྱུད་ཀྱི་དྲི་མ་དང་བཅས་པའི་དེ་བཞིན་ཉིད་དང་། སྐུ་གསུམ་དུ་གནས་འགྱུར་
རུང་སེམས་ཅན་གྱི་རྒྱུད་ལ་ཡོད་པའི་སངས་རྒྱས་ཀྱི་རིགས་གསུམ་ག་བདེ་བར་གཤེགས་
ངའི་སྙིང་པོ་ཞེས་དེ་བཞིན་གཤེགས་པའི་སྙིང་པོའི་མདོ་ལ་སོགས་པ་དང་། བསྟན་བཅོས་
འདི་རྩ་འགྲེལ་གྱིས་ལེགས་པར་གཏན་ལ་ཕབ་པ་དེ་ཡིན་པར་ཤེས་པར་བྱའོ། །ཞེས་
གསུངས་པ་བཞིན་ནོ། །
སེམས་ཅན་གྱི་སེམས་ཀྱི་ཆོས་ཉིད་དང་སངས་རྒྱས་ཀྱི་ངོ་བོ་ཉིད་སྐུ་གཉིས་སྔོ་སེར་
ལ་སོགས་པ་ལྟར་གྱི་ལྡོག་པ་མི་འདྲ་བའི་སྤུ་རིས་སོ་སོར་འབྱེད་རྒྱུ་མེད་པར་རང་བཞིན་
གྱིས་སྟོང་པའི་ངོ་བོ་གཅིག་ཡིན་ཡང་། སྟོང་གཞི་མི་འདྲ་བ་སེམས་རྒྱུད་དྲི་མས་གོས་མ་
གོས་ཀྱིས་སེམས་ཅན་དང་སངས་རྒྱས་ཞེས་བྱ་བ་དཔེར་ན་སྤྲིན་གྱིས་བསྒྲིབས་པའི་ནམ་
མཁའ་དང་མ་བསྒྲིབས་པའི་ནམ་མཁའ་གཉིས་དགག་བྱ་བཅད་ཙམ་གྱིས་སྟོང་སང་གི་ངོ་
བོང་གཅིག་ཡིན་པ་ཡང་། སྒྲིབ་བྱེད་ཡོད་མེད་ཀྱིས་སྤྲིན་གྱིས་བསྒྲིབས་པ་དང༌། ནམ་མཁའ་
དྲངས་པ་ཞེས་ཐ་སྙད་འཇོག་པ་བཞིན་ནོ། །དེ་འདྲ་བ་ལ་དགོངས་ནས། འདིར་སེམས་རྟོགས་
ར་ཡེ་ཤེས་ཡིན་པས་ཞེས་སོགས་གསུངས་ཤིང་། བརྟག་གཉིས་ལས་ཀྱང་། སེམས་ཅན་
རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་ཉིད་བསལ་ན་སངས་རྒྱས་
ཉེད། །ལྷ་མོས་གསོལ་བ། བཅོམ་ལྡན་འདས་དེ་དེ་བཞིན་ཏེ། བདེན་པར་ལོ་མཆིས་ཤིང་།
བརྫུ་ན་པར་མཆིས་སོ། །བཅོམ་ལྡན་འདས་ཀྱིས་བཀའ་སྩལ་པ། །གང་གིས་མི་ཤེས་འཇིག་
རྟེན་པ། །བཙན་དུག་ཟོས་པས་བརྒྱལ་བར་འགྱུར། །རྨོངས་སྤངས་དེ་ཉིད་ཡིད་ཀྱིས་ནི། །
དེ་ཡི་དེ་ཉིད་ཡོངས་སུ་གཅོད། །དེ་བཞིན་ཞི་བའི་ཐབས་ཤེས་ཤིང་། །ཀྱེ་ཡི་རྡོ་རྗེར་ངལ་



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
གསོས་ན། །མ་རིག་སོགས་པས་མི་འཛིན་ཅིང་། །གཏི་མུག་ལ་སོགས་འཆིང་བས་མིན། །
རང་དང་རང་གི་རྟོགས་པ་ལས། །སངས་རྒྱས་མ་ཡིན་སེམས་ཅན་ནི། །གཅིག་ཀྱང་ཡོད་པ་
མ་ཡིན་ནོ། །དམྱལ་བ་ཡི་དྭགས་བྱོལ་སོང་དང་། །ལྷ་དང་ལྷ་མིན་མི་རྣམས་དང་། །བཤང་
བུའི་སྲིན་བུ་ལ་སོགས་པ། །ལྷ་དང་ལྷ་མ་ཡིན་གྱི་ཡང་། །བདེ་བ་གང་ཕྱིར་མི་ཤེས་པ། །
རྟག་ཏུ་རང་བཞིན་བདེ་བ་ཅན། །འཇིག་རྟེན་ཁམས་ནི་གང་དུ་ཡང་། །སངས་རྒྱས་གཞན་
དུ་རྙེད་མི་འགྱུར། །སེམས་ནི་རྫོགས་པའི་སངས་རྒྱས་ཉིད། །སངས་རྒྱས་གཞན་དུ་བསྟན་
པ་མེད། །གདོལ་པ་སྨུག་མཁན་ལ་སོགས་པ། །བསོད་དོན་དོན་དུ་སེམས་པ་པོ། །དེ་རྣམས་
ཀྱེ་རྡོ་རྗེ་ཤེས་ན། །འགྲུབ་འགྱུར་འདི་ལ་ཐེ་ཚོམ་མེད། །བྱིས་པ་མི་ཤེས་པས་བསྒྲིབས་དང་། །
འདི་ཡི་འགྲོ་བ་མི་ཤེས་པ། །འགྲོ་བ་དྲུག་གི་སྲིད་པའི་མཐར། །གང་ཞིག་རྨོངས་པ་འཁོར་
བར་འགྱུར། །ཞེས་པའི་དོན་ཀྱང་སེམས་ཀྱི་དེ་ཁོ་ན་ཉིད་དང་སངས་རྒྱས་ཀྱི་དེ་ཁོ་ན་ཉིད་ངོ་
བོར་དབྱེར་མེད་ཡིན་ལ། འོན་ཀྱང་གློ་བུར་གྱི་དྲི་མས་བསྒྲིབས་པའི་གནས་སྐབས་ན་
སེམས་ཙན་དང་། དྲི་མ་སྤུངས་པ་ནས་སངས་རྒྱས་ཞེས་ཐ་སྙད་འདོགས་ཤིང་། དེ་འདྲིའི་ངོ་
བོ་ཉིད་བདེ་བ་ཆེན་པོ་ལ་སོགས་པའི་ལམ་གྱི་མཐུས་དྲི་མ་རྣམས་རིམ་གྱིས་སྦྱང་པས་
ངས་རྒྱས་སུ་འགྱུར་བ་ལས་ཐབས་གཞན་བསྟན་དུ་མེད་པར་གསུངས་པ་དང་
འདྲའོ། །
དེ་ལྟ་བུའི་སེམས་ཀྱི་ཆོས་ཉིད་བདེན་སྟོང་ཡིན་མོད་ཀྱང་། སེམས་ཅན་རྣམས་ཀྱི་
སེམས་ལ་སོགས་པ་བདེན་པར་མེད་བཞིན་དུ་བདེན་པར་གཟུང་བས་ཉེས་པ་རྣམས་སྐྱེད་
པ་ཡིན་ལ། སེམས་ཀྱིས་གནས་ལུགས་རྟོགས་པའི་བློའི་གོམས་པ་གོང་ནས་གོང་དུ་འཕེལ་
བ་ལས། བདེན་འཛིན་སོགས་སྒྲིབ་པ་གཉིས་བག་ཆགས་དང་བཅས་པ་དང་མ་རིག་པའི་
དབང་གིས་བྱུང་བའི་མ་དག་པའི་ཕུང་པོ་ལ་སོགས་པ་མཐའ་དག་ལྡོག་ལ། གཉིས་སྣང་གི་
95



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྲོས་པ་མ་ལུས་པ་ནུབ་ཅིང་གནས་ལུགས་དང་སེམས་ངོ་བོ་དབྱེར་མེད་པའི་ཡེ་ཤེ
་ཡེ་ཤེས་ལས་
དུས་ནམ་ཡང་མི་ལྡང་བའི་འབྲས་བུ་ཐོབ་པ་ལ་སངས་རྒྱས་པ་ཞེས་བྱ་སྟེ།
རྒྱུད་བླ་མ་ལས། རང་བཞིན་འོད་གསལ་ཞེས་བརྗོད་གང་ཡིན་ཉི་དང་མཁའ་བཞིན་
གློ་བུར་གྱི། །ཉོན་མོངས་ཤེས་བྱའི་སྤྲིན་ཚོགས་སྟུག་པོའི་སྤྲིན་པ་ཡིས་ནི་བསྒྲིབས་གྱུར་པ། །
དྲི་མེད་སངས་རྒྱས་ཡོན་ཏན་ཀུན་ལྡན་རྟག་བརྟན་གཡུང་དྲུང་སངས་རྒྱས་ཉིད། །དེ་ནི་ཆོས་
ལ་མི་རྟོག་རྣམ་འབྱེད་ཡེ་ཤེས་དག་ལ་བརྟེན་ནས་ཐོབ། །ཅེས་གསུངས་པ་བཞིན་ཡིན་ལ།
དེ་ལྟ་བུའི་རང་དོན་དུ་བརྙེས་པའི་ཡེ་ཤེས་ཆོས་སྐུ་དེ་ཉིད་གདུལ་བྱ་དག་པ་དང་མ་དག་པའི་
སྣང་ངོར་མེ་ལོང་ལ་གཟུགས་བརྙན་བཞིན་ལོངས་སྐུ་དང་སྤྲུལ་སྐུ་སོགས་གཟུགས་སྐུའི་རྣམ་
པར་ཤར་བ་ཡིན་པས། རྩ་བའམ་གཞི་མ་ཡེ་ཤེས་ཆོས་སྐུ་ཡིན་པ་རྡོ་རྗེ་གཅོད་པ་ལས། གང་
དག་ང་ལ་གཟུགས་སུ་མཐོང་། །གང་དག་ང་ལ་སྒྲ་ཤེས་པ། །ལོག་པར་སྤོང་བར་ཞུས་པ་སྟེ། །
སྐྱེ་བོ་དེ་དག་ང་མི་མཐོང་། །སངས་རྒྱས་རྣམས་ནི་ཆོས་ཉིད་བལྟ། །འདྲེན་པ་རྣམས་ནི་ཆོས་
ཀྱི་སྐུ། །ཆོས་ཉིད་ཤེས་བྱ་མ་ཡིན་ཏེ། །དེ་ནི་རྣམ་པར་ཤེས་མི་ནུས། །ཞེས་གསུངས་པ་
བཞིན་ནོ། །
གསུམ་པ་ལ་གཉིས། ཚིག་གི་དོན་དང་། ཉམས་སུ་ལེན་ཚུལ་གྱི་མན་ངག་སྙིང་པོར་
བསྡུས་ཏེ་བསྟན་པའོ། །དང་པོ་ནི། དེ་ལྟར་ཐབས་བྱང་ཆུབ་ཀྱི་སེམས་དང་སྙིང་རྗེ་ཆེན་པོ་
ངེས་འབྱུང་ཕྱི་ནང་གི་ཆོས་རྣམས་ཀྱི་གནས་ལུགས་རྟོགས་པའི་ཤེས་རབ་རྣམས་བཤད་
ནས།
སླར་ཡང་མདོར་བསྟན་པ་དགའ་བའི་གདུལ་བྱ་རྣམས་ཀྱི་སླད་དུ་དོན་དེ་དག་
བསྡུས་ཏེ་བཅོམ་ལྡན་འདས་ཀྱི་ཞལ་ནས་ཚིགས་སུ་བཅད་དེ་བཀའ་སྩལ་པ་ནི། ཆོས་
རྣམས་ཏེ་ཐམས་ཅད་ངོ་བོས་མ་གྲུབ་བཞིན་དུ་བདེན་པར་སྣང་བ་ནི། ལངྐར་གཤེགས་པ་
96ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
ལས། སེམས་སླུ་བ་ཡི་སྨིག་རྒྱུ་བ། །ཇི་ལྟར་དབྱིད་ཀ་གཡོ་བ་ན། །རི་དྭགས་རྣམས་ནི་ཆུར་
འཛིན་ཏེ། །དེ་ལ་དངོས་པོ་ཡོད་པ་མིན། །ཞེས་པ་དང་། ཏིང་ངེ་འཛིན་རྒྱལ་པོ་ལས། ཇི་
ལྟར་སྨིག་རྒྱུ་དྲི་ཟའི་གྲོང་ཁྱེར་དང་། །སྒྱུ་མ་ཇི་བཞིན་རྨི་ལམ་ཇི་ལྟ་བུ། །མཚན་མ་བསྒོམ་པ་
ངོ་བོ་ཉིད་ཀྱིས་སྟོང་། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་སྨིག་རྒྱུ་
ཆུར་སྣང་བས་རིགས་དྭགས་བསླུ་བ་དང་། སྒྱུ་མའི་སྐྱེས་བུ་སྣང་བ་ལྟར་མེད་བཞིན་དུ་ལྟད་
མོ་བསླུ་བར་བྱེད་པ་བཞིན་དུ། སེམས་ཅན་ལ་སྣང་བ་འདི་ཐམས་ཅད་ངོ་བོས་མེད་བཞིན་
དུ་ཡོད་པར་སྣང་བའི་འཁྲུལ་སྣང་འབའ་ཞིག་ཡིན་པས་སྣང་བ་ལྟར་རང་བཞིན་གྱིས་རྣམ་
པར་དག་པས་ཏེ་མ་གྲུབ་པས་དངོས་པོ་བདེན་པར་མེད་པའི་འདུ་ཤེས་བསྒོམ་པར་བྱའོ། །
གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའི་སེམས་དང་རབ་ཏུ་ལྡན་
པས་དེ་དོན་གཉེར་ཅན་གྱིས་ཐོག་མཐའ་བར་གསུམ་དུ་གལ་ཆེ་བ་སེམས་ཅན་ཐམས་ཅད་
ལ་སྙིང་རྗེ་ཆེན་པོའི་འདུ་ཤེས་རབ་ཏུ་བསྒོམ་པར་བྱ། ཆོས་ཐམས་ཅད་རྟོག་པས་བཏགས་
ཙམ་ལས་རང་བཞིན་མི་དམིགས་པ་སྟེ་མེད་པའི་ཕྱིར་འོད་གསལ་བ་ཡིན་ཏེ། སྟོང་ཕྲག་བརྒྱ་
པ་ལས། གཟུགས་རང་བཞིན་གྱིས་འོད་གསལ་བའི་ཕྱིར། རྣམ་པར་དག་པ་ཀུན་ནས་ཉོན་
མོངས་པ་མེད་པའོ། །ཞེས་པ་ནས་རྣམ་མཁྱེན་གྱི་བར་ཐམས་ཅད་ལ་སྦྱར་ནས་གསུངས་པ་
བཞིན་ནོ། །སེམས་ཅན་རྣམས་གནས་ལུགས་མ་རྟོགས་པའི་དབང་གིས་རྨི་ལམ་གྱི་གནས་
སྐབས་སུ་ཡུལ་ལ་ཆགས་པ་བཞིན་དུ་འདོད་ཡོན་ལ་ཆགས་པ་ཡིན་ལ། དེ་བས་ན་ཡུལ་གྱི་
གནས་ལུགས་རྟོགས་པའི་སྒོ་ནས་དངོས་པོ་ཅི་ལའང་མི་ཆགས་ཤིང་ངེས་པར་འབྱུང་བའི་
འདུ་ཤེས་བསྒོམས་སེམས་ཅན་གྱི་སེམས་ནི་སངས་རྒྱས་ཀྱི་ཆོས་ཉིད་དང་རང་བཞིན་
དབྱེར་མེད་ཅིང་། སེམས་ཅན་གྱི་རྒྱུད་ཀྱི་དྲི་མ་སྦྱངས་པ་ལས་རྣམ་པ་ཐམས་ཅད་མཁྱེན་
པའི་ཡེ་ཤེས་སོགས་འབྱུང་བའི་རྒྱུ་རང་གི་རྒྱུད་ལ་ཡོད་པས་སངས་རྒྱས་ཞེས་བྱ་བ་ནི་རྒྱུད་
~97



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞན་དུ་གྲུབ་པ་ཞིག་རང་གི་རྒྱུད་ལ་ཚུར་འོང་པ་མེད་པས་གཞན་དུ་མ་ཚོལ་ཞིག་སྟེ་ཚེ་མི་
དགོས་པ་ཡིན་ནོ། །སློབ་དཔོན་ཤེས་རབ་རྒྱ་མཚོའི་འགྲེལ་པར། རང་བཞིན་མི་དམིགས་
འོད་གསལ་བས། །མི་དམིགས་པ་ཡི་འདུ་ཤེས་བསྒོམ། །དངོས་པོ་ཐམས་ཅད་མི་རྟག་པས། །
དངོས་པོ་ཅི་ལའང་མ་ཆགས་བསྒོམ། །ཞེས་རྐང་པ་བཞིར་བཅད་དེ་དྲངས་འདུག་པའི་དོན་
ནི་སྔར་ལྷུག་པའི་སྐབས་བཤད་པས་གོ་ནུས་སོ། །
གཉིས་པ་ནི། སྔར་བསྟན་པའི་དོན་དེ་དག་ལས་མ་ཆགས་པའི་འདུ་ཤེས་བསྒོམ་
པར་ནི་སྐྱེས་བུ་ཆུང་ངུ་དང་འབྲིང་གི་ལམ་རྣམས་འདུས་ཤིང་། སྙིང་རྗེ་ཆེན་པོ་བསྒོམ་པར་
ནི་སྐྱེས་བུ་ཆེནཔོའི་ལམ་གྱི་རིམ་པ་གཟུགས་སྐུ་འགྲུབ་བྱེད་ཀྱི་བསོད་ནམས་ཀྱི་ཚོགས་
མཐའ་དག་འདུས་པ་དང་། གནས་ལུགས་བསྒོམ་པར་ཆོས་སྐུ་འགྲུབ་བྱེད་ཟབ་མོའི་ལམ་
རིམ་མཐའ་དག་འདུས་པ་ཡིན་པས། སངས་རྒྱས་ཐོབ་བྱེད་ཀྱི་ཐབས་ཡོངས་རྫོགས་ཚང་ལ་
མ་ནོར་བར་བསྟན་པའི་གདམས་ངག་མཆོག་ཏུ་ཤེས་པར་ཤེས་བྱས་ཏེ་ཉམས་སུ་ལེན་པའི་
རིམ་པ་ནི། ལམ་གྱི་རིམ་པ་ལ་བློ་སྦྱོང་བ་ལྟ་བུ་ཡིན་ན། དེ་ལས་ལོགས་སུ་མེད་མོད་ཀྱང་།
སྐབས་དོན་ཇི་ལྟར་ཉམས་སུ་ལེན་པའི་ཚུལ་ནི། སྐྱབས་སུ་འགྲོ་བ་དང་སེམས་བསྐྱེད་
བླ་མའི་རྣལ་འབྱོར་སོགས་ཅི་ཤེས་སྔོན་དུ་བཏང་། དབང་པོ་རྣོན་པོས་དབུ་མ་རྒྱན་ལས།
ཡང་དག་ཤེས་ཚོལ་སྔོན་བཏང་སྟེ། དོན་དམ་པ་རྣམ་པར་ངེས་གྱུར་ནས། །ལྟ་ངན་འཐིབས་
གནས་འཇིག་རྟེན་ལ། །སྙིང་རྗེ་ཀུན་ཏུ་བསྐྱེད་ནས་སུ། །ཞེས་དང་པོར་གནས་ལུགས་
རྟོགས་ཤིང་། དེ་ལྟར་མ་རྟོགས་པའི་སེམས་ཅན་ལ་དེས་དྲངས་ནས་སྙིང་རྗེ་སྐྱེ་བ་གསུངས་
པ་བཞིན་དུ་བསྒོམས་ཀྱང་རུང་མོད། རང་རེ་ལྟ་བུ་དབང་པོ་རྟུལ་པོ་དག་གིས་སྒོམ་ཚུལ་ནི་
གོང་དུ་རྒྱས་པར་སྨོས་ཟིན་པ་ལྟར། བདག་གིས་རྙེད་དཀའ་ཞིང་། རྙེད་ན་དོན་ཆེ་བའི་མི་
ལུས་ཐོབ་པའང་སྔོན་ཆད་ཚེ་འདིའི་བདེ་བ་བསྒྲུབ་ཀྱི་ཁོལ་པོར་ཟད་པས་ད་ལྟ་ཕན་ཆོད་ཀྱི་
ལ98ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
མི་ཚེ་དེ་ཙམ་སྟོང་ཟང་དུ་སོང་འདུག །ད་ནི་བདག་ངེས་པར་འཆི། དེ་ཡང་དེ་རིང་གི་ཉི་མ་
འདི་ནུབ་པ་དང་བདག་གི་སྐྱེ་བ་ཕྱི་མ་སྔོན་གང་ལ་འོང་མཛུབ་མོ་ནང་དུ་བཀུག་སྟེ་བལྟས་
ན་ངེས་པ་ཅི་ཡང་མ་རྙེད། འཆི་བའི་ཚེ་ཕན་པ་ཆོས་ཁོ་ན་ཡིན་པ་སྔོན་ཆད་བདག་གིས་ཕྱི་མ་
ཕན་ཆད་ཀྱི་དོན་དུ་འགྱུར་ངེས་པའི་དགེ་བ་སྣ་གཅིག་ཀྱང་བསགས་པ་མེད། སྡིག་པ་དེ་
ཙམ་ཞིག་བསགས་པས་བདག་གི་སྣང་ཚུལ་འདིས་ཕྱི་མའི་འགྲོ་ས་ངན་སོང་ལས་མ་འདས་
པ་འདུག །དེས་ན་བདག་གིས་ད་ལྟ་ཉིད་ནས་སྐྱེ་བ་ཕྱི་མ་ཕན་ཆད་ལ་ཕན་པའི་དམ་པའི་
ཆོས་ཞིག་ཅི་ནས་ཀྱང་བྱའོ་སྙམ་དུ་བསམ། དེ་ཡང་ཚེ་འདིའི་གཉེན་བཤེས་འཁོར་གཡོག་
ནོར་ལོངས་སྤྱོད་སོགས་ལ་སྙིང་པོ་མེད། དེར་མ་ཟད་འཁོར་བ་འདི་ཐམས་ཅད་མེ་འབར་
བ་དང་འདྲ་བར་འདུག་པའི་ཚུལ་སྔར་བཤད་པ་ལྟར་བསམ་སྟེ་ཅི་ནས་ཀྱང་བདག་འཁོར་
བ་འདི་ལས་ཐར་བར་བྱའོ་སྙམ་དུ་བསམ། དེ་ཡང་རང་ཉིད་གཅིག་པུ་ཅི་བདེར་བྱས་ན་ངོ་
ཚ་དང་ཁྲེལ་བོར་པ་ཡིན་པས་རང་གི་མཐའ་བསྐོར་དུ་ཕ་མ་སོགས་གཉེན་དང་དགྲ་དང་
བར་མའི་སེམས་ཅན་ཐམས་ཅད་ས་ཆེན་པོའི་དྲེག་པ་ལྟར་འཁོད་ཅིང་། དེ་དག་གི་རང་ལ་
རེ་ལྟོས་ཆེན་པོ་དང་བཅས་པ་འཁོད་པར་བསམས་ནས། ཐམས་ཅད་རང་གི་མ་ཡིན་
ལུགས། སྡུག་བསྔལ་གྱིས་མནར་ཚུལ་སོགས་སྙིང་ཐག་པ་ནས་དྲན་པའི་སྒོ་ནས་མིག་ནས་
མཆི་མ་འཁྲུག་པ་ཙམ་དུ་ཀྱེ་མ་སྡུག་བསྔལ་ཅན་གྱི་མ་རྒན་འདི་ཐམས་ཅད་སྡུག་བསྔལ་
དང་བྲལ་ན་ཅི་མ་རུང་། སྡུག་བསྔལ་དང་བྲལ་བར་གྱུར་ཅིག །སྡུག་བསྔལ་དང་བྲལ་བ་
བདག་གིས་ཅི་ནས་ཀྱང་བྱའོ་སྙམ་ཞིང་ངག་ཏུ་ཡང་བརྗོད། དེ་ལྟར་སྡུག་བསྔལ་ཅན་གྱི་
སེམས་ཅན་འདི་རྣམས་སྒྲོལ་བའི་ཁུར་བདག་ལ་བབས་ཀྱང་། སེམས་ཅན་གཅིག་ཙམ་གྱི་
དོན་བྱ་བའི་ནུས་པ་ཡང་བདག་ལ་མེད་པས། དེས་ན་བདག་གིས་སངས་རྒྱས་ཀྱིས་གོ་
འཕང་མྱུར་དུ་སྒྲུབ་པའི་སྒོ་ནས་སེམས་ཅན་རྣམས་ཀྱི་སྡུག་བསྔལ་སེལ་ཞིང་། གནས་
ལ99



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐབས་དང་མཐར་ཐུག་གི་བདེ་བ་ལ་འགོད་པར་བྱ། དེའི་ཕྱིར་དུ་བདག་གིས་སྔོན་ཆད་
ལུས་ངག་ཡིད་གསུམ་གྱི་དགེ་བ་དྲན་པའི་ཡུལ་དུ་གྱུར་པ་རྣམས་ཀྱིས་མཚོན་དུས་གསུམ་
གྱི་དགེ་བ་ཐམས་ཅད་ཀྱི་མཐུ་ལས་སངས་རྒྱས་མྱུར་དུ་འགྲུབ་པར་ཤོག་ཅིག་སྙམ་དུ་ངག་ཏུ་
སངས་རྒྱས་ཆོས་ཚོགས་མ་ལྟ་བུ་སྨོན་སེམས་འཛིན་པའི་ཚིག་བརྗོད་པར་བྱའོ། །
དེ་ནས་ལྟ་བ་ལ་མྱོང་བ་ཡོད་པའི་རིགས་ཡིན་ན། བདག་དང་སེམས་ཅན་དང་སྒོམ་
བྱེད་ཀྱི་སེམས་ལ་སོགས་པ་རང་བཞིན་རྡུལ་ཙམ་ཡང་མེད་པའི་སྟོང་པ་ལ་མཉམ་པར་
འཇོག་ཅིང་། མཉམ་གཞག་དེ་ལས་ལངས་པ་ན། སྒྱུ་མ་ལྟ་བུར་ངོ་བོས་སྟོང་ཡང་བདེན་
པར་སྣང་ཞིང་ཞེན་པའི་སེམས་ཅན་འདི་རྣམས་སྙིང་རེ་རྗེ་སྙམ་པ་ལ་སོགས་པ་ལྟ་བ་དང་
སྙིང་རྗེ་ངེས་འབྱུང་རྣམས་ཁོར་མོ་ཡུག་ཏུ་བསྒོམ་པར་བྱའོ། །
ཁྱད་པར་དུ་འཆི་ནད་ཀྱིས་ཐེབ་པ་དང་བཟློག་ཏུ་མེད་པའི་འཆི་ལྟས་ཀྱིས་ཟིན་པ་
སོགས་འཆི་བ་ལ་ཐུག་པའི་ཚེ། འདུ་ཤེས་བཅུ་གཅིག་བསྟེན་པའི་མདོ་ལས། དགེ་སློང་
རྣམས་ལ་བཀའ་སྩལ་པ། དགེ་སློང་དག་ནི་འཆི་བའི་དུས་ཀྱི་ཚེ། དགེ་སློང་གི་འདུ་ཤེས་
བཅུ་གཅིག་མངོན་དུ་བྱའོ། །བཅུ་གཅིག་གང་ཞེ་ན། འདི་ལ་མ་ཆགས་པའི་འདུ་ཤེས་དང༌།
སེམས་ཅན་ཐམས་ཅད་ལ་བྱམས་པའི་འདུ་ཤེས་དང་། འཁོན་དུ་འཛིན་པ་ཐམས་ཅད་
ཡོངས་སུ་དོར་བའི་འདུ་ཤེས་དང་། འཆལ་བའི་ཚུལ་ཁྲིམས་ཐམས་ཅད་བཤགས་པའི་འདུ་
ཤེས་དང་། ཚུལ་ཁྲིམས་ཐམས་ཅད་ཡང་དག་པར་བླངས་པའི་འདུ་ཤེས་དང་། ཉེས་པ་ཆེན་
པོ་བྱས་པ་དག་ལ་ཡང་ཡང་བའི་འདུ་ཤེས་དང་། དགེ་བའི་རྩ་བ་ཆུང་ངུ་དག་ལ་ཡང་ཆེ་བའི་
འདུ་ཤེས་དང་། འཇིག་རྟེན་ཕ་རོལ་དག་ལ་འཇིགས་པ་མེད་པའི་འདུ་ཤེས་དང་། འདུས་བྱས་
ཐམས་ཅད་ལ་མི་རྟག་པའི་འདུ་ཤེས་དང༌། ཆོས་ཐམས་ཅད་ལ་བདག་མེད་པའི་འདུ་ཤེས་
དང་། མྱ་ངན་འདས་པ་ནི་ཞི་བའོ་སྙམ་པའི་འདུ་ཤེས་མངོན་དུ་བྱའོ། །ཞེས་དང་།
100



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
བློ་སྦྱོང་རྩ་ཚིག་ལས། ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་
སྤྱོད་ལམ་གཅེས། །ཞེས་འཕེན་པའི་སྟོབས། དཀར་པོ་ས་བོན་གྱི་སྟོབས། སུན་འབྱིན་པའི་
སྟོབས། བསྒོམ་པའི་སྟོབས། སྨོན་ལམ་གྱི་སྟོབས་ཏེ་ལྔའི་སྒོ་ནས་འཕོ་བར་གསུངས་པའི་
དོན་བསྡུས་ནས་ཉམས་སུ་ལེན་ཚུལ་ནི་སྔོན་ཆད་སྡོམ་པ་གསུམ་དང་འགལ་བའི་ཉེས་པ་
བྱུང་བ་ལ་སོགས་པ་སྙིང་ཐག་པ་ནས་བཤགས་ཤིང་སྐྱབས་འགྲོ་དང་། བྱང་སྡོམ། སྔགས་
སྡོམ་སོགས་བླངས་ཏེ་ཚུལ་ཁྲིམས་ཀྱི་རྒྱུད་གཙང་སིང་སིང་བར་བྱ། རང་གི་དགེ་བ་
བསགས་པ་རྣམས་ལ་རློམ་སེམས་མ་ཡིན་པར་དགེ་བ་འདི་དང་འདི་བསགས་ཡོད་དོ་སྙམ་
པའི་དགའ་བ་ལྷང་ལྷང་བསྒོམ། ཤུལ་དུ་ལུས་པའི་གཉེན་བཤེས་འཁོར་གཡོག་ལ་སོགས་
པ་ཐམས་ཅད་སྔར་སྙིང་པོ་མེད་པའི་རྒྱུ་མཚན་བཤད་ཟིན་པ་ལྟར། འདི་རྣམས་ལ་སྙིང་པོ་
མེད་པ་ཆགས་རིན་ཞེན་རིན་མེད་པ་ཞིག་ཡིན་པ་ལ་བདག་ཆགས་པས་བསླུས། ད་བདག་
འདི་དག་ལ་སེམས་འཁྲེན་ཞིང་ཆགས་ན་སྲེད་པ་དེས་འབྱར་རྩི་ལྟ་བུ་བྱས་ནས་བདག་ཕྱི་མ་
ངན་སོང་ལ་སོགས་པར་ལྷུང་ཞིང་། དག་པའི་ཞིང་ལ་སོགས་པར་སྐྱེ་བ་ལ་གེགས་བྱེད། བླ་
མ་དཀོན་མཆོག་གི་ཐུགས་རྗེས་གཟིགས་ཀྱང་འདོད་ཚོགས་འདིའི་མཐུས་རང་གིས་རང་སླུ་
བར་འདུག་གོ་སྙམ་དུ་བསམ་ནས་ནོར་ལོངས་སྤྱོད་སོགས་བསོད་ནམས་གང་ཆེ་བའི་
ཕྱོགས་སུ་བལྟོས་པ་མེད་པར་གཏོང་ཞིང་ཅི་ལ་ཡང་ཞེན་པ་དང་ཆགས་པ་མེད་པར་བློས་
ལིངས་ཀྱིས་བསྒྱུར། རང་འཆི་ག་མའི་སྡུག་བསྔལ་ལ་སོགས་པ་དཔེར་བྱས་ཏེ་མ་སེམས་
ཅན་ཐམས་ཅད་ལ་འདི་ལྟ་བུ་དང་འདི་ལས་ལྷག་པའི་སྡུག་བསྔལ་བསམ་གྱིས་མི་ཁྱབ་པ་
མྱོང་ཞིང་། མྱོང་དགོས་ཤ་སྟག་ཡིན་པ་ལ་དེ་དག་གིས་སྡུག་བསྔལ་དེ་རྣམས་ཇི་ལྟར་བཟོད།
མི་འདོད་བཞིན་དུ་མྱོང་དགོས་པ་སྙིང་རེ་རྗེ། ད་ནི་བདག་གི་ན་བ་འདིས་མ་ཐམས་ཅད་ཀྱི་ན་
གོ་ཆོད་པར་ཤོག །འཆི་བ་འདིས་ཐམས་ཅད་ཀྱི་འཆི་གོ་ཆོད་པར་ཤོག །སྡུག་བསྔལ་འདིས་
~ 101



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐམས་ཅད་ཀྱི་སྡུག་གོ་ཆོད་ཅིང་བདག་ལ་སྨིན་པར་ཤོག །ཐམས་ཅད་བདེ་བ་བླ་ན་མེད་པ་
དང་ལྡན་པར་ཤོག །བདག་གིས་དེ་དག་གི་སྡུག་བསྔལ་སེལ་ཞིང་བདེ་བ་བསྒྲུབ་ནུས་པར་
ཤོག་ཅིག་སྙམ་པར་ཞེ་ཐག་པ་ནས་བསམ།
མདུན་གྱི་ནམ་མཁའ་རང་ཉིད་དད་པའི་བླ་མ་དང་ལྷག་པའི་ལྷ་ལ་སོགས་པ་སྐྱབས་
གནས་ཐ་
ཐམས་ཅད་མངོན་སུམ་ལྟ་བུར་གསལ་བཏབ་ནས་གསོལ་འདེབས་ཡན་ལག་
བདུན་པ་སོགས་བྱས་ནས་རྟེན་འདིའི་འོག་རོལ་ཏུ་དག་ཞིང་སོགས་སུ་ཆོས་སྒྲུབ་པའི་ལུས་
ཁྱད་པར་ཅན་རྙེད་ནས་རྟེན་དེ་ལ་ཐེག་ཆེན་གྱི་ལམ་བགྲོད་པའི་སྒོ་ནས་སེམས་ཅན་ཐམས་
ཅད་ཀྱི་དོན་བྱེད་ནུས་པར་བྱིན་གྱིས་བརློབས་ཤིག་སྙམ་པ་དང༌། ཤི་བའི་འོག་རོལ་ཏུ་ངེས་
འབྱུང་དང་བྱང་ཆུབ་ཀྱི་སེམས་ཡང་དག་པའི་ལྟ་བ་ལ་སོགས་པ་རྒྱུད་ལ་བསྐྱེད་ནས་སེམས་
ཅན་གྱི་དོན་བྱའོ་སྙམ་པའི་འཕེན་པ་ཤུགས་དྲག་པོ་བཏང་། ད་ནི་བདག་འཆི་བ་ལ་བབས།
རང་ལ་གར་འགྲོའི་གཏོལ་ནི་མེད། སྐྱིད་སྡུག་ལེགས་ཉེས་ཅི་བྱུང་ཡང་སྐྱབས་གནས་ཁྱེད་
རང་ཤེས་སོ་སྙམ་པའི་བློ་ལིངས་བསྐྱུར་གྱི་ངང་ནས་སྔར་ལྟ་བ་རྟོགས་ཟིན་པ་ཡིན་ན་འཆི་
བ་དང་འཆི་བ་པོ་ཐམས་ཅད་རང་གི་བློས་བཏགས་པ་ཙམ་མ་གཏོགས་བདེན་པར་གྲུབ་པ་
རྡུལ་ཙམ་ཡང་མེད་པར་ངེས་པའི་དམིགས་མེད་ཀྱི་ངང་ནས་འཕོ་བའམ། འཕོ་བའི་རྣལ་
འབྱོར་སྔོན་དུ་སྦྱངས་པ་ཞིག་གིས་གང་ལ་གོམས་པའི་རྣལ་འབྱོར་དེ་ཉིད་ཀྱི་ངང་ནས་འཕོ་
བའམ། ཡང་ན་རང་གི་སྙིང་གར་ཇོ་བོ་ཐུགས་རྗེ་ཆེན་པོ་མཐེ་བོང་ཙམ་གཅིག་ལ་རང་
སེམས་རིག་རིག་ཐུར་ཐུར་པོ་འདི་བསྟིམ་གྱིས་ཐིམ་པར་བསམ། དེ་སྤྱི་བོ་ནས་ཡར་མདའ་
འཕངས་པ་ལྟར་སོང་སྟེ་དགའ་ལྡན་ལྷའི་ཡུལ་ན་རྗེ་བཙུན་བྱམས་པའི་མདུན་དུ་འདམ་
ལས་བརྫུས་ཏེ་སྐྱེས་པར་བསམ་མོ་ཞེས་ཁྲོ་ཕུ་བརྒྱ་རྩའི་མན་ངག་ལས་འབྱུང་བ་བཞིན་
ནམ། འོད་དཔག་མེད་ཀྱི་ཉལ་སྒོམ་ལས་འབྱུང་བ་ལྟར་རྒྱས་པར་བསྒོམ་ཐུབ་ན་རབ། དེ་
~102



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
མིན་ཡང་རང་ཉིད་གནས་པའི་ས་དེ་ཉིད་བདེ་བ་ཅན་གྱི་ཞིང་ཁམས་དངོས་དང་། མགོན་པོ་
འོད་དཔག་མེད་ཀྱི་དྲུང་དུ་རང་ཉིད་གནས་པས་བཅོམ་ལྡན་འདས་ཀྱི་ཞལ་ལ་གུས་པས་བལྟ་
བ་དང་། གསུང་ཆོས་ཀྱི་སྒྲ་རྣ་ལམ་དུ་ལྷང་ལྷང་བ་བསྒྲགས་པའི་འདུ་ཤེས་དང་སྣང་བའི་
ངང་ནས་འཆི་འཕོ་བ་བྱུང་ན་དགོས་གནད་ཆེ་བ་ཡིན། དེ་ཡང་ད་ལྟ་ནས་ནུབ་མོ་ཉལ་ཀའི་
ཚེ་འདུན་པ་སྦྱོང་དགོས་པ་ཡིན་པས་ཇི་ལྟར་བྱ་ཚུལ་རྒྱས་པ་ཉལ་སྒོམ་གྱི་འཁྲིད་ཡིག་ལས་
ཤེས་པར་བྱ་ཞིང་། སྔར་གྱི་སྙིང་རྗེ་ལ་སོགས་པ་རྣམས་ཀྱང་ད་ལྟ་ནས་བློ་མ་གོམས་ན་འཆི་
གའི་ཚེ་དྲན་པར་འདོད་ཀྱང་། བློ་ཐོག་ཏུ་འཁེལ་བ་དཀའ་བས་ད་ལྟ་ནས་སྔར་བཤད་པ་
བཞིན་དམིགས་པ་རྒྱས་བསྡུས་ཅི་རིགས་པའི་སྒོ་ནས་ཡང་དང་ཡང་དུ་བློ་སྦྱོང་ཞིང་གོམས་
འདྲིས་བརྟན་པར་བྱའོ། །
བཞི་པ་ནི། བཅོམ་ལྡན་འདས་ཀྱིས་སྔར་བཤད་པའི་དོན་དེ་སྐད་ཅེས་ཚིག་ལྷུག་པ་
དང་བཅད་པའི་སྒོ་ནས་བཀའ་སྩལ་པ་དང་། བྱང་ཆུབ་སེམས་དཔའ་ནམ་མཁའི་སྙིང་པོ་ལ་
སོགས་པའི་འཁོར་ཐམས་ཅད། དྲི་བ་ཞུས་པའི་ལན་སྩལ་བས་ཐེ་ཚོམ་ཆོད་ཅིག །གསུང་
རབ་ཀྱི་དོན་སྙིང་པོར་བསྒྲིལ་ནས་བསྟན་པས་རབ་ཏུ་དགའ་ནས་བཅོམ་ལྡན་འདས་ཀྱིས་
ཇི་ལྟར་གསུངས་པ་དེ་དག་ལ་མངོན་པར་བསྟོད་དོ་སྟེ། ཐོས་བསམ་བསྒོམ་གསུམ་གྱི་སྒོ་
ནས་ཉམས་སུ་ལེན་པ་ལ་ཞུགས་པ་ཡིན་ནོ། །འཕགས་པ་འདའ་ཀ་ཡེ་ཤེས་ཞེས་བྱ་བའི་
ཐེག་པ་ཆེན་པོའི་མདོ་དང་དེའི་རྣམ་པར་བཤད་པ་རྫོགས་སོ།། །།
མདོ་འདི་དཀར་ཆག་རྙིང་པ་འགར་རྒྱ་ནག་ནས་འགྱུར་བར་བཤད་དོ། །དེ་ལྟར་
ཐེག་ཆེན་གྱི་ལམ་གྱི་ལུས་ཡོངས་སུ་རྫོགས་པའི་གདམས་ངག་དེ་དག་སྙིང་པོའི་དོན་ཤེས་
པའི་སྒོ་ནས་སྔར་བཤད་པ་རྣམས་ཀྱི་ས་བོན་ལྟ་བུར་བྱས་ནས་རྒྱལ་བའི་བཀའ་དང་ཚད་
ཐུབ་ཀྱི་དགོངས་འགྲེལ། བཀའ་གདམས་གསར་རྙིང་གི་ལམ་གྱི་རིམ་པ་སོགས་ལ་རང་གིས་
མ103ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བལྟ་བ་དང་གཞན་ལས་མཉན་ཞིང་རྣ་བར་ཐོས་ཙམ་གྱིས་ཚིམ་པ་མ་ཡིན་པར། ཐོས་པའི་
དོན་བཞིན་ཡང་དང་ཡང་དུ་བསམ་པ་དང་བསྒོམས་པས་ཉམས་སུ་བླངས་ནས་རྫོགས་པའི་
སངས་རྒྱས་ཐོབ་པར་བྱེད་པའི་གདམས་ངག་གི་མཆོག་ཀྱང་འདི་ལས་གཞན་མེད་པའི་
ཕྱིར་གནས་སྐབས་དང་མཐར་ཐུག་གི་དགོས་འདོད་ཐམས་ཅད་སྩོལ་བའི་ནོར་བུ་དབང་གི་
རྒྱལ་པོ་དང་འདྲ་བ་ཡིན་ནོ། །
འདིར་སྨྲས་པ། ཆེར་སྙིགས་ལྔ་བདོའི་མཚོན་ཆར་རྣོན་པོ་ཡིས། །འཕུག་པར་ནུས་མིན་
སྙིང་སྟོབས་གོ་ཆ་ཆེར། །རྒྱལ་ཀུན་བསྟོད་སྔགས་མནྡ་ར་ཡི་ཆར། །ས་གསུམ་ཁྱབ་པར་ཡོངས་
བརྡལ་ཟས་གཙང་སྲས། །གང་གི་གསུང་གསང་བདུད་རྩིའི་ཟེགས་མ་ཙམ། །སྙིང་ལ་འཕོས་
པས་འཆི་མེད་གཏན་བདེའི་སྲོལ། །སྟེར་བྱེད་གདམས་ངག་ཟབ་མོ་འདའ་ག་ཡི། །ཡེ་ཤེས་
མདོ་དོན་རྣམ་པར་བཀྲལ་བ་སོགས། །དགེ་ཚོགས་གཅིག་ཏུ་བསྡུས་པའི་ཉ་ལྕིབས་ཁོག །
འབྲས་བུ་སྲིད་པའི་རྩེར་འཕྱུར་མུཀྟི་ཀ །མཐའ་ཡས་མར་གྱུར་འགྲོ་བའི་མགྲིན་པ་རུ། །དོ་
ཤལ་འཕྱང་འཕྲུལ་གཡོ་བས་སྒེག་གྱུར་ཅིག །ཚེ་འདི་ནམ་མཁའི་གློག་གི་གར་མཁན་མ། །
བླུན་རྨོངས་ཕྱུགས་ཀྱི་ངང་ཚུལ་བཟུང་བ་ཡིས། །ངན་སོང་ཁྲོན་པ་ཟབ་མོར་རྡོ་བ་བཞིན། །
ལྷུང་བྱེད་བྱིས་པའི་སྣང་ཤས་ལྡོག་པར་ཤོག །ཁམས་གསུམ་རབ་འབར་ལྕགས་ཀྱི་ཁང་པའི་
ནང་། །འགྲོ་ཀུན་སྡུག་བསྔལ་གསུམ་གྱི་སྣང་ཚུལ་འདི། །སྙིང་ལ་ཟུག་ངུར་གྱུར་པའི་ངེས་
འབྱུང་གིས། །ཡང་དག་ཐར་བའི་ལམ་དུ་བགྲོད་པར་ཤོག ། འཇིགས་རུང་འཁོར་བའི་
གནས་ངན་མྱ་ངམ་ཐང་། །ཆོམ་པོས་དུམ་བུ་གཏུབས་པའི་མ་རྒན་ལྟར། །ཉམ་ཐག་འགྲོ་
ལ་བྱམས་དང་སྙིང་རྗེ་ཡིས། །ལེགས་དྲངས་བྱང་ཆུབ་ལམ་ལ་བརྩོན་པར་ཤོག །སྒྱུ་མའི་
གྲོང་དུ་བློ་བྲིད་རོལ་རྩེད་མཁན། །གང་སྣང་འཁྲུལ་པར་ཤར་བའི་ཚུལ་མཐོང་བློའི། །
མཚང་རིག་ཆོས་ཀུན་གདོད་ནས་སྟོང་པ་ཡི། །གཤིས་ལུགས་དབུ་མའི་ལམ་བཟང་རྙེད་
104ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ།
པར་ཤོག །གློ་བུར་ཆུ་འཛིན་དྲི་ཚོགས་ཞི་བའི་དབྱིངས། །དྭངས་པས་འགྲོ་རྒྱུད་བདེ་
གཤེགས་སྙིང་པོའི་ཉི། །རབ་གསལ་ལྷུན་གྲུབ་སྐུ་དང་ཡེ་ཤེས་ཀྱི། །འོད་ཟེར་ནམ་ཡང་མི་
འགོག་དཔལ་འཐོབ་ཤོག །གནས་སྐབས་རྟེན་བཟང་དལ་འབྱོར་གྲུ་བོ་ཆེ། །དེད་དཔོན་
ཐེག་མཆོག་བླ་མའི་བཀའ་དྲིན་ལས། །བླང་དོར་མཐུན་པའི་ཕྱོགས་ཞུགས་མི་རིང་བར། །བླ་
མེད་བྱང་ཆེན་ནོར་བུའི་གླིང་བགྲོད་ཤོག །མ་ནོར་ཐོས་བསམ་བསྒོམ་པའི་གན་མཛོད་ལ། །
དབང་འབྱོར་མཐའ་ཡས་སེམས་ཅན་ལག་མཐིལ་དུ། །དོན་གཉིས་འདོད་དགུ་སྩོལ་ཞིང་
ཐུབ་བསྟན་མཆོག །བཤད་སྒྲུབ་བྱ་བས་རྟག་ཏུ་འཛིན་གྱུར་ཅིག །ཐུབ་བསྟན་སྙིང་པོ་དྲི་མེད་
ཞྭ་སེར་བསྟན། །རྒྱ་མཚོའི་གོས་ཅན་སྟེང་ཁྱབ་འཇིག་རྟེན་ཁམས། །དཀར་མིན་འབྲས་བུའི་
སྡུག་བསྔལ་རབ་བྱིང་ནས། །ཆོས་འབྱོར་རྫོགས་ལྡན་དཔལ་ཀུན་མྱོང་བར་ཤོག །
ཅེས་འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་
མཁྱེན་ཡེ་ཤེས་སྣང་བའི་ཉི་མ་ཞེས་བྱ་བ་འདི་ནི་བསྟན་འགྲོའི་དཔལ་མགོན་ཆེན་པོ་རྗེ་
བཙུན་དམ་པ་མཆོག་གི་སྤྲུལ་པའི་སྐུའི་ཡོངས་འཛིན་དུ་གྱུར་པ་མཁན་པོ་ཨེར་ཏེ་ནེ་ནོ་མོན་
ཧན་བློ་བཟང་དར་རྒྱས་ཀྱིས་རང་ཉིད་ལ་ཕན་པ་ཙམ་མ་ཡིན་པར་འདའ་ག་ཡེ་ཤེས་ཀྱི་མདོ་
འདི་ཁལ་ཁར་ཚོགས་པའི་ཞལ་འདོན་སོགས་དར་རྒྱས་ཆེ་བས་སེམས་ཅན་མང་པོར་ཕན་
དུ་རེ་བའི་ལྷག་བསམ་རྣམ་པར་དཀར་པོས་ཀུན་ནས་བསླངས་ཏེ་བསྐུལ་བའི་ངོར་སློབ་
དཔོན་ཤེས་རབ་རྒྱ་མཚོ་དང་ཞི་བ་ལྷས་མཛད་ཟེར་བའི་རྒྱ་འགྲེལ་གཉིས་འདུག་པ་ཚིག་
ཉུང་ཞིང་དོན་གོ་དཀའ་ཡང་ལེགས་པར་དཔྱད་ནས་གཞིར་བཟུང་། རང་བློས་ཇི་ལྟར་ནུས་
པ་བཞིན་རྣམ་པར་ཕྱེ་སྟེ་ཤཱཀྱའི་དགེ་སློང་ཆོས་སྨྲ་བའི་སྙོམས་ལས་མཁན་བློ་བཟང་བསྐལ་་
བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་ཉི་འོད་འཁྱིལ་པར་སྦྱར་བའི་ཡི་གེ་
པ་ནི་ཞྭ་ལུ་མཁན་པོ་ངག་དབང་ཡོན་ཏན་འབྱུང་གནས་ཀྱིས་བགྱིས་པ་ཛ་ཡནྟུ།། །།
ལ105



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་
ལམ་བཟང་གསལ་བའི་སྒྲོན་མེ་ཞེས་བྱ་བ་བཞུགས་སོ། །
དབྱངས་ཅན་དགའ་བའི་བློ་གྲོས།
ན་མོ་གུ་རུ་མཉྫགྷོ་ཥཱ་ཡ། རྨད་བྱུང་སྙིང་སྟོབས་ཐུགས་རྗེའི་ཞགས་པ་ཡིས། །ཆེར་
སྙིགས་འགྲོ་ལ་བརྩེ་བས་དམ་འཁྱུད་པ། །མཉམ་མེད་སྟོབས་བཅུ་མངའ་བའི་ཞབས་པད་
ཟུང་། །བྱང་ཆུབ་སྙིང་པོའི་བར་དུ་སྤྱི་བོས་མཆོད། །གང་དེས་ཐེག་གསུམ་གདུལ་བྱའི་
དབང་པོ་དང་། །ལེགས་འཚམ་ཆོས་ལུང་ཇི་སྙེད་བསྩལ་བ་ལས། །འཕགས་པ་འདའ་ག་ཡེ་
ཤེས་མདོ་ཡི་དོན། །མདོར་བསྡུས་གོ་སླའི་ངག་གིས་བཤད་པར་བྱ། །
འདིར་སྲིད་ཞིའི་མཐའ་འགོག་བྱེད་གནས་ལུགས་སྟོང་པ་ཉིད་རྟོགས་པའི་ཤེས་རབ་
དང་། སྙིང་རྗེ་ཆེན་པོ་སོགས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལྟ་སྤྱོད་ཆ་
མཉམ་དུ་སྟོན་པའི་འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོའི་དོན་
འཆད་པ་ལ་བཞི། མཚན་གྱི་དོན། འགྱུར་གྱི་ཕྱག །གཞུང་གི་དོན། མཇུག་གི་དོན་ནོ། །
དང་པོ་ནི། དེ་ཡང་རྒྱ་གར་འཕགས་པའི་ཡུལ་ན་སྐད་རིགས་ཆེན་པོ་བཞི་ཡོད་པ་ལས་
ལེགས་པར་སྦྱར་བ་ལྷའི་སྐད་དུ་མདོའི་མཚན་ལ། ཨཱརྱ་ཨཱ་ཏ་ཛྷཱ་ན་ནཱ་མ་མཧཱ་ཡ་ན་སཱུ་ཏྲ་ཞེས་
~ 106ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ལམ་བཟང་གསལ་བའི་སྒྲོན་མེ།
བྱ་སྟེ། བོད་གངས་ཅན་གྱི་སྐད་དུ་བསྒྱུར་ན། ཨཱརྱ་འཕགས་པ། ཨཱ་ཏ་འདའ་ག ། ཛྷཱ་ན་ཡེ་
ཤེས། ནཱ་མ་ཞེས་བྱ་བ། མ་ཧཱ་ཆེན་པོ། ཡཱ་ན་ཐེག་པ། སཱུ་ཏྲ་མདོ་སྟེ། དེ་ཡང་གཙོ་བོར་
འཕགས་པའི་གང་ཟག་རྣམས་མི་གནས་པའི་མྱང་འདས་ལ་ཁད་ཉེ་བར་བྱེད་པའམ་ཡང་ན་
འདའ་ག་སྟེ་འཆི་ག་མས་མཚོན་དུས་རྟག་ཏུ་ཉམས་སུ་བླང་བྱའི་སྙིང་པོའི་དོན་གནས་
ལུགས་རྟོགས་པའི་ཡེ་ཤེས་སོགས་བརྗོད་བྱའི་གཙོ་བོར་བྱས་པས་ན་མདོའི་མཚན་ལ་
འཕགས་པ་འདའ་ག་ཡེ་ཤེས་ཞེས་བྱ་ལ། སྙིང་རྗེ་ཆེན་པོ་དང་སེམས་བསྐྱེད་སོགས་ཐེག་པ་
ཆེན་པོའི་ལམ་རྣམས་མདོར་བསྡུས་ཏེ་སྟོན་པས་ཐེག་པ་ཆེན་པོའི་མདོ་ཞེས་བྱའོ། །
གཉིས་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། །ཞེས་པ་སྟེ། སངས་རྒྱས་བྱང་སེམས་རྣམས་ཀྱི་ཏིང་ངེ་འཛིན་གྱི་བསླབ་པ་རྩལ་དུ་
བཏོན་ནས་འཆད་པས་ན་མདོ་སྡེའི་སྡེ་སྣོད་དུ་ཤེས་པའི་ཆེད་སྔོན་གྱི་བཀས་བཅད་དང་
མཐུན་པར་འགྱུར་མཐར་ཕྱིན་པ་སོགས་ཀྱི་ཆེད་དུ་ལོ་ཙཱ་བས་ཕྱག་མཛད་པའོ། །
གསུམ་པ་ལ་གཉིས། གླེང་གཞིའི་དོན་བཤད་པ་དང་། མདོ་དངོས་ཀྱི་དོན་བཤད་
པའོ། །དང་པོ་ནི། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་འོག་
མིན་ལྷའི་རྒྱལ་པོའི་ཁང་བཟང་ན་བཞུགས་ཏེ་འཁོར་ཐམས་ཅད་ལ་ཆོས་སྟོན་པ་དང་། བྱང་
ཚུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོས་བཅོམ་ལྡན་འདས་ལ་ཕྱག་
བཙལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་ནམ་འཆི་
ཀ་མའི་སེམས་ཇི་ལྟར་བལྟ་བར་བགྱི། །ཞེས་གསུངས། དོན་ནི། དེ་ཡང་འདི་སྐད་ཅེས་པ་
འོག་ནས་འབྱུང་བའི་ཚིག་དོན་འདི་ལྟར་ཞེས་མདོའི་ཚིག་དོན་མ་ལུས་པ་ལ་འཇུག་པས་
དོན་ཤིན་ཏུ་རྒྱ་ཆེ་བ་ཞིག་གོ། །བདག་གིས་ཞེས་པ་ནི་སྡུད་པ་པོ་ཀུན་དགའ་བོ་བདག་གིས་
སྟོན་པ་ལ་དངོས་སུ་ཐོས་ཀྱི་གཞན་ལས་བརྒྱུད་པས་མིན་ཞེས་ཡིད་ཆེས་པའི་གནས་སུ་
༤107



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྟན། ཐོས་པ་ཞེས་པ་ནི་རྣ་བའི་ཤེས་པས་ཐོས་པ་ཙམ་ཡིན་གྱི་དོན་མངོན་དུ་མ་གྱུར་ཞེས་
སྦྱར་ན་མདོའི་དོན་རྟོགས་དཀའ་བར་བསྟན་ཏོ། །དུས་གཅིག་ན་ཞེས་པ་ལ་དུས་ལན་ཅིག་
ཁོ་ནར་ཐོས་ལ། གཞན་དུ་མ་ཐོས་ཞེས་སྦྱར་ནས་ཆོས་ཐོས་པ་དཀོན་པར་བསྟན་ལ། ཡང་
དུས་གཅིག་ན་འདི་ཐོས་ལ་དུས་གཞན་གྱི་ཚེ་མདོ་གཞན་དག་ཐོས་ཞེས་སྦྱར་ཚེ་སྡུད་པ་པོ་
རང་ཉིད་ཐོས་པ་མང་བ་དང་། དུས་སྐད་ཅིག་མ་གཅིག་གི་ཡུན་ལ་ཐོས་ཤིང་བློར་བཟུང་ཞེས་
སྦྱར་ནི་སྡུད་པ་པོ་ཤེས་རབ་ཆེ་བར་བསྟན་ཏོ། །ན་ཞེས་པ་དུས་དང་འབྲེལ་བའི་རྣམ་དབྱེ་
བདུན་པའོ། །དེ་དུས་ཕུན་སུམ་ཚོགས་པ་བསྟན་ཏོ། །སྟོན་པ་ཕུན་སུམ་ཚོགས་པ་ནི།
བཅོམ་ལྡན་འདས་ཞེས་པ་སྟེ། བདུད་བཞི་དང་སྒྲིབ་གཉིས་སོགས་བཅོམ་ཞིང་སྐལ་བ་དྲུག་
དང་ལྡན་པས་ན་བཅོམ་ལྡན་འདས་ཞེས་པ་སྟེ། དེ་ཡང་བྷ་ག་ཝན་ནི་བཅོམ་ལྡན་འདས་
ལེགས་ལྡན་དང་སྐལ་ལྡན་ཞེས་པ་ཡིན་པས་འདས་པའི་སྐད་དོད་མེད་ཅིང་། དེ་འཇིག་
རྟེན་པའི་ལྷ་ཆེན་པོ་སོགས་ལའང་འཇུག་པས་དེ་དག་ལས་ཁྱད་པར་དུ་འཕགས་པར་
བསྟན་པའི་ཕྱིར་ལོ་ཙཱ་བ་རྣམས་ཀྱིས་འདས་ཞེས་པ་བླ་ཐབས་སུ་བསྟན་ནས་བཅོམ་ལྡན་
འདས་ཞེས་བསྒྱུར་བར་སྒྲ་སྦྱོར་བམ་གཉིས་སུ་བཤད་དོ། །སྐལ་པ་དྲུག་ནི་སམྦུ་ཊ་ལས།
དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་དང་ཡེ་ཤེས་དང་། །བརྩོན་
འགྲུས་ཕུན་སུམ་ཚོགས་པ་སྟེ། །དྲུག་པོ་དག་ལ་སྐལ་ཞེས་བྱ། །ཞེས་པ་ལྟར་རོ། །
གནས་ཕུན་སུམ་ཚོགས་པ་ནི། ཡོན་ཏན་གྱི་ཁྱད་པར་མཐའ་ཡས་པའི་སྒོ་གནས་
གཞན་ལས་འོག་མིན་ཞིང་ས་བཅུ་པའི་བྱང་ཆུབ་སེམས་དཔའ་ལྷའི་རྒྱལ་པོ་དབང་ཕྱུག་
ཆེན་པོའི་ཁང་བཟང་སྟེ་འོག་མིན་སྟུག་པོ་བཀོད་པའི་ཞིང་ཁམས་ན་བཞུགས་ཏེ།. འཁོར་
ཕུན་སུམ་ཚོགས་པ་ནི། སར་གནས་ཀྱི་བྱང་ཆུབ་སེམས་དཔའི་འཁོར་ཐམས་ཅད་ལ་ཐེག་
ཆེན་གྱི་ཆོས་འབའ་ཞིག་སྟོན་པ་དང་བཅས་ཕུན་ཚོགས་བཞི་ལྡན་དུ་བཞུགས་པའི་ཚེ།
ལ 108



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ལམ་བཟང་གསལ་བའི་སྒྲོན་མེ།
འཁོར་དེའི་ནང་ནས་རང་དོན་བྱང་ཆུབ་ཆོས་ཀྱི་སྐུ་ཐོབ་བྱར་སེམས་པས་ན་བྱང་ཆུབ་སེམས་
དཔའ་དང་། གཞན་དོན་གཟུགས་ཀྱི་སྐུ་ཐོབ་བྱར་སེམས་པས་སེམས་དཔའ་ཆེན་པོ་སྟེ་བོ་
དྷི་སཏྭ་ཞེས་པའི་སཏྭ་ནི་སེམས་པ་དང་སེམས་ཅན་ལ་འཇུག་པས་སོ། །ནམ་མཁའ་ལྟ་བུའི་
སྙིང་པོའི་དོན་ཆོས་ཉིད་ཐུགས་སུ་ཆུད་པའི་ཡེ་ཤེས་དང་ལྡན་པས་ན་ནམ་མཁའི་སྙིང་པོ་སྟེ།
དེས་བཅོམ་ལྡན་འདས་ལ་སྒོ་གསུམ་གུས་པས་ཕྱག་བཙལ་ནས་ཚིག་འདི་སྐད་ཅེས་གསོལ་
བ་བཏབ་བོ། །བཅོམ་ལྡན་འདས་ཞེས་བོས་ནས་ཡང་བྱང་ཆུབ་སེམས་དཔའ་ནམ་ཞིག་
འཆི་ག་མ་སྟེ་འཆི་བ་ལ་ཉེ་བའི་སེམས་ཀྱི་ངོ་བོ་ཇི་ལྟ་བུ་ཞིག་ཏུ་བསྐྱེད་ཅིང་ཆོས་རྣམས་ཀྱི་
གནས་ལུགས་ཇི་ལྟར་བལྟ་བར་བགྱིས་ཞེས་ཞུས་སོ། །
གཉིས་པ་ལ་གསུམ། མདོར་བསྟན་པ། རྒྱས་པར་བཤད་པ། དོན་བསྡུ་བའོ། །དང་
པོ་ནི། བཅོམ་ལྡན་འདས་ཀྱིས་བཀའ་བསྩལ་པ། ནམ་མཁའི་སྙིང་པོ་བྱང་ཆུབ་སེམས་
དཔའ་ནམ་འཆི་བའི་དུས་ཀྱི་ཚེ་འདའ་ག་ཡེ་ཤེས་བསྒོམ་པར་བྱའོ། །ཞེས་པ་སྟེ། དོན་ནི།
དེ་ལྟར་ནམ་མཁའི་སྙིང་པོས་གསོལ་བ་བཏབ་པ་དང་། བཅོམ་ལྡན་འདས་ཀྱི་དེའི་ལན་
བཀའ་བསྩལ་པ་ནི། ནམ་མཁའི་སྙིང་པོ་ཞེས་བོས་ནས་བྱང་ཆུབ་སེམས་དཔའ་ནམ་ཞིག་
འཆི་བ་མངོན་དུ་ཕྱོགས་པའི་དུས་དེའི་ཚེ་འདའ་ག་སྟེ་མྱ་ངན་ལས་འདས་པ་ལ་ཁད་ཉེ་ཞིང་
ངེས་པར་སྦྱོར་བ་ཞི་སྒོ་གཅིག་པུར་གྱུར་པའི་གནས་ལུགས་རྟོགས་པའི་ཡེ་ཤེས་དང་། དེས་
མཚོན་ཐེག་ཆེན་གྱི་ལམ་གྱི་རྩ་བ་སྙིང་རྗེ་ཆེན་པོ་དང་། བླ་ན་མེད་པའི་བྱང་ཆུབ་ཀྱི་ཐུན་
མོང་མ་ཡིན་པའི་ཉེར་ལེན་ཀུན་རྫོབ་བྱང་ཆུབ་ཀྱི་སེམས་དང་། ཁམས་གསུམ་འཁོར་བའི་
ལུས་ལོངས་སྤྱོད་ལ་མ་ཆགས་པའི་ངེས་འབྱུང་དང་། ཁམས་བདེ་བར་གཤེགས་པའི་སྙིང་
པོ་རང་རྒྱུད་ལ་ཡོད་པས་ན་སངས་རྒྱས་ཕྱི་རོལ་གཞན་དུ་མི་འཚོལ་བར་རང་གི་ཁམས་སྦྱོང་
དགོས་པའི་ཚུལ་རྣམས་ཤེས་པར་བྱས་ལ་ལམ་དེ་རྣམས་བསྒོམ་ཞིང་ཉམས་སུ་བླང་བར་
109ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱའོ། །ཞེས་པའོ། །
གཉིས་པ་རྒྱས་པར་བཤད་པ་ལ་ལྔ། གནས་ལུགས་སྟོང་པ་ཉིད་བསྒོམ་པ། སྙིང་རྗེ་
ཆེན་པོ་བསྒོམ་པ། སེམས་ཀྱི་རང་བཞིན་འོད་གསལ་བ་བསྒོམ་པ། མ་ཆགས་པའི་འདུ་
ཤེས་ངེས་འབྱུང་བསྒོམ་པ། སངས་རྒྱས་གཞན་ལས་མི་འཚོལ་བར་གདམས་པའོ། །དང་པོ་
ནི། དེ་ལ་འདའ་ག་ཡེ་ཤེས་ནི་ཆོས་ཐམས་ཅད་རང་བཞིན་གྱིས་རྣམ་པར་དག་པས་ན་
དངོས་པོ་མེད་པའི་འདུ་ཤེས་རབ་ཏུ་བསྒོམ་པར་བྱའོ། །ཞེས་གསུངས། དོན་ནི། དེ་ལ་
བསྒོམ་བྱའི་འདའ་ག་ཡེ་ཤེས་ནི་ཇི་ལྟ་བུ་ཞེ་ན། ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་
ཐམས་ཅད་རང་བཞིན་གྱིས་སྐྱེ་འགག་གནས་གསུམ་དང་བྲལ་ཞིང་གདོད་མ་ནས་རྣམ་པར་
དག་པ་དང་། རང་རང་གི་གདགས་གཞི་ལ་བརྟེན་ནས་མིང་གིས་ཕར་བཏགས་པ་ཙམ་དང་
རྟོག་པས་ཕར་བཞག་ཙམ་ཡིན་པས་ན། བདེན་པར་གྲུབ་པ་རྡུལ་ཙམ་ཡང་མེད་པའི་དངོས་
པོ་མེད་པ་སྟེ་རང་བཞིན་གང་དུའང་མ་གྲུབ་པའི་འདུ་ཤེས་འབད་པས་རབ་ཏུ་བསྒོམ་པར་
བྱའོ། །ཞེས་པ་སྟེ། འདིའི་དངོས་པོ་མེད་པ་ནི་རང་བཞིན་མེད་པ་ལ་བྱ་སྟེ་དངོས་པོའི་སྐད་
དོད་བྷ་བ་ཞེས་པ་དངོས་པོ་དང་། རང་བཞིན་དང་། ཡོད་པ་སོགས་དོན་མང་པོར་འཇུག་
པའི་ཕྱིར་རོ། །དེ་ནི་གཅིག་དུ་བྲལ་གྱི་རིགས་པ་ལ་སོགས་པས་དང་པོར་གང་ཟག་གི་
བདག་མེད་པ་དང༌། དེ་ནས་གདགས་གཞི་ཕུང་པོ་སོགས་ཆོས་ཐམས་ཅད་རང་བཞིན་མེད་
པར་གཏན་ལ་ཕབས་ནས་བསྒོམ་ཚུལ་བསྟན་ཏོ། །
གཉིས་པ་ནི། ཆོས་ཐམས་ཅད་བྱང་ཆུབ་ཀྱི་སེམས་སུ་བསྡུས་པས་ན་སྙིང་རྗེ་ཆེན་
པོའི་འདུ་ཤེས་བསྒོམ་པར་བྱའོ། །ཞེས་གསུངས། དོན་ནི། དེ་ལྟར་ཆོས་ཐམས་ཅད་རང་
ངོས་ནས་མེད་མོད་ཀྱང་ཐ་སྙད་དུ་བྱ་བྱེད་ཐམས་ཅད་འཐད་ཅིང་རྟེན་འབྲེལ་མི་བསླུ་བའི་
ཕྱིར་སེམས་ཅན་གཞན་ལ་སྙིང་རྗེ་བསྒོམ་ཚུལ་ནི། ཐེག་ཆེན་གྱི་ཆོས་ཐམས་ཅད་བྱང་ཆུབ་
ལ 110



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ལམ་བཟང་གསལ་བའི་སྒྲོན་མེ།
ཀྱི་སེམས་སུ་འདུས་པ་ཡིན་པས་ན་སེམས་དེ་སྐྱེད་དགོས་ལ། དེ་ཡང་རྩ་བ་སྙིང་རྗེ་ཆེན་པོ་
ལ་རག་ལས་པས་ན་སྙིང་རྗེ་ཆེན་པོ་ཐོག་མཐའ་བར་གསུམ་དུ་གལ་ཆེ་ལུགས་ལ་ངེས་པ་
རྣམ་དག་བཙལ་ཏེ་མར་གྱུར་སེམས་ཅན་ཐམས་ཅད་ལ་སྙིང་རྗེ་ཆེན་པོའི་འདུ་ཤེས་རབ་ཏུ་
འབད་པས་བསྒོམ་པར་བྱའོ། །ཞེས་པ་སྟེ། མར་ཤེས། དྲིན་དྲན། དྲིན་གཟོ་གསུམ་སྔོན་དུ་
བཏང་སྟེ་བྱམས་སྙིང་རྗེ་ཡུན་རིང་དུ་བསྒོམས་ནས་དེའི་ཚད་ཀྱིས་ཕུལ་པའི་སེམས་བསྐྱེད་
ཚུལ་བསྟན་ཏོ། །
གསུམ་པ་ནི། ཆོས་ཐམས་ཅད་རང་བཞིན་གྱིས་འོད་གསལ་བས་ན་མི་དམིགས་
པའི་འདུ་ཤེས་རབ་ཏུ་བསྒོམ་པར་བྱའོ། །ཞེས་གསུངས། དོན་ནི། ཆོས་ཐམས་ཅད་རང་
བཞིན་གྱིས་མེད་པར་བལྟ་ཞིང་ཀུན་རྫོབ་ཙམ་དུ་སེམས་ཅན་ཐམས་ཅད་ལ་སྙིང་རྗེ་ཆེན་པོ་
བསྒོམ་པ་དེ་ལྟར་ཡིན་ན་བསྒོམ་བྱའི་སེམས་ཀྱི་རང་བཞིན་ཇི་ལྟ་བུ་ཡིན་ཞེ་ན། དེ་ནི་གློ་
བུར་གྱི་དྲི་མས་བསྒྲིབས་པ་ཙམ་མ་བཏོགས་ཁོ་རང་གི་རང་བཞིན་ལ་དྲི་མ་གང་གིས་ཀྱང་
མ་བསླད་པས་འོད་གསལ་བ་ཡིན་ལ། དེ་ལའང་སེམས་གསལ་རིག་ཙམ་ཀྱི་ཀུན་རྫོབ་
པའི་ངོ་བོ་ཞིག་དང་སེམས་ཀྱི་ཆོས་ཉིད་དོན་དམ་པའི་གནས་ལུགས་གཉིས་ཡོད་པས་དེ་
གཉིས་ཀ་ལ་འོད་གསལ་བར་གསུངས་སོ། །སེམས་ཀྱི་ཆོས་ཉིད་འོད་གསལ་དེ་ནི་ཆོས་
ཐམས་ཅད་ཀྱི་གནས་ལུགས་དང་ངོ་བོ་དབྱེར་མེད་པར་དྲི་མ་གང་གིས་ཀྱང་མ་བསླད་པར་
རང་བཞིན་གྱིས་འོད་གསལ་བ་ཡིན་པས་ན་སེམས་དེ་བདེན་པར་སྣང་བ་ལྟར་མ་གྲུབ་པའི་
མི་དམིགས་པའི་འདུ་ཤེས་བརྩོན་འགྲུས་ཀྱི་སྒོ་ནས་འབད་པས་རབ་ཏུ་བསྒོམ་པར་བྱའོ། །
ཞེས་པའོ། །
བཞི་པ་ནི། དངོས་པོ་ཐམས་ཅད་མི་རྟག་པས་ན་ཅི་ལའང་མི་ཆགས་པའི་འདུ་ཤེས་
རབ་ཏུ་བསྒོམ་པར་བྱའོ། །ཞེས་གསུངས། དོན་ན། སྣོད་བཅུད་ཀྱིས་བསྡུས་པའི་དངོས་པོ་
ལ111



ས་སྤྱོད་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐམས་ཅད་སྐད་ཅིག་སྐད་ཅིག་གིས་འགྱུར་ཞིང་མི་རྟག་པས་ན་ལྷ་མིའི་ལུས་ལོངས་
སོགས་ཀྱིས་མཚོན་པའི་འཁོར་བའི་ཕུན་ཚོགས་ཅི་ལའང་མི་ཆགས་ཤིང་སྙིང་པོ་མེད་པའི་
འདུ་ཤེས་ཀྱིས་ངེས་འབྱུང་ཤུགས་དྲག་པོ་རྟག་ཏུ་འབད་པས་རབ་ཏུ་བསྒོམ་པར་བྱའོ། །ཞེས་
པ་སྟེ། འདི་ནི་ཚེ་སྲོག་མི་རྟག་པ་དང༌། ལུས་ལོངས་སྤྱོད་མཛའ་བཤེས་སོགས་འཁོར་བ་
མཐའ་དག་ལ་ཡིད་བརྟན་དང་སྙིང་པོ་མེད་པར་བསམ་ཚུལ་བསྟན་པའོ། །དེ་རྣམས་ཇི་
ལྟར་ཉམས་སུ་ལེན་ཚུལ་རྒྱས་པར་བྱང་ཆུབ་ལམ་གྱི་རིམ་པ་ལས་གསུངས་པ་ལྟར་ཤེས་པར་
བྱ་སྟེ་འདིར་མང་དུ་དོགས་ནས་མ་བྲིས་སོ། །
ལྔ་པ་ནི། སེམས་རྟོགས་ནས་ཡེ་ཤེས་ཡིན་པས་སངས་རྒྱས་གཞན་དུ་མི་བཙལ་བའི་
འདུ་ཤེས་རབ་ཏུ་བསྒོམ་པར་བྱའོ། །ཞེས་གསུངས། དོན་ནི། དེ་ལྟར་གོང་དུ་བཤད་པ་ལྟར་
ངེས་འབྱུང་དང་། སྙིང་རྗེ་ཆེན་པོས་དྲངས་པའི་བྱང་ཆུབ་ཀྱི་སེམས་སོགས་ཐབས་ཀྱི་ཆ་རྒྱ་
ཆེན་པོས་ཟིན་པའི་སྒོ་ནས་སེམས་ཀྱི་གནས་ལུགས་རྒྱུ་ཆོས་ཉིད་མངོན་སུམ་དུ་རྟོགས་ཤིང་།
རྟོགས་ཟིན་གོམས་པར་བྱས་པའི་ཤེས་རབ་ཀྱིས་རང་གིས་སེམས་རྒྱུད་དེ་ཉིད་སྒྲིབ་གཉིས་
བག་ཆགས་དང་བཅས་པ་ལས་ནམ་ཞིག་གྲོལ་བ་ན་སེམས་དེ་སངས་རྒྱས་ཀྱི་རྟོགས་པ་
ཕུན་ཚོགས་ཡེ་ཤེས་ཆོས་ཀྱི་སྐུ་དང་། སེམས་ཀྱི་ཆོས་ཉིད་སྒྲིབ་གཉིས་ལས་གྲོལ་བའི་ཆ་དེ་
སྤངས་པ་ཕུན་ཚོགས་ངོ་བོ་ཉིད་ཀྱི་སྐུར་གྱུར་པ་ཡིན་པའི་རྒྱུ་མཚན་དེས་ན། སངས་རྒྱས་
དང་སེམས་ཅན་གཉིས་རང་རྒྱུད་སྒྲིབ་པ་ལས་གྲོལ་མ་གྲོལ་གྱི་ཆ་ནས་བཞག་པ་ཡིན་པས་
སངས་རྒྱས་ཞེས་བྱ་བ་རྒྱུ་གཞན་དང་ཕྱི་རོལ་གཞན་ཞིག་ནས་ཚུར་གྲུབ་ནས་འོང་བ་ཞིག་མ་
ཡིན་པ་ལ་ངེས་པ་དྲངས་ཏེ། སངས་རྒྱས་གཞན་དུ་མི་བཙལ་བར་སྒྲུབ་པ་པོ་རང་རྒྱུད་གྱི་
སྒྲིབ་པ་རྣམས་སྦྱོང་བའི་ཕྱིར་དུ་ལམ་ལ་བསླབ་པའི་འདུ་ཤེས་ཡང་དག་པ་འབད་པ་ཆེན་
པོས་རབ་ཏུ་བསྒོམ་པར་བྱའོ། །ཞེས་པའི་དོན་ཏེ། རྒྱུད་བརྟག་པ་གཉིས་པ་ལས། སེམས་
ལ112༤



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ལམ་བཟང་གསལ་བའི་སྒྲོན་མེ།
ནི་རྫོགས་པའི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་ཉིད་བསལ་ན་
སངས་རྒྱས་ཉིད། །སངས་རྒྱས་གཞན་དུ་བསྟན་པ་མེད། །ཅེས་དང་། ཆོས་དབྱིངས་བསྟོད་
པ་ལས། །ཉོན་མོངས་དྲྭ་བས་གཡོགས་པ་ནི། །སེམས་ཅན་ཞེས་ནི་བརྗོད་པར་བྱ། །དེ་ཉིད་
ཉོན་མོངས་བྲལ་གྱུར་ན། །སངས་རྒྱས་ཞེས་ནི་བརྗོད་པར་བྱ། །ཞེས་དང་། སེམས་ཀྱི་རྡོ་རྗེའི་
བསྟོད་པ་ལས་ཀྱང་། །དེ་ཕྱིར་སེམས་ནི་ཀུན་ཏུ་བསྲུང་། །བདེ་ལེགས་སེམས་ལས་སངས་
རྒྱས་འབྱུང་། །ཞེས་སོགས་རྒྱ་ཆེར་གསུངས་སོ། །དེས་ན་སེམས་ཅན་གྱི་སེམས་ཀྱི་ཆོས་
ཉིད་དང་སངས་རྒྱས་ཀྱི་སེམས་ཀྱི་ཆོས་ཉིད་གཉིས་ལ་གློ་བུར་གྱི་སྒྲིབ་བྱེད་ཡོད་མེད་ཀྱི་ཆ་
ནས་ཁྱད་པར་བྱུང་བ་མ་གཏོགས་ངོ་བོ་ལ་མི་འདྲ་བའི་སྤུ་རིས་སོ་སོར་འབྱེད་རྒྱུ་ཅུང་ཟད་
ཀྱང་མེད་པ་ལ་དགོངས་ནས་མདོ་འདིར་སེམས་རྟོགས་ནས་ཡེ་ཤེས་ཡིན་ཞེས་གསུངས་སོ། །
གསུམ་པ་དོན་བསྡུ་བ་ལ་གཉིས། ཚིག་གི་དོན་དང་། ཉམས་སུ་ལེན་ཚུལ་གྱི་མན་
ངག་མདོར་བསྡུས་ཏེ་བསྟན་པའོ། །དང་པོ་ནི། བཅོམ་ལྡན་འདས་ཀྱིས་ཚིགས་སུ་བཅད་དེ་
བཀའ་སྩལ་པ། ཆོས་རྣམས་རང་བཞིན་རྣམ་དག་པས། །དངོས་པོ་མེད་པའི་འདུ་ཤེས་
བསྒོམ། །བྱང་ཆུབ་སེམས་དང་རབ་ལྡན་པས། །སྙིང་རྗེ་ཆེན་པོའི་འདུ་ཤེས་བསྒོམ། །ཆོས་
རྣམས་རང་བཞིན་འོད་གསལ་བས། །དམིགས་པ་མེད་པའི་འདུ་ཤེས་བསྒོམ། །དངོས་པོ་
ཐམས་ཅད་མི་རྟག་པས། །ཆགས་པ་མེད་པའི་འདུ་ཤེས་བསྒོམ། །སེམས་ནི་ཡེ་ཤེས་འབྱུང་
བའི་རྒྱུ། །སངས་རྒྱས་གཞན་དུ་མ་ཚོལ་ཅིག །ཅེས་གསུངས། དོན་ནི། དེ་ལྟར་རྒྱས་པར་
བཤད་ནས་སླར་ཡང་མདོར་བསྡུས་ལ་དགའ་བའི་གདུལ་བྱའི་ངོར་བཅོམ་ལྡན་འདས་ཀྱིས་
དོན་དེ་དག་བསྡུས་ནས་ཚིགས་སུ་བཅད་དེ་བཀའ་སྩལ་བ་ནི། ཆོས་རྣམས་ཐམས་ཅད་རང་
བཞིན་གྱིས་རྣམ་པར་དག་ཅིང་མ་གྲུབ་པས་ན་དངོས་པོ་བདེན་པར་མེད་པའི་འདུ་ཤེས་རབ་
ཏུ་བསྒོམ་པ་དང་། གཞན་དོན་དུ་རྫོགས་བྱང་ཐོབ་འདོད་ཀྱི་དོན་གཉེར་ཅན་གྱི་བྱང་ཆུབ་ཀྱི་
ལ1 13



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དང་རབ་ཏུ་ལྡན་པའི་སྒོ་ནས་སེམས་ཅན་ཐམས་ཅད་ལ་བརྩེ་བ་སྙིང་རྗེ་ཆེན་པོའི་འདུ་
ཤེས་ཤུགས་དྲག་ཏུ་བསྒོམ་པ་དང་། ཆོས་རྣམས་རང་བཞིན་གྱིས་མེད་པའི་འོད་གསལ་
བས་ན་བདེན་པའི་དམིགས་པ་མེད་པའི་འདུ་ཤེས་བསྒོམ་པ་དང་། འདུས་བྱས་ཀྱི་དངོས་པོ་
ཐམས་ཅད་མི་བརྟན་ཅིང་མི་རྟག་པས་ན་ཁམས་གསུམ་འཁོར་བའི་ཕུན་ཚོགས་གང་ལའང་
ཞེན་ཅིང་ཆགས་པ་མེད་པའི་འདུ་ཤེས་འབད་པས་བསྒོམ་པར་བྱའོ། །ཚུལ་དེ་ལྟར་ཉམས་
སུ་བླངས་ཏེ་རང་གི་སེམས་རྒྱུན་ཀྱི་དྲི་མ་སྦྱང་བ་ནི་ཐམས་ཅད་མཁྱེན་པའི་ཡེ་ཤེས་འབྱུང་
བའི་རྒྱུ་ཡིན་པས་སངས་རྒྱས་ཐོབ་འདོད་ན་སངས་རྒྱས་གཞན་དུ་མ་ཚོལ་བར་གོང་དུ་
བཤད་པ་ལྟར་རང་རྒྱུད་སྦྱོང་བའི་ཐབས་ལ་འབོད་ཅིག །ཅེས་པའི་དོན་ནོ། །
གཉིས་པ་ནི། མདོའི་དོན་སྙིང་པོར་དྲིལ་ཏེ་ཉམས་སུ་ལེན་ཚུལ་ན། དེ་ཡང་མ་ཆགས་
པའི་འདུ་ཤེས་བསྒོམས་པའི་ནང་དུ་སྐྱེས་བུ་ཆུང་འབྲིང་གི་ལམ་དང༌། སྙིང་རྗེ་ཆེན་པོ་དང་
གནས་ལུགས་སྟོང་པ་ཉིད་བསྒོམ་པར་སྐྱེད་བུ་ཆེན་པོའི་ལམ་ཡོངས་རྫོགས་འདུས་པས་
བྱང་ཆུབ་ལམ་གྱི་རིམ་པ་ལ་བློ་སྦྱོང་བ་ལྟ་བུ་ཡིན་ན་དེར་མ་འདུས་པ་མེད་མོད་ཀྱང་སྐབས་
དོན་མདོར་བསྡུས་ཉམས་སུ་ལེན་ན། སྐྱབས་འགྲོ་སེམས་བསྐྱེད་བླ་མའི་རྣལ་འབྱོར་གང་
རིགས་སྔོན་དུ་བཏང་། དེ་ནས་དལ་འབྱོར་རྙེད་དཀའ། འཆི་བ་མི་རྟག་པ། སྐྱབས་འགྲོ།
ལས་འབྲས། འཁོར་བའི་ཉེས་དམིགས་སོགས་བསམས་ཏེ་ངེས་འབྱུང་ཤུགས་དྲག་ཏུ་
བསྒོམ། དེ་ནས་རང་ཉམས་ལ་དཔག་སྟེ་མར་གྱུར་སེམས་ཅན་ཐམས་ཅད་ལ་བྱམས་སྙིང་རྗེ་
བྱང་ཆུབ་ཀྱི་སེམས་ཡིད་འཁུལ་ངེས་པ་བསྒོམ་ལ༑ ཐབས་ཁྱད་པར་ཅན་དེ་རྣམས་ཀྱིས་
ཟིན་པའི་གནས་ལུགས་སྟོང་པ་ཉིད་ལ་མཉམ་པར་བཞག །མཉམ་གཞག་དེ་ལས་ལངས་པ་
ན་སྣོད་བཅུད་ཐམས་ཅད་བདེན་སྟོང་སྒྱུ་མ་ལྟ་བུར་ལྟ་བུའི་སྒོ་ནས་དེ་ལྟར་མ་རྟོགས་པའི་
སེམས་ཅན་རྣམས་ལ་བྱམས་སྙིང་རྗེ་བྱང་ཆུབ་ཀྱི་སེམས་དང་ངེས་འབྱུང་རྣམས་ཁོར་མོ་ཡུག་
~114ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ལམ་བཟང་གསལ་བའི་སྒྲོན་མེ།
ཏུ་བསྒོམ་པར་བྱའོ། །ཁྱད་པར་འཆི་གའི་སྐབས་སུ་དེ་ལྟར་བསྒོམས་ཏེ་འཆི་ཁ་ན་རང་ཉིད་
དང་། འཆི་བའི་རྐྱེན་དང་། འཆི་བ་ལ་སོགས་འཁོར་འདས་ཐམས་ཅད་རང་ངོས་ནས་གྲུབ་
པ་རྡུལ་ཙམ་ཡང་མེད་པར་ངེས་པའི་སྟོང་སངས་དེ་ལ་མཉམ་པར་འཇོག་བཞིན་པའི་ངང་ནས་
འཆི་བ་ཆོས་སྐུའི་འཕོ་བ་ཞེས་བཤད་དོ། །
ཡང་ན་གཞན་རྣམས་འདྲ་བ་ལ་ཐེག་ཆེན་བློ་སྦྱོང་ལས་བྱུང་བ་ལྟར་སྟོབས་ལྔའི་སྒོ་
ནས་འཕོ་བའམ། འཕོ་བའི་རྣལ་འབྱོར་གཞན་སྔོན་དུ་སྦྱང་བ་ཞིག་ཡིན་ན་གང་ལ་གོམས་
པའི་རྣལ་འབྱོར་དེ་ཉིད་ཀྱི་ངང་ནས་འཕོ་བར་གསུངས་ཏེ་འཆི་བའི་དུས་སུ་མན་ངག་གཞན་
ཞིག་འཚོལ་དགོས་པ་བྱུང་ན་དེ་ནི་སྔར་གོམས་འདྲིས་མ་བྱས་པས་གནད་མི་འགྲོ་བས་དང་
པོ་ནས་ཉམས་ལེན་མ་ནོར་བ་བྱས་ནས་སྐྱེ་འཆི་བར་དོའི་གནས་སྐབས་ཐམས་ཅད་དུ་དེ་
ཉིད་ལ་ཆིག་སྒྲིལ་བྱེད་པ་ཞིག་གལ་ཆེའོ། །དེས་ན་ཉམས་ལེན་འདི་རྣམས་ལ་ད་ལྟ་ནས་བློ་
མ་གོམས་ན་འཆི་གའི་ཚེ་དྲན་པར་འདོད་ཀྱང་རྒྱུད་ཐོག་ཏུ་འཁེལ་དཀའ་བས་དང་པོ་ནས་
ཡང་དང་ཡང་དུ་བློ་སྦྱོང་ཞིག་གོམས་འདྲིས་བརྟན་པར་བྱའོ། །
བཞི་པ་མཇུག་གི་དོན་ནི། བཅོམ་ལྡན་འདས་ཀྱི་དེ་སྐད་ཅེས་བཀའ་སྩལ་པ་དང་།
བྱང་ཆུབ་སེམས་དཔའ་ནམ་མཁའི་སྙིང་པོ་ལ་སོགས་པའི་འཁོར་འདུས་པ་ཐམས་ཅད་རབ་ཏུ་
དགའ་མགུ་ཡི་རངས་ནས། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ། །ཞེས་པ་སྟེ།
གོང་དུ་བཤད་པ་ལྟར་བཅོམ་ལྡན་འདས་ཀྱིས་ཚིགས་བཅད་ལྷུག་གཉིས་ཀྱི་སྒོ་ནས་དོན་
འདི་སྐད་ཅེས་བཀའ་བསྩལ་བ་དང་། བྱང་ཆུབ་སེམས་དཔའ་ནམ་མཁའི་སྙིང་པོ་ལ་
སོགས་པའི་འཁོར་འདུས་པ་ཐམས་ཅད་དྲི་བ་ཞུས་པའི་ལན་སྩལ་བས་ཐེ་ཚོམ་ཆོད་ཅིང་
ལམ་གྱི་ལུས་ཡོངས་སུ་རྫོགས་པ་སྙིང་པོར་བསྒྲིལ་ནས་བསྟན་པ་ནས་རབ་ཏུ་དགའ་མགུ་
ལ115



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡི་རངས་ནས། བཅོམ་ལྡན་འདས་ཀྱིས་ཇི་ལྟར་གསུངས་པ་དེ་རྣམས་ལ་མངོན་པར་བསྟོད་
དོ་སྟེ། ལེགས་སོ་ཕུལ་ནས་མདོའི་དོན་ཐོས་བསམ་སྒོམ་གསུམ་གྱི་སྒོ་ནས་ཉམས་སུ་ལེན་
པ་ལ་ཞུགས་པ་ཡིན་ནོ། །
དེ་ལྟར་ན་འཕགས་པ་འདའ་ག་ཡེ་ཤེས་ཞེས་བྱ་བ་ལ་ཐེག་ཆེན་པོའི་ལམ་གྱི་ལུས་
ཡོངས་སུ་རྫོགས་པ་གསལ་བ་སྙིང་པོར་བསྒྲིལ་ཏེ་སྟོན་པའི་མདོའི་དོན་རྣམ་པར་བཤད་པ་
རྫོགས་སོ། །
འདི་ལ་བུ་སྟོན་ཆོས་འབྱུང་ལས། འདའ་ག་ཡེ་ཤེས་ཤོ་ལོ་ཀ་བཅུ་རྒྱ་ལས་བསྒྱུར་བར་
དཀར་ཆག་ལྡན་དཀར་མར་བྲིས། ཞེས་གསུངས་སོ། །
སྨྲས་པ། གང་གིས་གསང་གསུམ་མཛད་པའི་ཆ་ཤས་ཀྱིས། །ཆེར་སྙིགས་ལྔ་བདོ་
ཉམ་ཐག་ལུས་ཅན་ཀུན། །ངེས་ལེགས་འཆི་མེད་གྲོང་དུ་འགོད་མཛད་པའི། །ཐབས་
མཆོག་ཆེ་བརླིང་མདོ་དོན་ཅུང་ཟད་བཀྲལ། །དྲི་མེད་ལུང་དང་རིགས་པའི་རྒྱས་བཤད་
ཀྱིས། །རྣམ་པར་སྤྲོས་ན་ཆེས་ཆེར་ལེགས་མོད་ཀྱང་། །དམ་པའི་ལེགས་བཤད་རྡུལ་ཁྲོད་
ངལ་གསོ་བའི། །སྙིགས་མར་སྤྱོད་པའི་དུས་འདིར་དགོས་ནུས་ཆུང་། །དེ་ཕྱིར་སྙིང་ལས་ཆུང་
ངུར་གཞོལ་འདོད་ཀྱང་། །ཕུལ་བྱུང་ཐུགས་དགོངས་མངའ་བའི་བཤེས་གཉེན་གྱིས། །དད་
བརྩོན་ལྡན་པའི་སློབ་མ་བརྒྱུད་ནས་ནི། །ནན་གྱིས་བསྐུལ་ཕྱིར་ངལ་བ་འདི་བགྱིས་སོ། །
འདིར་འབད་དགེ་བས་མཁའ་མཉམ་མར་གྱུར་ཀུན། །སྐྱེ་ཞིང་སྐྱེ་བར་དལ་འབྱོར་གྲུ་བོ་
ཆེར། །ལུང་རྟོགས་ནོར་བུའི་ལྗིད་ཀྱིས་ཡོངས་བཀང་སྟེ། །གཏན་བདེའི་དགའ་སྟོན་དཔལ་
ལ་སྤྱོད་པར་ཤོག། །།ཅེས་འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་
འགྲེལ་ལམ་བཟང་གསལ་བའི་སྒྲོན་མེ་ཞེས་བྱ་བ་འདི་ནི། གྱི་ན་བ་དབྱངས་ཅན་དགའ་
བའི་བློ་གྲོས་གྱིས་འཇམ་མགོན་རྒྱལ་བ་གཉིས་པ་སྐུ་བལྟམས་ཤིང་བྱིན་གྱིས་བརླབས་པའི་
116ལ



འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ལམ་བཟང་གསལ་བའི་སྒྲོན་མེ།
གནས་མཆོག་ཆོས་སྡེ་ཆེན་པོ་སྐུ་འབུམ་བྱམས་པའི་གླིང་གི་ཉེ་འདབས་དབེན་གནས་དགའ་
ལྡན་ཆོས་སྡིངས་སུ་བྲིས་པའོ།། །།
， •
117



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་གཅིག་
བསྟན་པའི་མདོ་གཉིས་ཀྱི་འགྲེལ་བ་བཞུགས།
ཅོ་ནེ་གྲགས་པ་བཤད་སྒྲུབ།
ན་མོ་མཉྫགྷོ་ཥཱ་ཡ། གསེར་མངལ་ཅན་དང་མགྲིན་སྔོན་མིག་སྟོང་ལྡན། །པད་དཀར་
མིག་དང་པདྨོའི་གཉེན་ལ་སོགས། །སྲིད་ན་དྲེགས་པའི་གྲགས་ལྡན་ཀུན་གྱིས་ཀྱང་། །
ཞབས་པད་གཙུག་བསྟེན་ཐུབ་པའི་དབང་བོར་འདུད། །
འདིར་སྟོན་པ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས་བྱང་ཆུབ་སེམས་དཔའ་དང་།
དགེ་སློང་དག་ལ་འཆི་བའི་དུས་སུ་འདུ་ཤེས་བསྒོམ་ཚུལ་གྱི་གཞུང་གཉིས་གསུངས་ཤིང་། དེ་
ཡང་འཕགས་པ་འདའ་ཀ་ཡེ་ཤེས་དང་། འདུ་ཤེས་བཅུ་གཅིག་བསྟན་པའི་མདོའོ། །དང་པོ་
ན། གཙོ་ཆེར་བྱང་ཆུབ་སེམས་དཔའི་དབང་དུ་མཛད་ཀྱང་གཞན་གྱིས་ཀྱང་ཉམས་སུ་བླང་
བར་བྱ་སྟེ། དེ་ཡང་འདི་སྐད་བདག་གིས་ཐོས་པ་དུས་གཅིག་ན་བཅོམ་ལྡན་འདས་འོག་
མིན་ལྷའི་རྒྱལ་བོའི་ཁང་བཟང་ན་བཞུགས་ཏེ་འཁོར་ཐམས་ཅད་ལ་ཆོས་སྟོན་པ་དང་ཞེས་
པ་ནི་གླེང་གཞིའོ། །དུས་ནི་བཅོམ་ལྡན་འདས་ཡུམ་ཆེན་ལྷར་སྐྱེས་པ་བདེན་པ་ལ་འགོད་
པའི་ཆེད་དུ་སུམ་ཅུ་རྩ་གསུམ་གྱི་ལྷའི་གནས་སུ་བྱོན་པའི་ཚེ་ཡིན་པར་འགའ་ཞིག་ལས་
118ལ



འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་གཅིག་བསྟན་པའི་མདོ་གཉིས་ཀྱི་འགྲེལ་བ།
བཤད་ཅིང་། གཞུང་འདིས་བསྟན་པའི་འོག་མིན་ནི་གཟུགས་ཁམས་གནས་རིགས་བཅུ་
བདུན་ནང་གི་ལྟག་མ་དེའམ། དེའི་གོང་ན་འོག་མིན་སྟུགས་པོ་བཀོད་པ་ཞེས་བྱ་ཞིག་ཡོད་
པར་བཤད་པ་དེ་གཉིས་གང་ཡིན་འདིར་མི་གསལ་ཡང་། འདིའི་རྒྱ་འགྲེལ་གཉིས་ཀྱི་
གཅིག་ལས། སྟོན་པ་ནི་ལོངས་སྤྱོད་རྫོགས་པའི་སྐུ་དང་། འཁོར་བྱང་ཆུབ་སེམས་དཔའ་
འབབ་ཞིག་ཡིན་ཞེས་འབྱུང་བ་ལྟར་ན་ནི་ཕྱི་མར་སྣང་ལ། གཅིག་ལས་ནི་འོག་མིན་སྟུགས་
པོ་བཀོད་པར་གསལ་བར་བཤད་དོ། །
ཞུ་བ་པོ་ནི་འཕགས་པ་ནམ་མཁའི་སྙིང་པོ་སྟེ། དེས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །དོན་གང་ཞིག་ཇི་ལྟར་ཞུས་པ་ནི། བཅོམ་ལྡན་འདས་ཞེས་བོས་ནས།
བྱང་ཆུབ་སེམས་དཔའ་ནམ་འཆི་ཀ་མའི་ཚེ་སེམས་ཇི་ལྟར་བལྟ་བར་བགྱི་ཞེས་སྤྱིར་བསྡུས་
ནས་ཞུས་སོ། །ཞུས་པའི་ལན་ལོ་བཅོམ་ལྡན་འདས་ཀྱིས་ནམ་མཁའི་སྙིང་བོ་ཞེས་བོས་
ནས་བྱང་ཆུབ་སེམས་དཔའ་ནམ་འཆི་བའི་ཚེ། འདའ་ཀ་ཡེ་ཤེས་བསྒོམ་པར་བྱའོ་མིང་གི་
སྒོ་ནས་བསྡུས་ཏེ་བསྟན་ནས། དེ་ལ་འདའ་ཀ་ཡེ་ཤེས་ཞེས་བྱ་བ་ནི་ཞེས་སོགས་ཀྱིས་རྒྱས་
པར་བཤད་ཅིང་། བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ་ཞེས་སོགས་
ཀྱིས་སླར་དོན་བསྡུས་ནས་གསུངས་སོ། །
རྒྱས་བཤད་ཀྱི་དོན་ལ་བཞི་སྟེ། ཆོས་ཐམས་ཅད་རང་བཞིན་གྱིས་སྟོང་པར་བསྒོམ་པ།
དེ་ལྟ་ནའང་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་བསྒོམ་པ། འདོད་པའི་
དངོས་པོ་ལ་མི་ཚགས་པར་བསྒོམ་པ། སེམས་ཀྱི་རང་བཞིན་ཤེས་པའི་ཡེ་ཤེས་སངས་རྒྱས་
འབྱུང་བར་བཤད་པའོ། །དང་པོ་ནི། ཆོས་ཐམས་ཅད་རང་བཞིན་གྱིས་རྣམ་པར་དག་པས་
ན་དངོས་པོ་མེད་པའི་འདུ་ཤེས་བསྒོམ་པར་བྱའོ་ཞེས་པ་སྟེ། འདིའི་དོན་རྒྱས་པར་འཆད་ན་
དབུ་མའི་ལུང་དང་རིགས་པས་ཕུང་སོགས་ཀྱི་ཆོས་རྣམས་རང་བཞིན་མེད་པའི་ཚུལ་གཏན་
ལ 1 19ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་འབེབ་དགོས་པར་སྣང་ཡང་འདིར་བསྡུས་པ་ཞིག་འཆད་པ་ཡིན་པས་སྣོད་བཅུད་ཀྱི་
ཆོས་ཐམས་ཅད་བརྟེན་ནས་འབྱུང་བ་དང་རྟེན་ནས་བཏགས་པ་ཡིན་པའི་ཕྱིར་བཏགས་
དོན་བཙལ་ན་མི་རྙེད་པའི་རང་བཞིན་གྱིས་གྲུབ་པས་རྣམ་པར་དག་ལ། དེ་ལྟར་རྣམ་པར་
དག་པས་ཆོས་ཐམས་ཅད་བདེན་པར་གྲུབ་པའི་དངོས་པོ་མེད་པར་རྟོགས་པའི་འདུ་ཤེས་ཏེ་
ཡེ་ཤེས་རབ་ཏུ་བསྒོམ་པར་བྱའོ་ཞེས་སོ། །མདོར་ན་འདིས་བདེན་པར་གྲུབ་པའི་ཆོས་རྡུལ་
ཙམ་ཡང་མེད་པར་བཤད་ནས་སྟོང་ཉིད་བསྒོམ་པར་བསྟན་ཏོ། །དེ་ཡང་སེམས་ལ་སོགས་
པ་བརྟེན་ནས་འབྱུང་བའི་ཆོས་རྣམས་གདོད་མ་ནས་རང་བཞིན་གྱིས་མ་སྐྱེས་པའི་སྟོང་བར་
བཤད་པ་ཡིན་ཏེ། མ་དྲོས་པས་ཞུས་པས་མདོ་ལས། །གང་ཞིག་རྐྱེན་ལས་སྐྱེས་པ་དེ་མ་
སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་བར་བཤད། །
གང་ཞིག་སྟོང་ཉིད་ཤེས་དེ་བག་ཡོད་ཡིན། །ཞེས་དང་། འཇུག་པ་ལས། གདོད་ནས་ཞི་ཞིང་
སྐྱེ་བྲལ་རང་བཞིན་གྱིས། ཞེས་གསུངས་པ་ལྟར་རོ། །
གཉིས་པ་ནི། ཆོས་ཐམས་ཅད་བྱང་ཆུབ་ཀྱི་སེམས་སུ་འདུ་པས་ན་སྙིང་རྗེ་ཆེན་པོའི་
འདུ་ཤེས་རབ་ཏུ་བསྒོམ་པར་བྱའོ་ཞེས་པ་སྟེ། སེམས་ལ་སོགས་པའི་ཆོས་རྣམས་སྔར་
བཤད་པ་ལྟར་རང་བཞིན་གྱིས་མེད་ཀྱང་། ཐ་སྙད་དུ་བྱ་བྱེད་ཀྱི་རྣམ་གཞག་ཐམས་ཅད་
འཐད་པས། བྱང་ཆུབ་སེམས་དཔའ་འཆི་བའི་དུས་ཀྱི་མཚོན་ཏེ། ཐེག་ཆེན་གྱི་དཀར་ཆོས་
ཐམས་ཅད་ཀྱི་རྩ་བ་སྙིང་རྗེས་དྲངས་པའི་བྱང་ཆུབ་ཀྱི་སེམས་སུ་འདུ་བ་སྟེ་རག་ལས་པས་
སེམས་དེ་བསྐྱེད་པ་དང་། རང་བཞིན་མེད་པར་རྟོགས་པའི་ལྟ་བས་ཟིན་པའི་སྒོ་ནས་སེམས་
ཅན་རྣམས་སྡུག་བསྔལ་ཐམས་ཅད་ལས་སྐྱོབ་པར་འདོད་པའི་དམིགས་མེད་ཀྱི་སྙིང་རྗེ་
ཆེན་པོའི་འདུ་ཤེས་བསྒོམ་པར་བྱའོ་ཞེས་པ་ནི། སྟོང་ཉིད་སྙིང་རྗེའི་སྙིང་པོ་ཞེས་པ་དེ་
བསྒོམ་པར་བཤད་པའོ། །
ལ120-



འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་གཅིག་བསྟན་པའི་མདོ་གཉིས་ཀྱི་འགྲེལ་བ།
གསུམ་པ་ནི། ཆོས་ཐམས་ཅད་རང་བཞིན་གྱིས་མི་དམིགས་ཤིང་འོད་གསལ་བས་ན་
དངོས་པོ་ཅི་ལ་ཡང་མི་ཆགས་པའི་འདུ་ཤེས་བསྒོམས་པར་བྱའོ་ཞེས་པ་སྟེ། སེམས་ལ་
སོགས་པ་ཆོས་ཐམས་ཅད་སྔར་བཤད་པ་ལྟར་རང་བཞིན་གྱིས་གྲུབ་པ་རྡུལ་ཙམ་མི་
དམིགས་ཤིང་ནམ་མཁའ་གཡའ་དག་པ་ལྟར་སྟོང་སང་འོད་གསལ་བའོ། །དཔེར་ན༑ ནམ་
མཁའ་ཐོགས་བཅས་བཀག་ཙམ་གྱི་སྟོང་ཆ་ལ་འཛག་པ་ལྟར་སེམས་སོགས་ཆོས་ཐམས་
ཅད་རང་བཞིན་གྱིས་སྟོང་པ་དེ་དག་དགག་བྱ་རང་བཞིན་གྱིས་གྲུབ་པ་རྣམ་པར་བཅད་ཙམ་
ལ་འཇོག་གོ། །རྒྱུ་མཚན་དེའི་ཕྱིར་ན་སེམས་དང་ཡོ་བྱད་ལ་སོགས་པའི་ཆོས་ཀྱི་དངོས་པོ་ཅི་
ལ་ཡང་བདེན་ཞེན་གྱིས་ཆགས་པའི་འདུ་ཤེས་སྤངས་ནས་ཆགས་མེད་བདེན་སྟོང་གི་འདུ་
ཤེས་བསྒོམ་པར་བྱའོ། །འདིར་སྟོང་ཉིད་བསྒོམ་པའི་དབང་དུ་བྱས་ནས་དེ་ལྟར་བཤད་ཀྱི།
འདིའི་རྒྱ་འགྲེལ་ཞིག་ཏུ་དངོས་པོ་ཐམས་ཅད་མི་རྟག་པས་ན་ཅི་ལ་ཡང་མི་ཚགས་པའི་འདུ་
ཤེས་རབ་ཏུ་བསྒོམ་པར་བྱའོ་ཞེས་འབྱུང་བ་ལྟར་ན་སྤྱིར་འདུས་བྱས་ཐམས་ཅད་མི་རྟག་
ཅིང་ཁྱད་པར་དུ་རང་ལ་དབང་དང་རང་གིས་བསགས་པའི་ཡོ་བྱད་ཀྱི་དངོས་པོ་རྣམས་མི་
རྟག་ཅིང་འཛད་པའི་ཆོས་ཅན་ཡིན་པའི་ཕྱིར་ཆགས་ཞེན་མི་བྱ་བར་བཤད་པ་ལྟར་ཡང་རུང་
སྟེ། འོན་ཀྱང་གཞུང་འདིའི་དངོས་བསྟན་ནི་སྔ་མ་ལྟར་རོ་སྙམ་མོ། །
བཞི་པ་ནི། སེམས་རྟོགས་ན་ཡེ་ཤེས་ཡིན་པས་ན་སངས་རྒྱས་གཞན་དུ་མི་བཙལ་
བའི་འདུ་ཤེས་བསྒོམ་པར་བྱའོ་ཞེས་པ་སྟེ། སེམས་རྟོགས་ན་ཡེ་ཤེས་ཡིན་པས་ན་ཞེས་པ་
འདི་ལ་དོན་འཆད་ཚུལ་མི་འདྲ་བ་འགའ་རེ་མཐོང་སྟེ། སྔ་མ་ཁ་ཅིག་རང་གི་སེམས་ཀྱི་ངོ་བོ་
གསལ་ཞིང་རིག་པ་ཙམ་མཐོང་བ་བཤད་པ་དང་། ཁ་ཅིག །སེམས་དུས་སྐད་ཅིག་གཉིས་
པར་མི་སྡོད་པའི་སྐྱེ་འགག་བྱེད་ཚུལ་མཐོང་བ་ལ་འདོད་པ་དང་། ཁ་ཅིག །སེམས་རང་
ཡལ་དུ་སོང་བའི་སྟོང་པའི་ངོ་བོ་མཐོང་བ་དང་། ཁ་ཅིག་སེམས་ཁ་དོག་དང་དབྱིབས་སུ་མ་
ལ121



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྲུབ་པར་མཐོང་བ་དང་། ཁ་ཅིག་ཕྱི་རོལ་གྱི་དོན་ནི་མེད་ཀྱི་སྣང་བ་ཐམས་ཅད་སེམས་ཀྱི་
བདག་ཉིད་དུ་མཐོང་བར་འདོད་པ་དང་། གཞན་དག་སེམས་རང་བཞིན་གྱིས་སྟོང་པར་
མཐོང་བ་ལ་འདོད་པ་སོགས་མང་དུ་སྣང་ཡང་། གཙོ་བོ་ནི་ཕྱི་མ་ལྟར་ཡིན་ཏེ། འདུས་པའི་
རྩ་རྒྱུད་ལས། རང་སེམས་གདོད་ནས་མ་སྐྱེས་པ། །སྟོང་བ་ཉིད་ཀྱི་རང་བཞིན་ནོ། །ཞེས་
དང༌། བརྒྱད་སྟོང་པ་ལས། སེམས་ལ་སེམས་མ་མཆིས་ཏེ། སེམས་ཀྱི་རང་བཞིན་ནི་འོད་
གསལ་བའོ། །ཞེས་པའི་དོན་པཎ་ཆེན་རིན་པོ་ཆེའི་ཕྱག་ཆེན་འགྲེལ་བར། སེམས་ལ་རང་
བཞིན་གྱིས་གྲུབ་པའི་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་བའི་སྟོང་པ་
ཉིད་དོ་ཞེས་གསུངས་ཤིང་། དཀོན་མཆོག་བརྩེགས་པ་ལས། འོད་སྲུངས་སེམས་ནི་ཡོངས་
སུ་བཙལ་ན་མི་རྙེད་དོ་ཞེས་སོགས་དང་། རྗེ་མར་པས། གཞི་ཆོས་ཉིད་སྐྱེ་བ་མེད་པ་རྟོགས།
སེམས་སྟོང་པ་ཉིད་ལ་སྦར་ཟིན་བྱས། ཞེས་སོགས་ལྟ་བུ་མང་ངོ༌། །དེ་ལྟ་སེམས་རང་
བཞིན་གྱིས་སྟོང་པར་རྟོགས་ནས་དྲི་མ་དག་པའི་སེམས་ཀྱི་རྒྱུན་ལས་འབྲས་བུ་སངས་རྒྱས་
ཀྱི་ཡི་ཤེས་ཐོབ་པར་འགྱུར་བ་ཡིན་གྱི། རང་གིས་སེམས་ལ་མ་བལྟོས་པར་ཐོབ་རྒྱུའི་
སངས་རྒྱས་ཞིག་གཞན་ལས་ལོགས་སུ་བཙལ་ཀྱང་མི་རྙེད་དོ། །
དེ་ལྟར་ཡང་ལང་དཀར་གཤེགས་པ་ལས། རྟོག་པ་སྤངས་པའི་སེམས་ཉིད་ནི། །
ཡིད་ཀྱི་རྣམ་ཤེས་བཟློག་པ་སྟེ། །ཆོས་རྣམས་ཐམས་ཅད་ཤེས་པའི་ཕྱིར། །སེམས་ནི་སངས་
རྒྱས་ཞེས་ངས་འཆད། །ཅེས་གསུངས་ཤིང་། འོག་ཏུ་སེམས་ནི་ཡེ་ཤེས་འབྱུང་བའི་རྒྱུ། །
སངས་རྒྱས་གཞན་དུ་མ་འཚོལ་ཅིག །ཅེས་འབྱུང་བ་ལས་གསལ་ལོ། །
དེ་ནས་འཇུག་བསྡུ་ནི། བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ་
ཞེས་མཚམས་སྦྱར་ནས། སྔར་རྒྱས་པར་བཤད་པའི་དོན་བཞི་བསྡུས་ཏེ་འཆད་པ་ནི། ཆོས་
རྣམས་རང་བཞིན་རྣམ་དག་པས། །དངོས་པོ་མེད་པའི་འདུ་ཤེས་བསྒོམ། །བྱང་ཆུབ་སེམས་
122ལ



འཕགས་པ་འདའ་ཀ་ཡེཤེས་དང་འདུ་ཤེས་བཅུ་གཅིག་བསྟན་པའི་མདོ་གཉིས་ཀྱི་འགྲེལ་བ།
དང་རབ་ལྡན་པས། །སྙིང་རྗེ་ཆེན་པོའི་འདུ་ཤེས་བསྒོམ། །རང་བཞིན་མི་དམིགས་འོད་
གསལ་བས། །དངོས་པོ་ཅི་ལའང་མི་ཆགས་བསྒོམ། །སེམས་ནི་ཡེ་ཤེས་འབྱུང་བའི་རྒྱུ།
སངས་རྒྱས་གཞན་དུ་མ་འཚོལ་ཅིག །ཞེས་གསུངས་ཏེ་དོན་ནི་སྔར་བཤད་པ་ལྟར་རོ། །དེ་
ནས་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་བ་དང་། ཞེས་པ་ནས། མངོན་པར་
བསྟོད་དོ། །ཞེས་པའི་བར་ཏེ་སླའོ། །
ཆོས་བཞི་བོ་འདི་དག་ནི་བྱང་སེམས་ཀྱི་འཆི་བའི་དུས་སུ་བསྒོམས་ན་ལྷག་པར་ཕན་
ཆེ་བ་ལ་དགོངས་པ་སྟེ། གཞན་དུ་ན་གསོན་པའི་དུས་ཀྱི་ཉམས་ལེན་གྱི་གཙོ་བོར་སྣང་ངོ༌། །
འདའ་ཀ་ཡེ་ཤེས་ཞེས་པ་ནི་སྔར་ལྟར་ཆོས་ཐམས་ཅད་རང་བཞིན་མེད་པར་རྟོགས་པའི་ཡེ་
ཤེས་ལ་དེའི་ཐ་སྙད་མཛད་པར་བཤད་དོ། །ཡང་ན་འདའ་ཀ་ནི་འཆི་ཁ་མའི་དུས་ཀྱི་ཉམས་
སུ་ལེན་རྒྱུའི་ཡེ་ཤེས་སྔར་བཤད་པ་བཞི་བརྗོད་སྦྱར་སྟོན་པ་ལ་བྱའོ། །
གཉིས་པ་འདུ་ཤེས་བཅུ་གཅིག་བསྟན་པའི་མདོའི་དོན་འཆད་པ་ལ། འདི་སྐད་
བདག་གིས་ཐོས་པའི་དུས་གཅིག་ན། བཅོམ་ལྡན་འདས་ཀུ་ཤའི་གྲོང་ཁྱེར་ན་གྱད་ཀྱི་ཤིང་
སཱ་ལ་ཟུང་གི་ཚལ་ར་བ་ན་བཞུགས་ཏེ། ཞེས་པ་ནི་གནས་སྟོན་པ་སྟེ། རྩྭ་མཆོག་གྲོང་དུ་
གྱང་ཀྱི་ཀུན་དགའ་ར་བ་ཤིང་སཱ་ལའི་སྡོང་པོ་གཉིས་ཡོད་པའི་ཚལ་ན་བཅོམ་ལྡན་འདས་
བཞུགས་ཤིང་མྱ་ངན་ལས་འདའ་བའི་ཚུལ་སྟོན་པར་བཞེད་པའི་དུས་ཀྱི་ཚེ། དགེ་སློང་མང་
པོ་འདུས་པ་རྣམས་ལ་བཀའ་སྩལ་པ། དགེ་སློང་དག་ཅེས་བོས་ནས་ཁྱེད་ཅག་རྣམས་གང་
ནམ་འཆི་བའི་དུས་ཀྱི་ཚེ་འདུ་ཤེས་བཅུ་གཅིག་པོ་འདི་དག་བསྒོམས་པ་མངོན་དུ་བྱའོ་ཞེས་
མདོར་བསྟན་ནས། དེ་ཉིད་རྒྱས་པར་འཆད་པ་ལ་བཅུ་གཅིག་པོ་གང་ཡིན་ཞེ་ན། འདི་ལ་
མ་ཆགས་པའི་འདུ་ཤེས་དང་ཞེས་པ་ནས། མྱ་ངན་ལས་འདས་པ་ནི་ཞི་བའོ་སྙམ་པའི་འདུ་
ཤེས་མངོན་དུ་བྱའོ། །ཞེས་པའི་བར་གསུངས་ཏེ།
123



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་བསྡུས་དེ་བཤད་ན་བཅུ་པོ་འདི་ལ་དང་པོ་ཟང་ཟིང་གི་དངོས་པོ་རྣམས་དང་རང་
གི་ཡོ་བྱད་ལམ་ཆགས་པའི་འདུ་ཤེས་དང་། གཉིས་པ་སེམས་ཅན་ཐམས་ཅད་ལ་དམིགས་
ནས་དེ་རྣམས་བདེ་བ་དང་ལྡན་པར་གྱུར་ཅིག །ལྡན་ན་ཅི་མ་རུང་། བདེ་བ་དང་ལྡན་པར་
བྱའོ་སྙམ་པའི་བྱམས་པ་དང་། གསུམ་པ་གཞན་དང་འཁོན་འཛིན་བྱུང་བ་ཡོད་ན་ནི་འཁོར་
དུ་འཛིན་པའི་སེམས་ཐམས་ཅད་ཡོངས་སུ་འདོར་བའི་འདུ་ཤེས་དང་། བཞི་པ་སྔར་མི་དགེ་
བ་བཅུ་དང་རྩ་བཞིའི་ལྟུང་བ་བྱུང་སྟེ་ཚུལ་ཁྲིམས་འཆལ་བར་གྱུར་པའི་ཉེས་པ་ཡོད་ན་དེ་
ཐམས་ཅད་དཀོན་མཆོག་གི་དྲུང་དུ་བཤགས་པ་དང་བཤགས་པར་བྱའོ་སྙམ་པའི་འདུ་ཤེས་
དང་། ལྔ་པ་དགེ་བ་བཅུ་དང་རྩ་བ་བཞི་སྤོང་བ་ལ་སོགས་པའི་སྡོམ་པའི་ཚུལ་ཁྲིམས་ཐམས་
ཅད་ད་ལྟ་ཡང་དག་པར་བླངས་ནས་བསྲུང་བར་བྱའོ་སྙམ་པའི་འདུ་ཤེས་དང་། དྲུག་པ་
མཚམས་མེད་དང་རྩ་ལྟུང་ལ་སོགས་པ་ཉེས་པ་ཆེ་བ་དག་ལ་ཡང་བའི་འདུ་ཤེས་དང་།
བདུན་པ་དགེ་རྩ་ཆུང་ངུ་ཞིག་བྱས་པ་དག་ལའང་འབྲས་བུ་ཆེ་བར་འབྱུང་བའི་འདུ་ཤེས་དང་།
བརྒྱད་པ་འཇིག་རྟེན་ཕ་རོལ་དག་ལ་ཅི་ལྟར་འགྱུར་སྙམ་ནས་སྒྲགས་པའི་འཇིགས་པ་མེད་
པ་དང་། དགུ་བ་བདག་ལྟ་ཅི་འདུས་བྱས་ཀྱི་ཆོས་ཐམས་ཅད་ཀྱང་འཇིག་པ་འགྱུར་བའི་མི་
རྟག་པའོ་སྙམ་པའི་འདུ་ཤེས་དང་། བཅུ་པ་འདུས་བྱས་དང་འདུས་མ་བྱས་ཀྱི་ཆོས་ཐམས་
ཅད་ཀྱང་རང་དབང་གིས་གྲུབ་པའི་བདག་མེད་པའོ་སྙམ་པའི་འདུ་ཤེས་དང་། བཅུ་གཅིག་
པ་ཉོན་མོངས་སྤངས་པའི་ཐར་བ་མྱ་ངན་ལས་འདས་པའི་གོ་འཕང་ནི་ཉེར་འཚེ་བྲལ་བའི་
ཞི་བའོ། །སྙམ་པའི་འདུ་ཤེས་བསྒོམ་པ་མངོན་དུ་བྱའོ་ཞེས་པའོ། །
གོང་དུ་འཆི་བའི་དུས་སུ་ཉེས་པ་ཆེན་པོ་ལ་ཆུང་བ་དང་ཡང་བའི་འདུ་ཤེས་དང་། དགེ་
རྩ་ཆུང་ངུ་ལའང་ཆེ་བའི་འདུ་ཤེས་འཇོག་པར་གསུངས་པ་འདི་ལྟ་བུ་རང་ཅག་གིས་ཇི་ལྟ་བ་
བཞིན་ཤེས་དཀའ་ཡང་། སངས་རྒྱས་ཀྱི་མཁྱེན་པ་ཚད་མར་བྱེད་དགོས་པས་གནད་ཆེ་བར་
ལ 124ལ



འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་པ།ཅིག་བསྟན་པའི་མདོ་གཉིས་ཀྱི་འགྲེལ་བ།
ཟུངས་ཤིག །འདི་རྣམས་དགེ་སློང་དུ་མ་ཟད་གང་ཟག་གཞན་གྱིས་ཀྱང་འཆི་བའི་དུས་སམ།
དེའི་སྔོན་ནས་ཀྱང་ཉམས་སུ་བླང་ན་ཕན་ཡོན་ཤིན་ཏུ་ཆེ་སྟེ། བཅུ་པོ་འདིའི་ནང་དུ་ཐེག་པ་ཆེ་
ཆུང་གཉིས་ཀྱི་ལམ་གྱི་སྙིང་པོའམ་གནད་མང་པོ་ཞིག་འདུས་པའི་ཕྱིར་རོ། །འདི་དག་ནི་
འཆི་བའི་དུས་ཀྱི་གདམས་ངག་ཏུ་བཅོམ་ལྡན་འདས་ཀྱིས་གསུངས་པས་དེའི་ཚེ་དྲན་དགོས་
ལ། འདི་ནང་གི་བྱམས་པ་བསྒོམ་པ་དང་། ཉེས་པ་བཤགས་པ་དང་། འདུས་བྱས་ཐམས་
ཅད་མི་རྟག་པར་ལྟ་བ་དང༌། ཆོས་ཐམས་ཅད་བདག་མེད་པར་ལྟ་བ་དང་། མྱ་ངན་ལས་
འདས་པ་ཞི་བར་ལྟ་བ་རྣམས་ནི་དུས་རྒྱུན་ཏུ་བསྒོམ་དགོས་པའོ། །
རྒྱལ་བས་བྱང་ཆུབ་སེམས་དཔའ་དང་། །དགེ་སློང་དག་ལ་འཆི་བའི་ཚེ། །ཉེར་
མཁོ་ཕན་པའི་གདམས་ངག་མཆོག །དམ་ཆོས་སྙིང་པོ་འདི་གཉིས་བསྟན། །ཚུལ་འདི་མན་
ངག་སྙིང་པོ་རུ། །མཐོང་བའི་དད་པས་ཡིད་དྲངས་ཏེ། །དགོངས་དོན་འགྲེལ་བ་ཉུང་ངུ་ཟུང་། །
བཤད་སྒྲུབ་བདག་གིས་དད་པས་སྦྱར། །དེ་ལས་བྱུང་བའི་རྣམ་དཀར་དགེས། །ནམ་ཞིག་
འཆི་འཕོའི་དུས་ཀྱི་ཚེ། །ལམ་བཟང་འདི་རྣམས་དྲན་བཞིན་དུ། །ཤི་འཕོས་དག་ཞིང་སྐྱེ་བ་
དང་། མྱུར་དུ་སངས་རྒྱས་ཐོབ་གྱུར་ཅིག །ཅེས་པའི་བར་གྱི་ཡི་གེ་པ་ནི། དད་སྟོབས་ཕུན་
སུམ་ཚོགས་པའི་དགེ་སློང་བློ་གྲོས་ཀུན་དགའ་འོ། །ཤུལཾ།། །།
མ 125



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་འདའ་ཀ་ཡེ་ཤེས་ཀྱི་མདོ་འགྲེལ་འཇིགས་
སེལ་སྐྱེས་མ་ཞེས་བྱ་བ་བཞུགས།
དངུལ་ཆུ་དྷརྨ་བྷ་དྲ།
སྭ་སྟི་པྲ་ཛཱ་བྷཱུམཚན་དཔེའི་རི་དྭགས་མཚན་མས་མཛེས། །དྲུག་ཅུའི་བསིལ་ཟེར་
ཕྱོགས་བཅུར་འཕྲོ། །མཁྱེན་བརྩེའི་ཆ་ཤས་རྫོགས་ལྡན་པ། །སྟོན་མཆོག་ཤཱཀྱ་སེང་གེར་
འདུད། །དེ་ཡི་ཞལ་གྱི་སྤྲིན་ཀློང་ནས། །བསྒྲགས་པའི་ཟབ་རྒྱས་གདམས་པའི་རྔ། །ཐོས་
པའི་བན་རྒན་གཙུག་ཕུད་ཅན། །རྣམ་བཤད་གར་གྱི་རྩེད་འཇོ་བགྱིད། །གཟིགས་མོར་
མཛོད་ཅིག་སྙིང་བྲལ་གྱི། །བྱ་བྱེད་ངན་ལ་མ་ཞེན་པའི། །ཕྱོགས་ལྷུང་ལིང་ཐོག་གིས་སྟོངས་
ཤིང་། །རྣམ་དཔྱོད་འདྲེན་བྱེད་གསལ་ལྡན་དག །
དེ་ཡང་འདིར་འཕགས་པ་འདའ་ག་ཡེ་ཤེས་ཀྱི་མདོ་དོན་འཆད་པ་ལ་བཞི། མཚན་
གྱི་དོན། འགྱུར་གྱི་ཕྱག །གཞུང་གི་དོན། མཇུག་གི་དོན་ནོ། །དང་པོ་མཚན་གྱི་དོན་ནི། རྒྱ་
གར་སྐད་དུ། ཨཱརྱ་ཨཱ་ཏ་ཛྷཱ་ན་ནཱ་མ་མ་ཧཱ་ཡ་ན་སཱུ་ཏྲ། བོད་སྐད་དུ། འཕགས་པ་འདའ་ག་ཡེ་
ཤེས་ཞེས་བྱ་བ་ཐེག་པ་ཆེན་པོའི་མདོ། ཞེས་པ་སྟེ། རྒྱ་གར་ན་སྐད་རིགས་བཞི་ལས་
ལེགས་སྦྱར་གྱི་སྐད་དུ་ཡོད་པ། བོད་སྐད་དུ་བསྒྱུར་ན། ཨཱརྱ་ནི་འཕགས་པ། ཨཱ་ཏ་ནི་འདའ་
ག །ཛྷ་ན་ནི་ཡེ་ཤེས། ནཱ་མ་ནི་ཞེས་བྱ་བ། མཱ་ཡ་ན་ནི་ཐེག་པ་ཆེན་པོ། སུ་ཏྲ་ནི་མདོ་སྟེ། གཙོ་
ལ126



འཕགས་པ་འདའ་ཀ་ཡེ་ཤེས་ཀྱི་མདོ་འགྲེལ་འཇིགས་སེལ་སྐྱེལ་མ།
བོར་འཕགས་པའི་གང་ཟག་གི་ཉམས་ལེན་ཡིན་པས་འཕགས་པ། གཙོ་བོར་འཆི་གར་
དགོས་པས་འདའ་ག །དེ་ཉིད་རྟོགས་པའི་ཡེ་ཤེས་བརྗོད་བྱའི་གཙོ་བོར་སྟོན་པས་ཡེ་ཤེས་
ཞེས་བྱ་བར་མཚན་ཐོགས་ཤིང་། སྙིང་རྗེ་སེམས་བསྐྱེད་སོགས་སྟོན་པས་ཐེག་པ་ཆེན་པོ།
དོན་གྱི་གནད་ཚིག་ཉུང་ངུས་སྟོན་པས་མདོའོ། །
གཉིས་པ་འགྱུར་གྱི་ཕྱག་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །ཞེས་པ་སྟེ། ཚིག་དོན་སླ་ཞིང་། འདི་ཏིང་ངེ་འཛིན་གྱི་བསླབ་པ་སྟོན་པའི་
མདོ་སྡེའི་སྡེ་སྣོད་དུ་གཏོགས་པས་སྔོན་གྱི་བཀས་བཅད་དང་མཐུན་པར་ལོ་ཙཱ་བས་འགྱུར་
ཕྱག་མཛད་པའོ། །
གསུམ་པ་གཞུང་གི་དོན་ལ་གཉིས། གླེང་གཞིའི་དོན་བཤད་པ་དང་། མདོ་དངོས་ཀྱི་
དོན་བཤད་པའོ། །དང་པོ་གླེང་གཞིའི་དོན་བཤད་པ་ནི། འདི་སྐད་བདག་གིས་ཐོས་པ་དུས་
གཅིག་ན། བཅོམ་ལྡན་འདས་འོག་མིན་ལྷའི་རྒྱལ་པོའི་ཁང་བཟང་ན་བཞུགས་ཏེ། འཁོར་
ཐམས་ཅད་ལ་ཆོས་སྟོན་པ་དང་། ཞེས་པ་སྟེ། འོག་ནས་འབྱུང་བའི་ཆོས་ཕུན་སུམ་ཚོགས་
པ་འདི་སྐད་ཅེས་སྡུད་པ་པོ་ཕུན་སུམ་ཚོགས་པ་ཀུན་དགའ་བོའམ་ཕྱག་ན་རྡོ་རྗེ་བདག་གིས།
བརྒྱུད་ནས་མིན་པར་དངོས་སུ་ཐོས་པའི་དུས་ཕུན་སུམ་ཚོགས་པ་གཅིག་གི་ཚེ་ན། སྟོན་པ་
ཕུན་སུམ་ཚོགས་པ་བདུད་བཞི་བཅོམ་ཞིང་སྐལ་བ་དྲུག་དང་ལྡན་ལ་སྲིད་ཞིའི་མཐའ་ལས་
འདས་པ་དེ་ཉིད། གནས་ཕུན་སུམ་ཚོགས་པ་གཙང་རིས་ཀྱི་འོག་མིན་ལས་གྲོང་ལས་
དགོན་པའི་ཚུལ་དུ་འཕགས་པ་སྟུག་པོ་བཀོད་པའི་འོག་མིན་ལྷའི་རྒྱལ་པོ་དབང་ཕྱུག་ཆེན་
པོའི་ཁང་བཟང་ན་བཞུགས་ཏེ། འཁོར་ཕུན་སུམ་ཚོགས་པ་ས་ལ་གནས་པའི་བྱང་ཆུབ་
སེམས་དཔའ་ཐམས་ཅད་དེ་འབའ་ཞིག་ལ་ཆོས་སྟོན་པ་དང་སྟེ་ཚེ་ནའོ། །
གཉིས་པ་མདོ་དངོས་ཀྱི་དོན་ལ་གསུམ། ནམ་མཁའི་སྙིང་པོས་དྲི་བ་ཞུས་པ། བཅོམ་
127



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྡན་འདས་ཀྱིས་ལན་གསུངས་པ། འཁོར་རྣམས་ཀྱིས་འཛིན་པར་དམ་བཅས་པའོ། །དང་པོ་
ནམ་མཁའི་སྙིང་པོས་དྲི་བ་ཞུས་པ་ནི། བྱང་ཆུབ་སེམས་དཔའ་ནམ་མཁའི་སྙིང་པོས་བཅོམ་
ལྡན་འདས་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་
སེམས་དཔའ་ནམ་འཆི་ག་མའི་སེམས་ཇི་ལྟར་བལྟ་བར་བགྱི་ཞེས་པ་སྟེ། གཞན་དོན་དུ་
བྱང་ཆུབ་ཐོབ་པར་སེམས་ཤིང་རྒྱལ་སྲས་ཀྱི་སྤྱོད་པ་ལ་དཔའ་བོ་ནམ་མཁའ་ལྟ་བུའི་ཆོས་
ཉིད་རྟོགས་པའི་ཡེ་ཤེས་དང་ལྡན་པའི་ནམ་མཁའི་སྙིང་པོས་བཅོམ་ལྡན་འདས་ལ་སྒོ་
གསུམ་གུས་པས་ཕྱག་བཙལ་ནས་ཚིག་འདི་སྐད་ཅེས་སྙན་ལ་གསོལ་ཏོ། །ཚིག་ཇི་ལྟར་ཞེ་
ན། ཀྱེ་བཅོམ་ལྡན་འདས་ཞེས་བོས་ནས། བྱང་ཆུབ་སེམས་དཔའ་དུས་ནམ་ཞིག་འཆི་ག་
མའི་ཚེ་རང་གི་སེམས་ཇི་ལྟར་བལྟ་བར་བགྱི། །ཞེས་སྤྱིར་བསྡུས་ནས་ཞུས་པའོ། །
གཉིས་པ་བཅོམ་ལྡན་འདས་ཀྱིས་ལན་གསུངས་པ་ལ་གསུམ། མདོར་བསྟན་པ།
རྒྱས་པར་བཤད་པ། དོན་བསྡུ་བའོ། །དང་པོ་མདོར་བསྟན་པ་ནི། དེ་ནས་བཅོམ་ལྡན་
འདས་ཀྱིས་བཀའ་བསྩལ་པ། ནམ་མཁའི་སྙིང་པོ། བྱང་ཆུབ་སེམས་དཔའ་ནམ་འཆི་བའི་
ཚེ། འདིའི་ག་ཡེ་ཤེས་བསྒོམ་པར་བྱའོ། །ཞེས་པ་སྟེ། དེ་ནས་བཅོམ་ལྡན་འདས་ཀྱིས་ལན་
དུ་བཀའ་བསྩལ་པ་ནི། ནམ་མཁའི་སྙིང་པོ་ཞེས་བོས་ནས། བྱང་ཆུབ་སེམས་དཔའ་དུས་
ནམ་ཞིག་འཆི་ག་མའི་དུས་ལ་བབ་པའི་ཚེ། འདའ་ག་མའི་ཡེ་ཤེས་བསྒོམ་པར་བྱའོ། །ཞེས་
མིང་གི་སྒོ་ནས་བསྡུས་ཏེ་བསྟན་ཏོ། །དེ་ཡང་འདའ་ག་ཡེ་ཤེས་ནི། མྱ་ངན་ལས་འདས་པ་ལ་
ཁད་ཉེ་བར་བྱེད་པའི་ཡེ་ཤེས་སམ། ཡང་ན་འཆི་ག་ལ་བསྒོམ་པའི་ཡེ་ཤེས་སོ། །ཕྱི་མ་
ལའང་། ཀླུ་སྒྲུབ་ཀྱིས། དེ་བས་སྐྱེས་པ་ཁོ་ན་ནས། །འཆི་བདག་ཁ་ན་གནས་པ་ཡིན། །
ཞེས་གསུངས་པ་ལྟར། སྐྱེས་ཙམ་ནས་འཆི་ག་མར་བྱས་པ་ཞིག་དང་། ཡང་མཛོད་འགྲེལ་
དུ་དྲངས་པ་ལས། ལས་ཀྱིས་འཁོར་བར་ལྕི་གང་དང་། །ཉེ་བ་གང་དང་གོམས་པ་གང་། །
ལ128–



འཕགས་པ་འདའ་ཀ་ཡེ་ཤེས་ཀྱི་མདོ་འགྲེལ་འཇིགས་སེལ་སྐྱེལ་མ།
ཞེས་སོགས་གསུངས་པ་ལྟར། ལས་ལྕི་བ་དང་། འཆི་གར་ཉེ་བ་དང་། གོམས་པ་ཆེ་བ་དང་།
སྔར་བྱས་པ་རྣམས་རིམ་པས་སྨིན་པས། འཆི་གར་དགེ་སེམས་སྟོབས་ལྡན་གལ་ཤིན་ཏུ་ཆེ་
བའི་གནད་ཀྱིས་ཡིན་པར་གསུངས་སོ། །
གཉིས་པ་རྒྱས་པར་བཤད་པ་ལ་བཞི། དངོས་པོ་མེད་པའི་འདུ་ཤེས་བསྒོམ་པ། སྙིང་
རྗེ་ཆེན་པོའི་འདུ་ཤེས་བསྒོམ་པ། ཅི་ལ་ཡང་མ་ཆགས་པའི་འདུ་ཤེས་བསྒོམ་པ། སངས་
རྒྱས་གཞན་ལས་མི་འཚོལ་བའི་འདུ་ཤེས་བསྒོམ་པའོ། །དང་པོ་དངོས་པོ་མེད་པའི་འདུ་ཤེས་
བསྒོམ་པ་ནི། དེ་ལ་འདའ་ག་ཡེ་ཤེས་ནི། ཆོས་ཐམས་ཅད་རང་བཞིན་གྱིས་རྣམ་པར་དག་
པས་ན། དངོས་པོ་མེད་པའི་འདུ་ཤེས་རབ་ཏུ་བསྒོམ་པར་བྱའོ། །ཞེས་པ་སྟེ། དེ་ལ་བསྒོམ་
པར་བྱ་བའི་འདའ་ག་ཡེ་ཤེས་ནི། འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་རང་
རང་གི་གདགས་གཞི་ལ་བརྟེན་ནས་རྟོག་པས་བཏགས་པ་ཙམ་མ་གཏོགས་རང་བཞིན་
གྱིས་གྲུབ་པས་རྣམ་པར་དག་པ་སྟེ་རང་བཞིན་གྱིས་མ་གྲུབ་པས་ན། དོན་དམ་པར་བདེན་
པར་གྲུབ་པའི་དངོས་པོ་རྡུལ་ཙམ་ཡང་མེད་པའི་འདུ་ཤེས་རབ་ཏུ་བསྒོམ་པར་བྱའོ། །ཞེས་
སོ། །
གཉིས་པ་སྙིང་རྗེ་ཆེན་པོའི་འདུ་ཤེས་བསྒོམ་པ་ནི། ཆོས་ཐམས་ཅད་བྱང་ཆུབ་ཀྱི་
སེམས་སུ་འདུས་པས་ན། སྙིང་རྗེ་ཆེན་པོའི་འདུ་ཤེས་རབ་ཏུ་བསྒོམ་པར་བྱའོ། །ཞེས་པ་སྟེ།
དོན་དམ་དུ་བདེན་པར་གྲུབ་པ་མེད་ཀྱང་། མ་བརྟགས་མ་དཔྱད་པའི་ཐ་སྙད་ཙམ་དུ་བྱ་བྱེད་ཀྱི་
རྣམ་གཞག་ཐམས་ཅད་འཐད་པས་ན། ཐེག་ཆེན་གྱི་ཆོས་ཐམས་ཅད་ཀྱི་རྩ་བ་སེམས་ཅན་གྱི་
དོན་དུ་སངས་རྒྱས་ཐོབ་པར་འདོད་པའི་བྱང་ཆུབ་ཀྱི་སེམས་སུ་འདུས་པ་ཡིན་པའི་ཕྱིར་ན།
སེམས་དེ་འབད་པ་ཆེན་པོས་བསྐྱེད་དགོས་ལ། དེ་ཡང་ལྷག་བསམ་འདྲེན་ནུས་ཀྱི་སྙིང་རྗེ་
ཆེན་པོ་ལས་འབྱུང་བས། མར་ཤེས་དྲིན་དྲན་དྲིན་བཟོ་གསུམ་སྔོན་དུ་བཏང་ནས། སེམས་
129



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅན་ཐམས་ཅད་སྡུག་བསྔལ་རྒྱུ་བཅས་དང་བྲལ་བར་འདོད་པའི་སྙིང་རྗེ་ཆེན་པོའི་འདུ་ཤེས་
བསྒོམ་པར་བྱའོ། །ཞེས་སོ། །
གསུམ་པ་ཅི་ལ་ཡང་མ་ཆགས་པའི་འདུ་ཤེས་བསྒོམ་པ་ནི། ཆོས་ཐམས་ཅད་རང་
བཞན་གྱིས་མི་དམིགས་ཤིང་འོད་གསལ་བས་ན། དངོས་པོ་ཅི་ལ་ཡང་མ་ཆགས་པའི་འདུ་ཤེས་
རབ་ཏུ་བསྒོམ་པར་བྱའོ། །ཞེས་པ་སྟེ། དོན་དམ་པར་རང་གི་སེམས་ཀྱིས་མཚོན་པའི་ཆོས་
ཐམས་ཅད་རང་བཞིན་གྱིས་མི་དམིགས་ཤིང་འོད་གསལ་བ་སྟེ་སྟོང་པ་ཉིད་ཡིན་པ་དང་།
ཀུན་རྫོབ་ཏུ་འདུས་བྱས་ཐམས་ཅད་སྐད་ཅིག་གིས་འཇིག་པས་མི་རྟག་པ་དང་། ཟག་བཅས་
ཐམས་ཅད་སྡུག་བསྔལ་སྐྱེད་པའི་རང་བཞིན་ཅན་ཡིན་པས་ན། གནས་ལུས་ལོངས་སྤྱོད་
སོགས་ཟག་བཅས་ཀྱི་དངོས་པོ་ཅི་ལ་ཡང་མ་ཆགས་པའི་ངེས་འབྱུང་སྐྱོ་ཤས་ཀྱི་འདུ་ཤེས་
རབ་ཏུ་བསྒོམ་པར་བྱའོ། །ཞེས་སོ། །
འོད་གསལ་བ་ལ་སེམས་གསལ་རིག་གི་ཆ་ལ་འོད་གསལ་དུ་བཞག་པ་དང་
། བདེན་
སྟོང་གི་ཆ་ལ་འོད་གསལ་དུ་བཞག་པ་གཉིས་ཡོད་ཀྱང་འདིར་ཕྱི་མ་ཡིན་གསུངས། བཞི་པ་
སངས་རྒྱས་གཞན་ལས་མི་འཚོལ་བའི་འདུ་ཤེས་བསྒོམ་པ་ནི། སེམས་རྟོགས་ན་སངས་
རྒྱས་ཡིན་པས་ན། སངས་རྒྱས་གཞན་དུ་མི་བཙལ་བའི་འདུ་ཤེས་རབ་ཏུ་བསྒོམ་པར་བྱའོ། །
ཞེས་པ་སྟེ། དེ་ལྟར་ངེས་འབྱུང་སྙིང་རྗེ་སེམས་བསྐྱེད་སོགས་ཐབས་དང་། སེམས་ཀྱི་རང་
བཞིན་བདེན་སྟོང་མངོན་སུམ་དུ་རྟོགས་པའི་ཤེས་རབ་ཟུང་འབྲེལ་དུ་བསྒོམས་པས་སྒྲིབ་
གཉིས་ལས་གྲོལ་བ་ན་སངས་རྒྱས་ཀྱི་ཡེ་ཤེས་ཆོས་སྐུ་འཐོབ་པ་ཡིན་པས་ན། སངས་རྒྱས་
རང་ལས་རྒྱུད་གཞན་དུ་མི་བཙལ་བར། རང་གི་སེམས་རྒྱུད་ཀྱི་དྲི་མ་སྦྱང་བའི་ཕྱིར་དུ་
ཐབས་ཤེས་ཟུང་འབྲེལ་གྱི་ལམ་ལ་སློབ་པའི་འདུ་ཤེས་རབ་ཏུ་སྤྲོ་བས་བསྒོམ་པར་བྱའོ། །
ཞེས་སོ། །དེ་ཡང་སེམས་ཅན་ཐམས་ཅད་ཀྱི་རྒྱུད་ལ། ངེས་ལེགས་ཀྱི་འཕྲིན་ལས་འཇུག་
ལ130ལ



འཕགས་པ་འདའ་ཀ་ཡེ་ཤེས་ཀྱི་མདོ་འགྲེལ་འཇིགས་སེལ་སྐྱེལ་མ།
རུང་གི་ཆ་དང་། སེམས་ཀྱི་ཆོས་ཉིད་ཀྱི་ཆ་དང་། སྐུ་གསུམ་གྱི་ཉེར་ལེན་ས་བོན་གྱི་ཆ་སྟེ་
གསུམ་ཡོད་ཅིང་། དེ་གསུམ་ག་ལ་བདེ་གཤེགས་སྙིང་པོའི་སྒྲ་འཇུག་པར་གསུངས།
གསུམ་པ་དོན་བསྡུ་པ་ནི། བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་
བསྩལ་པ། ཆོས་རྣམས་རང་བཞིན་རྣམ་དག་པས། །དངོས་པོ་མེད་པའི་འདུ་ཤེས་བསྒོམ། །
བྱང་ཆུབ་སེམས་དང་རབ་ལྡན་པས། །སྙིང་རྗེ་ཆེན་པོའི་འདུ་ཤེས་བསྒོམ། །རང་བཞིན་མི་
དམིགས་འོད་གསལ་བས། །དངོས་པོ་ཅི་ལའང་མི་ཆགས་བསྒོམ། །སེམས་ནི་སངས་རྒྱས་
འབྱུང་བའི་རྒྱུ། །སངས་རྒྱས་གཞན་དུ་མ་འཚོལ་ཅིག །ཅེས་པ་སྟེ། དེ་ལྟར་བཅོམ་ལྡན་
འདས་ཀྱིས་འདའ་ག་ཡེ་ཤེས་ཚིག་ལྷུག་ཏུ་རྒྱས་པར་གསུངས་ནས་སླར་ཡང་མདོར་བསྡུས་
ཚིགས་སུ་བཅད་དེ་བཀའ་བསྩལ་བ་ནི། དོན་དམ་པར་འཁོར་འདས་ཀྱི་ཆོས་རྣམས་རང་
བཞིན་གྱིས་རྣམ་པར་དག་པ་ཡིན་པས་ན། བདེན་གྲུབ་ཀྱི་དངོས་པོ་རྡུལ་ཙམ་ཡང་མེད་
པའི་འདུ་ཤེས་བསྒོམ་པར་བྱའོ། །སངས་རྒྱས་ཐོབ་པ་ལ་བྱང་ཆུབ་ཀྱི་སེམས་དང་རབ་ཏུ་
ལྡན་དགོས་པས་ན། དེའི་རྩ་བ་སེམས་ཅན་ཐམས་ཅད་སྡུག་བསྔལ་ལས་སྒྲོལ་འདོད་ཀྱི་
སྙིང་རྗེ་ཆེན་པོའི་འདུ་ཤེས་བསྒོམ་པར་བྱའོ། །ཆོས་ཐམས་ཅད་རིགས་པས་དཔྱད་ན་རང་
བཞིན་གྱིས་གྲུབ་པ་ཅུང་ཟད་ཀྱང་མ་དམིགས་པའི་འོད་གསལ་བ་སྟོང་པ་ཉིད་ཡིན་པས་ན།
རྨི་ལམ་གྱི་རྟ་གླང་ལྟ་བུའི་ཟག་བཅས་ཀྱི་དངོས་པོ་ཅི་ལའང་མ་ཆགས་པའི་འདུ་ཤེས་བསྒོམ་
པར་བྱའོ། །རང་གི་སེམས་ནི་འབྲས་བུ་སངས་རྒྱས་གང་ལས་འབྱུང་བའི་རྒྱུ་ཡིན་པས་ན།
འབྲས་བུ་སངས་རྒྱས་འབྱུང་བའི་རྒྱུ་རང་གི་སེམས་ལས་གཞན་དུ་མ་འཚོལ་ཅིག །ཅེས་སོ། །
གསུམ་པ་འཁོར་རྣམས་ཀྱིས་འཛིན་པར་དམ་བཅས་པ་ནི། བཅོམ་ལྡན་འདས་ཀྱིས་
དེ་སྐད་ཅེས་བཀའ་བསྩལ་བ་དང་། བྱང་ཆུབ་སེམས་དཔའ་ནམ་མཁའི་སྙིང་པོ་ལ་སོགས་
པའི་འཁོར་ཐམ་
ར་ཐམས་ཅད་རབ་ཏུ་དགའ་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་
~131ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་བསྟོད་དོ། །ཞེས་པ་སྟེ། བཅོམ་ལྡན་འདས་ཀྱིས་སྔར་བཤད་པ་དེ་སྐད་ཅེས་ཚིག་ལྷུག་
པ་དང་བཅད་པའི་སྒོ་ནས་བཀའ་བསྩལ་པ་དང་། བྱང་ཆུབ་སེམས་དཔའ་ནམ་མཁའི་སྙིང་
པོ་ལ་སོགས་པའི་འཁོར་ཕུན་སུམ་ཚོགས་པ་ཐམས་ཅད་དྲི་བ་ཞུས་པའི་ལན་གསུང་རབ་ཀྱི་
སྙིང་པོ་བསྡུས་ནས་བསྟན་པས་ཐེ་ཚོམ་ཆོད་ཅིང་རབ་ཏུ་དགའ་སྟེ། བཅོམ་ལྡན་འདས་ཀྱིས་
པོ་ལྟར་གསུངས་པ་ལ་མངོན་པར་བསྟོད་པ་སྟེ། བཤད་སྒྲུབ་ཀྱི་སྒོ་ནས་འཛིན་པར་དམ་
བཅའོ། །ཞེས་པའོ། །
བཞི་པ་མཇུག་གི་དོན་ནི། འཕགས་པ་འདའ་ག་ཡེ་ཤེས་ཞེས་བྱ་བ་ཐེག་པ་ཆེན་
པོའི་མདོ་རྫོགས་སོ། །ཞེས་པ་སྟེ། དོན་གོང་དུ་བསྟན་ཟིན་ཅིང་འགྱུར་བྱང་གསལ་བར་
མི་སྣང་ངོ་།
སྨྲས་པ། རྒྱལ་བས་གསུངས་པའི་མདོ་ཡི་དོན། །འཕགས་བོད་མཁས་པས་བཀྲལ་
བ་བཞིན། །རྒྱས་བསྡུས་འཚམ་ཞིང་གོ་སླ་བར། ། དགེ་བྱེད་ཆུ་ཟླའི་ཡར་ཚེས་ལ། །དབེན་
གནས་དངུལ་ཆུའི་རི་ཕུག་ཏུ། །ན་ཚོད་མཐོ་ཡང་བློ་དམའ་བའི། །དགེ་སློང་དྷརྨའི་མིང་ཅན་
གྱིས། །དཀར་འཇམ་ཤོག་བུའི་ངོས་སུ་བྲིས། །དགེ་བས་འཇིག་རྟེན་ཕ་རོལ་ཏུ།སྐྱེས་ཆེན་
འདེགས་པའི་དུས་ཀྱི་ཚེ། །ཐབས་ཤེས་ལམ་བཟང་མངོན་གྱུར་ཏེ། །མཁའ་སྤྱོད་ཞིང་དུ་ཕྱིན་
གྱུར་ཅིག །མངྒ་ལཾ།། །།
ལ132ལ



༄༅། །བྱང་ཆུབ་སེམས་དཔའི་ལྟུང་བ་བཤགས་པ་ཞེས་བྱ་བ་བཞུགས་སོ། །
སྟོན་པ་ཤཱཀྱ་ཐུབ་པ།
བྱང་ཆུབ་སེམས་དཔའི་ལྟུང་བ་བཤགས་པ། བདག་མིང་འདི་ཞེས་བགྱི་བ། སངས་
རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །རྡོ་རྗེའི་སྙིང་པོས་རབ་ཏུ་འཇོམས་པ་ལ་ཕྱག་འཚལ་
ལོ། །རིན་ཆེན་འོད་འཕྲོ་ལ་ཕྱག་འཚལ་ལོ། །ཀླུ་དབང་གི་རྒྱལ་པོ་ལ་ཕྱག་འཚལ་ལོ། །དཔའ་
བོའི་སྡེ་ལ་ཕྱག་འཚལ་ལོ། །དཔལ་དགྱེས་ལ་ཕྱག་འཚལ་ལོ། །རིན་ཆེན་མེ་ལ་ཕྱག་
འཚལ་ལོ། །རིན་ཆེན་ཟླ་འོད་ལ་ཕྱག་འཚལ་ལོ། །མཐོང་བ་དོན་ཡོད་ལ་ཕྱག་འཚལ་ལོ། །
རིན་ཆེན་ཟླ་བ་ལ་ཕྱག་འཚལ་ལོ། །དྲི་མ་མེད་པ་ལ་ཕྱག་འཚལ་ལོ། །དཔལ་སྦྱིན་ལ་ཕྱག་
འཚལ་ལོ། །ཚངས་པ་ལ་ཕྱག་འཚལ་ལོ། །ཚངས་པས་བྱིན་ལ་ཕྱག་འཚལ་ལོ། །ཆུ་ལྷ་ལ་
ཕྱག་འཚལ་ལོ། །ཆུ་ལྷའི་ལྷ་ལ་ཕྱག་འཚལ་ལོ། །དཔལ་བཟང་ལ་ཕྱག་འཚལ་ལོ། །ཙན་
དན་དཔལ་ལ་ཕྱག་འཚལ་ལོ། །གཟི་བརྗིད་མཐའ་ཡས་ལ་ཕྱག་འཚལ་ལོ། །འོད་དཔལ་
ལ་ཕྱག་འཚལ་ལོ། །མྱ་ངན་མེད་པའི་དཔལ་ལ་ཕྱག་འཚལ་ལོ། །སྲེད་མེད་ཀྱི་བུ་ལ་ཕྱག་
མ 133



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཚལ་ལོ། །མེ་ཏོག་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པའི་འོད་ཟེར་
རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ། །དེ་བཞིན་གཤེགས་པ་
པདྨའི་འོད་ཟེར་རྣམ་པར་རོལ་པ་མངོན་པར་མཁྱེན་པ་ལ་ཕྱག་འཚལ་ལོ། །ནོར་དཔལ་ལ་
ཕྱག་འཚལ་ལོ། །དྲན་པའི་དཔལ་ལ་ཕྱག་འཚལ་ལོ། །མཚན་དཔལ་ཤིན་ཏུ་ཡོངས་བསྒྲགས་
ལ་ཕྱག་འཚལ་ལོ། །དབང་པོའི་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །ཤིན་ཏུ་
རྣམ་པར་གནོན་པའི་དཔལ་ལ་ཕྱག་འཚལ་ལོ། །གཡུལ་ལས་ཤིན་ཏུ་རྣམ་པར་རྒྱལ་བ་ལ་
ཕྱག་འཚལ་ལོ། །རྣམ་པར་གནོན་པས་གཤེགས་པའི་དཔལ་ལ་ཕྱག་འཚལ་ལོ། །ཀུན་
ནས་སྣང་བ་བཀོད་པའི་དཔལ་ལ་ཕྱག་འཚལ་ལོ། །རིན་ཆེན་པད་མོས་རྣམ་པར་གནོན་པ་
ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རིན་པོ་ཆེ་དང་པདྨའི་གདན་ལ་རབ་ཏུ་བཞུགས་པ་རི་དབང་གི་རྒྱལ་པོ་ལ་ཕྱག་འཚལ་
ལོ། །
དེ་དག་ལ་སོགས་ཏེ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་
བཞུགས་ཏེ་འཚོ་ཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་
ལ་དགོངས་སུ་གསོལ། བདག་གིས་སྐྱེ་བ་འདི་དང་སྐྱེ་བ་ཐོག་མ་དང་ཐ་མ་མ་མཆིས་པ་
ནས་འཁོར་བ་ན་འཁོར་བའི་སྐྱེ་གནས་ཐམས་ཅད་དུ་སྡིག་པའི་ལས་བགྱིས་པ་དང་།
བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བའམ། མཆོད་རྟེན་གྱི་དཀོར་རམ།
དགེ་འདུན་གྱི་དཀོར་རམ། ཕྱོགས་བཅུའི་དགེ་འདུན་གྱི་དཀོར་ཕྲོགས་པ་དང་། འཕྲོག་ཏུ་
བཅུག་པ་དང་། འཕྲོག་པ་ལ་རྗེས་སུ་ཡི་རང་བའམ། མཚམས་མ་མཆིས་པ་ལྔའི་ལས་
བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བའམ། མི་དགེ་བ་
ལ134ལ



བྱང་ཆུབ་སེམས་དཔའི་ལྟུང་བ་བཤགས་པ།
བཅུའི་ལས་ཀྱི་ལམ་ཡང་དག་པར་བླང་བ་ལ་ཞུགས་པ་དང་། འཇུག་ཏུ་སྩལ་བ་དང་།
འཇུག་པ་ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་བསྒྲིབས་ནས། བདག་སེམས་
ཅན་དམྱལ་བར་མཆི་བའམ། དུད་འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་
མཆི་བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་སུ་
སྐྱེ་བའམ། དབང་པོ་མ་ཚང་བར་འགྱུར་བའམ། ལྟ་བ་ལོག་པར་འཛིན་པར་འགྱུར་བའམ།
སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་སྒྲིབ་པ་གང་ལགས་
པ་དེ་དག་ཐམས་ཅད་སངས་རྒྱས་བཅོམ་ལྡན་འདིས་ཡེ་ཤེས་སུ་གྱུར་པ། སྤྱན་དུ་གྱུར་པ།
དཔང་དུ་གྱུར་པ། ཚད་མར་གྱུར་པ། མཁྱེན་པ་གཟིགས་པ་དེ་དག་གི་སྤྱན་སྔར་མཐོལ་ལོ་
བཤགས་སོ། །མི་འཆབ་བོ། །མི་སྦེད་དོ། །སླན་ཆད་ཀྱང་གཅོད་ཅིང་སྡོམ་པར་བགྱི་
ལགས་སོ། །
སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་
གི་སྐྱེ་བ་འདི་དང་། སྐྱེ་བ་ཐོག་མ་དང་ཐ་མ་མ་མཆིས་པ་ནས། འཁོར་བ་ན་འཁོར་བའི་སྐྱེ་གནས་
གཞན་དག་ཏུ་སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་སྩལ་བའི་
དགེ་བའི་རྩ་བ་གང་ལགས་པ་དང་། བདག་གིས་ཚུལ་ཁྲིམས་བསྲུངས་བའི་དགེ་བའི་རྩ་བ་
གང་ལགས་པ་དང་། བདག་གིས་ཚངས་པར་སྤྱོད་པའི་དགེ་བའི་རྩ་བ་གང་ལགས་པ་དང་།
བདག་གིས་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་གང་ལགས་པ་དང་།
བདག་གིས་བྱང་ཆུབ་ཀྱི་མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་དང་། བདག་
གིས་བླ་ན་མེད་པའི་ཡེ་ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་ཅད་གཅིག་ཏུ་བསྡུས་
ཤིང་བཟླུམས་ཏེ། བསྡོམས་ནས་བླ་ན་མ་མཆིས་པ། གོང་ན་མ་མཆིས་པ། གོང་མའི་གོང་མ། བླ་
མའི་བླ་མར་ཡོངས་སུ་བསྔོ་བས་བླ་ན་མེད་པ་ཡང་དག་རྫོགས་པའི་བྱང་ཆུབ་ཏུ་ཡོངས་སུ་བསྔོ་
ལ 135



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་
པ་དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་ ་
འགྱུར་བ་དང་། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་
ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་
པ་ཐམས་ཅད་ནི་སོ་སོར་བཤགས་སོ། །བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ༌། །
སངས་རྒྱས་ཐམས་ཅད་ལ་ནི་བསྐུལ་ཞིང་གསོལ་བ་འདེབས་སོ། །བདག་གིས་བླ་ན་མེད་པའི་
ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག །མི་མཆོག་རྒྱལ་བ་གང་དག་ད་ལྟར་བཞུགས་པ་
དང་། །གང་
དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་
མཚོ་འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་བར་མཆིའོ། །འཕགས་པ་ཕུང་པོ་
གསུམ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།
ལ 136ལ



༄༅། །ལྟུང་བ་བཤགས་པའི་ཆོ་ག
དེ་བ་ཤཱནྟི།
རྒྱ་གར་སྐད་དུ། ཨཱ་པཏྟི་དེ་ཤ་ན་བི་དྷི། བོད་སྐད་དུ། ལྟུང་བ་བཤགས་པའི་ཆོ་ག། །
ཐམས་ཅད་མཁྱེན་པ་ལ་ཕྱག་འཚལ་ལོ། །དགེ་འདུན་བཙུན་པ་རྣམས་དགོངས་སུ་གསོལ།
བདག་དགེ་སློང་མིང་འདི་ཞེས་བགྱི་བ་བྱིས་པ་ཉིད་དང་། མི་ཤེས་པ་ཉིད་ཀྱིས་འདོད་ཆགས་
དང༌། ཞེ་སྡང་དང་། གཏི་མུག་དང་། ཕྲག་དོག་དང་། སེར་སྣའི་དབང་གིས། ལུས་མ་
བསྒོམས་པ་དང་། ཚུལ་ཁྲིམས་མ་བསྒོམས་པ་དང་། ཤེས་རབ་མ་བསྒོམས་པ་དང་། དྲན་
པ་ཉམས་པ་ཉིད་ཀྱིས། ལུས་དང་ངག་དང་ཡིད་ཀྱིས་དགེ་སློང་དང་རྗེས་སུ་མཐུན་པ་མ་
ལགས་པ་བགྱིས་པ་དང་། བགྱིད་དུ་སྩལ་བ་དང་། གཞན་བགྱིད་པ་ལ་རྗེས་སུ་ཡི་རང་བ་
དེ་དག་ཐམས་ཅད། དགེ་འདུན་བཙུན་པ་རྣམས་ལ་བཟོད་པར་གསོལ་གྱིས་བཟོད་པར་
མཛད་དུ་གསོལ། ཁྱེད་ལ་ཇི་ལྟར་བཟོད་པར་གསོལ་བ་དེ་བཞིན་དུ་མཁན་པོ་དང་། སློབ་
དཔོན་དང་། ལྷན་ཅིག་སྐྱེས་པ་དང་། ཆོས་དང་ལྟ་བ་མཐུན་པ་དང་། རྟག་ཏུ་རྗེས་སུ་འབྲང་
བ་དང་། གཙུག་ལག་ཁང་དང་བྲང་ཁང་ན་གཉུག་མར་གནས་པའི་ལྷ་དང་། ལམ་དང་ཉེ་
བའི་ལམ་ནི་གཉུག་མར་གནས་པའི་ལྷ་དང་། བསྟན་པ་འདི་ལ་མངོན་པར་དགའ་བའི་ལྷ་
ལ137ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང༌། གཞན་གྱི་བསྟན་པ་ལ་མངོན་པར་དགའ་བའི་ལྷ་དང་། ཕ་དང་། མ་དང་། གཏོང་བ་
པོ་དང་། སྦྱིན་བདག་དང་། ཇི་སྲིད་སྲིད་པའི་རྩེ་མོའི་བར་གྱི་སེམས་ཅན་ཏེ། འཕྲོག་མའི་
བུ་ལྔ་བརྒྱ་འཁོར་དང་བཅས་པ་དང་། ནག་པོ་ཆེན་པོ་ལ་སོགས་པ་ཕྱོགས་བཅུའི་འཇིག་
རྟེན་ན་གནས་པའི་སེམས་ཅན་ཐམས་ཅད་ལ་ནོངས་པ་བགྱིས་པ་གང་ལགས་པ་དེ་བདག་
གི་ཚུལ་ཁྲིམས་ཀྱི་ཕུང་པོ་ལ་སོགས་པ་ཡོངས་སུ་རྫོགས་པར་བགྱི་བའི་སླད་དུ་བཟོད་པར་
གསོལ་གྱིས་བཟོད་པར་མཛད་དུ་གསོལ། དེ་བཞིན་དུ་ལན་གཉིས་ལན་གསུམ་དུ་བཟླས།
ཐབས་ཡིན་ནོ། །ལེགས་སོ། །
དགེ་འདུན་བཙུན་པ་རྣམས་དགོངས་སུ་གསོལ། བདག་དགེ་སློང་མིང་འདི་ཞེས་
བགྱི་བས་ལྟུང་བ་རིགས་ལྔ་པོ་དག་ལ། ལུས་དང་ངག་དང་ཡིད་ཀྱིས་སྦྱོར་བ་དང་། དངོས་
གཞི་དང་མཇུག་རྣམས་སུ། འདོད་ཆགས་ཀྱིས་ཀུན་ནས་བསླང་བ་དང་། ཞེ་སྡང་གིས་ཀུན་
ནས་བསླང་བ་དང་། གཏི་མུག་གིས་ཀུན་ནས་བསླང་བ་དང་། ཆད་པས་ཀུན་ནས་བསླང་བ་
དང༌། སྐྱེད་ཀྱིས་ཀུན་ནས་བསླང་བ་དང་། དེའི་ཚན་དུ་གཏོགས་པ་དང་། དེའི་སྡེར་
གཏོགས་པ་དང་། དེའི་རིགས་སུ་གཏོགས་པ་དང་། དེའི་མཚན་ཉིད་དང་། དེའི་ངོ་བོ་ཉིད་
དང་། ནང་དུ་བཙོས་པ་དང་། ནང་དུ་ཞག་ལོན་པ་དང་། ཆེད་དུ་བྱས་པ་དང་། བཏང་ནས་
ཟ་བ་དང་། ཁམ་འཕྲོར་བཅད་པ་དང་། ཁ་བཀང་ནས་སྨྲ་བ་དང་། ལག་ཉར་བླངས་པ་
དང༌། བྱིན་ལེན་མ་བྱས་པ་དང་། གསོག་འཇོག་བྱས་པ་དང་། དུས་མ་ཡིན་པའི་ཟས་ཏེ།
མདོར་ན་ཕས་ཕམ་པའི་ཆོས་བཞི་དང་། དེས་ཀུན་ནས་བསླང་བའི་ལྟུང་བ་སྦོམ་པོ་སྦྱོར་བ་
དང་དངོས་གཞི་དང་། མཇུག་གིས་བསྡུས་པ་དང་། དགེ་འདུན་ལྷག་མའི་ཆོས་བཅུ་གསུམ་
དང་། དེས་ཀུན་ནས་བསླང་བའི་ཉེས་པ་སྦོམ་པོ་སྦྱོར་བ་དང་། དངོས་གཞི་དང་། མཇུག་
དང༌། སྤང་བའི་ལྟུང་བྱེད་ཀྱི་ཆོས་སུམ་ཅུ་དང་། དེས་ཀུན་ནས་བསླང་བའི་ཉེས་པ་སྦྱོར་བ་
ལ138



ལྟུང་བ་བཤགས་པའི་ཆོ་ག
དང་། དངོས་གཞི་དང་། མཇུག་དང་། ལྟུང་བྱེད་ཀྱི་ཆོས་བཅུ་དགུ་དང་། དེས་ཀུན་ནས་
བསླང་བའི་ཉེས་པ་སྦྱོར་བ་དང་། དངོས་གཞི་དང་། མཇུག་དང་། སོ་སོར་བཤགས་པར་བྱ་
བའི་ཆོས་བཞི་དང་། དེས་ཀུན་ནས་བསླང་བའི་ཉེས་པ་སྦྱོར་བ་དང་། དངོས་གཞི་དང་།
མཇུག་དང་
། བསླབ་པར་བྱ་བའི་ཆོས་བརྒྱ་རྩ་མང་པོ་དང་། དེས་ཀུན་ནས་བསླང་བའི་
ཉེས་པ་སྦྱོར་བ་དང་། དངོས་གཞི་དང་། མཇུག་དང་། རྩོད་པ་ཉེ་བར་ཞི་བར་བྱ་བའི་ཆོས་
བདུན་དང་། དེས་ཀུན་ནས་བསླང་བའི་ཉེས་པ་སྦྱོར་བ་དང་། དངོས་གཞི་དང་། མཇུག་སྟེ།
དེ་དག་དང་། གཞན་ཡང་གང་སངས་རྒྱས་ཀྱིས་བཅས་པའི་བསླབ་པ་དང་འགལ་བ་དང་།
དགེ་འདུན་གྱིས་བཅས་པའི་ནང་ཁྲིམས་དྲལ་བ་དང་། གོས་པ་དང་། གོས་པར་བགྱིས་པ་
དེ་དག་ཐམས་ཅད་བདག་གི་ཚུལ་ཁྲིམས་ཀྱི་ཕུང་པོ་ལ་སོགས་པ་ཡོངས་སུ་རྫོགས་པར་
བགྱི་བའི་སླད་དུ། དགེ་འདུན་གྱི་སྤྱན་སྔར་མི་འཆབ་པའི་སེམས་ཀྱིས་མཐོལ་ལོ་བཤགས་
སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་
མ་བཤགས་ན་དེ་ལྟར་མི་འགྱུར་ལགས་སོ། །
དེ་བཞིན་དུ་ལན་གཉིས་ལན་གསུམ་དུ་བཟླས། ལྟུང་བ་དེ་དག་ལ་ལྟུང་བར་མཐོང་
ངམ། ཁ་ཅིག་ལ་ཁུམས་ལགས། ཕྱིན་ཆད་ཤིན་ཏུ་ལེགས་པར་སྡོམ་མམ། ཆོས་ཇི་ལྟ་བ་
དང་འདུལ་བ་ཇི་ལྟ་བ་དང་སྟོན་པའི་བསྟན་པ་ཇི་ལྟ་བ་བཞིན་དུ་ལེགས་པར་སྡོམ་ལགས་
ཀྱིས། ཡང་འདི་ལྟར་ཤེས་བཞིན་དུ་ཕྱིན་ཆད་མི་བགྱིད་ལགས་སོ་ཞེས་དང་། ཐོབས་ཡིན་
ནོ། །ལེགས་སོ། །ལྟུང་བ་བཤགས་པའི་ཆོ་ག་ཐམས་ཅད་ཡོད་པར་སྨྲ་བའི་པཎྜི་ཏ་དེ་བ་
ཤཱནྟིས་མཛད་པ་རྫོགས་སོ།། །།
རྒྱ་གར་གྱི་མཁན་པོ་དཱི་པཾ་ཀ་ར་ཤྲཱི་ཛྙཱ་ན་དང་། བོད་ཀྱི་ལོ་ཙཱ་བ་དགེ་སློང་ཚུལ་ཁྲིམས་
རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པ།། །།
~139



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ལྟུང་བ་བཤགས་པའི་ཆོ་ག །
མར་མེ་མཛད་ཡེ་ཤེས།
རྒྱ་གར་སྐད་དུ། ཨཱ་པཏྟི་དེ་ཤ་ན་བི་དྷི། བོད་སྐད་དུ། ལྟུང་བ་བཤགས་པའི་ཆོ་ག །
སངས་རྒྱས་ལ་ཕྱག་འཚལ་ལོ། །བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ། བཙུན་པ་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་འཁོར་བ་
ཐོག་མ་མ་མཆིས་པ་ནས་ཐ་མ་ད་ལྟ་ལ་ཐུག་གི་བར་དུ་འདོད་ཆགས་དང་ཞེ་སྡང་དང་གཏི་
མུག་གི་དབང་གིས་ལུས་དང་ངག་དང་ཡིད་ཀྱི་སྒོ་ནས་མི་དགེ་བ་བཅུ་བགྱིས་པ་དང་།
མཚམས་མེད་པ་ལྔ་དང༌། དེ་དང་ཉེ་བ་ལྔ་དང་། སོ་སོར་ཐར་པའི་སྡོམ་པ་དང་འགལ་བ་
དང༌། བྱང་ཆུབ་སེམས་དཔའི་བསླབ་པ་དང་འགལ་བ་དང་། གསང་སྔགས་ཀྱི་དམ་ཚིག་
དང་འགལ་བ་ལ་སོགས་པ་མདོར་ན་མཐོ་རིས་དང་ཐར་པའི་གེགས་སུ་གྱུར་ཅིང་། འཁོར་
བ་དང་ངན་སོང་གི་རྒྱུར་གྱུར་པའི་ཉེས་ལྟུང་གི་ཚོགས་ཅི་མཆིས་པ་དེ་དག་ཐམས་ཅད་བླ་མ་
རྡོ་རྗེ་འཛིན་པ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང་། བཙུན་པའི་སྤྱན་སྔར་མཐོལ་ལོ་བཤགས་སོ། །མི་འཆབ་བོ། །
ལ140ལ



ལྟུང་བ་བཤགས་པའི་ཆོ་ག་
མཐོལ་ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་
བཤགས་ན་དེ་ལྟར་མི་འགྱུར་བ་ལགས་སོ་ཞེས་ལན་གསུམ་བརྗོད་དོ། །དེ་ནས་མཐོང་
སྡོམ་དྲིས་ལ་ཐབས་ཡིན་ནོ། །ལེགས་སོ་ཞེས་བརྗོད་དོ། །
དང་པོར་སྦྱོར་བའི་ཆོ་ག་ནི། བདག་མིང་འདི་ཞེས་བགྱི་བ་ལ་འཁོར་བ་ཐོག་མ་མེད་
པ་ནས་ཀྱི་ཉོན་མོངས་པ་མང་བའམ། བག་མེད་པ་ལ་སོགས་པའི་སྟོབས་ཀྱིས་ཉེས་ལྟུང་གི་
ཚོགས་མང་པོ་བདོག་སྟེ་མཆི་བས། དེ་དག་དགེ་འདུན་གྱི་སྤྱན་སྔར་བཤགས་པར་འཚལ་
བས་ཐུགས་ཀྱིས་གཟུང་འཚལ་ཞེས་པ་དང་མཇུག་ལྟུང་བ་ལས་བསླང་བ་ཤིན་ཏུ་བཀའ་དྲིན་
ཆེ་ལགས་ཞེས་པ་དང་། ཆོས་བཞིན་དུ་མཛད་པ་རྗེས་སུ་ཡི་རང་ཞེས་བརྗོད་པར་བྱའོ། །ལྟུང་བ་
བཤགས་པའི་ཆོ་ག་སློབ་དཔོན་དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ།། །།
རྒྱ་གར་གྱི་མཁན་པོ་དེ་ཉིད་དང་། བོད་ཀྱི་ལོ་ཙཱ་བ་དགེ་སློང་ཚུལ་ཁྲིམས་རྒྱལ་བས་
བསྒྱུར་ཅིང་ཞུས་ཏེ་གཏན་ལ་ཕབ་པ།། །།
༤141



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
འཕགས་པ་ཀླུ་སྒྲུབ།
རྒྱ་གར་སྐད་དུ། བོ་དྷི་པཏྟི་དེ་ཤ་ན་བྲྀཏྟི། བོད་སྐད་དུ། བྱང་ཆུབ་ཀྱི་ལྟུང་བ་བཤགས་
པའི་འགྲེལ་པ། འཕགས་པ་འཇམ་དཔལ་ལ་ཕྱག་འཚལ་ལོ། །བཅོམ་ལྡན་འདས་ཤཱཀྱ་ཐུབ་
པ་ལ་ཕྱག་འཚལ་ལོ། །བདེ་གཤེགས་གང་ཞིག་མི་རྟོག་ཐུགས་ཆུད་རྟོག་མེད་ཐམས་ཅད་
མཁྱེན། །ཐུགས་རྗེ་ཆེན་པོས་འགྲོ་དོན་མཛད་པའི་གོ་ཏམ་ཕྱག་འཚལ་ནས། །བྱང་ཆུབ་
སེམས་དཔའི་ལྟུང་བ་དག་བྱེད་བྱང་ཆུབ་ལྟུང་བཤགས་ནི། །སེམས་ཅན་ཀུན་ལ་ཕན་ཕྱིར་
ལུང་དང་མན་ངག་གིས་བཤད་བྱ། །
རྣམ་པ་ཐམས་ཅད་མཁྱེན་པའི་སངས་རྒྱས་བཅོམ་ལྡན་འདས་སྐུ་གསུམ་དང་ལྡན་
པའི་སངས་རྒྱས་ཤཱཀྱ་ཐུབ་པས་སེམས་ཅན་ཐམས་ཅད་ཀྱི་དོན་དུ་དམ་པའི་ཆོས་མང་པོ་
གསུངས་པ་ཐམས་ཅད་བསྡུས་པ་ནི་ལུང་གི་ཆོས་གསུང་རབ་ཡན་ལག་བཅུ་གཉིས་སུ་འདུས་
ཏེ། དེའི་ནང་ནས་མདོའི་སྡེ་ཞེས་བྱ་བར་འདིར་འགྱུར་ལ། བཅུ་གཉིས་པོ་ཡང་བསྡུས་པས་སྡེ་
སྣོད་གསུམ་སྟེ། དེ་ལས་འདི་ནི་མདོ་སྡེ་ཞེས་བྱ་བར་ཡང་འགྱུར་ལ༑ གཙོར་ནི་ཐེག་པ་ཆེན་
པོའི་འདུལ་བ་ཡིན་ཏེ། གཞི་དང་ཡན་ལག་གཉིས་ཀ་སྟོན་པའི་ཕྱིར་རོ། །དེ་ལ་སྔོན་བྱུང་ནི་
ལ 142ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
བྱང་ཆུབ་སེམས་དཔའ་ལྟད་མོ་ཅན་ལ་སོགས་པ་ལས་དང་པོ་པ་སོ་ལྔས་རྒྱལ་པོའི་ཁབ་ཏུ་
བསོད་སྙོམས་ལ་བྱོན་པས་ཆང་འཚོང་མའི་བུ་འོག་ཏུ་ཤི་བའི་ལྟུང་བ་བཤགས་པའི་དོན་དུ་
འཕགས་པ་ཉེ་བ་འཁོར་ལ་བསྐུར་ཏེ་བཅོམ་ལྡན་འདས་ཀྱིས་གསུངས་པའོ། །རྗེས་སུ་འཇུག་
པ་ནི་བྱང་ཆུབ་སེམས་དཔའི་རིགས་ཅན་གྱི་ལམ་གྱི་ཡན་ལག་ཏུ་འགྱུར་རོ། །ཡང་ན་རྒྱལ་པོའི་
ཁབ་ཀྱི་བྲམ་ཟེ་ཁམས་པ་སྐྱེས་ཞེས་བྱ་བས་ཉེ་པ་སོ་ལྔ་ལ་ལམ་ལོག་པ་བསྟན་པས་ཉ་མགོ་
བོ་སོ་ལྔ་པར་གྱུར་པའི་དོན་དུ་ཡིན་ནོ་ཞེས་ལ་ལ་ནས་བཤད་དེ༑ དེ་ནི་དཀོན་མཆོག་
བརྩེགས་པའི་གཞུང་མ་ཡིན་ནོ། །
དེ་ཉིད་བཤད་པ་ནི་དགོས་པ་ལ་སོགས་པ་ལ་སོགས་པ་བཞིར་ཤེས་པར་བྱའོ། །དེ་
དག་གང་ཞེ་ན། དགོས་པའི་དོན་ལ་ནི་རྣམ་པ་ལྔ་སྟེ། བརྗོད་བྱ་ནི་བྱང་ཆུབ་སེམས་དཔའི་
ལྟུང་བ་དང་དེ་འདག་པའི་ཐབས་སོ། །རྗོད་བྱེད་ནི་གཞུང་དེ་དག་གོ། །དགོས་པ་ནི་ལྟུང་བ་
དེ་དག་པར་བྱེད་པའོ། །དགོས་པའི་ཡང་དགོས་པ་ནི། དེས་སངས་རྒྱས་ཉིད་འཐོབ་པའོ། །
འདྲེལ་པ་ནི་ཐབས་དང་ཐབས་ལས་བྱུང་བ་སྟེ་ཤུགས་ཀྱིས་བསྟན་པའོ། །
བསྡུས་པའི་དོན་ནི་ཕུང་པོ་གསུམ་མམ། བདུན་དག་པའམ། ཡང་ན་སྟོབས་བཞི་ཁོ་ན་
ཡིན་ནོ། །ཞར་ལ་བརྒལ་ལན་ལ་སོགས་པ་གསུམ་ཡང་ཤེས་པར་བྱའོ། །མན་ངག་ནི་མངོན་
པར་རྟོགས་པ་སྟེ། མཚམས་མེད་པ་ལ་སོགས་པ་བྱས་པ་ཆེན་པོས་ནི། བར་མ་ཆད་པར་
ཤིན་ཏུ་འགྱོད་པས་སྟོབས་བཞི་པོ་འདིས་ཟླ་བའམ་ལོ་ལ་སོགས་པར་ཡན་ལག་ལྔ་ས་ལ་
གཏུགས་ཤིང་བཤགས་པས་དག་པའི་མཚན་མ་འབྱུང་ཞིང་དག་པར་འགྱུར་རོ། །བར་པས་
ནི་ཐུན་དྲུག་དུ་ཟླ་བ་གཅིག་ཏུའོ། །ཐ་མས་ནི་ཐུན་གསུམ་དུ་ཞག་བདུན་དུའོ། །ལྟུང་བ་བྱུང་
གི་དོགས་པ་ལ་ནི་ཆོས་ཀྱི་ཡན་ལག་གཅིག་གིས་སོ་ཞེས་བྱ་བ་ནི་མན་ངག་གི་དོན་ཡིན་ནོ། །
བདག་གིས་ཐོས་པ་ལ་སོགས་པ་དང་པོ་དང་ཐ་མ་མེད་པས་བཀའ་མ་ཡིན་
ལ143



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནོ་ཞེ་ན། དེ་ནི་མ་ཡིན་ཏེ། འཕགས་པ་དཀོན་མཆོག་བརྩེགས་པ་ཆོས་ཀྱི་རྣམ་གྲངས་སྟོང་
ཕྲག་བརྒྱ་པར་གླེང་གཞི་ལ་སོགས་པར་འདི་དག་ཐམས་ཅད་གསུངས་པའི་ཕྱིར་རོ། །འདི་
ནི་དེའི་ནང་ནས་དུམ་བུར་བཏོན་པས་དེ་མེད་པ་ལ་འགལ་བ་ཅི་ཡང་མེད་དོ། །འོ་ན་ལྟུང་
བའི་དངོས་གཞི་མེད་པར་བཤགས་པ་དེ་མི་ཤེས་སོ་ཞེ་ན། དེ་ནི་འདིའི་དང་པོ་དང་མཇུག་
གོ། །
སངས་རྒྱས་སུམ་ཅུ་སོ་ལྔ་ཁོ་ནར་ངེས་པ་ནི་སྔོན་གྱི་གདུལ་བྱ་སོ་ལྔའི་དོན་དང་
སངས་རྒྱས་ཉེ་བ་ལ་དགོངས་པ་སྟེ། གཞན་མ་བྱོན་ཞིང་ཕྱག་མི་འཚལ་བ་ནི་མ་ཡིན་ཏེ།
འདིའི་འོག་ནས་དེ་དག་ལ་སོགས་པ་གསུངས་སོ། །ཕྱོགས་ཆད་པ་ནི་མེད་དེ། སྤྲུལ་པའི་སྐུ་
སྐུ་ཚེ་རིང་བ་དང་དེ་ལྟར་བཞུགས་པ་དོན་མཛད་པ་འདིའི་ཕྱོགས་བཅུ་ན་རྟེན་པ་སྟེ་ཕྱོགས་
བཅུ་ཞེས་པའོ། །འདས་པ་དང་མ་འོངས་པའི་སངས་རྒྱས་ནི་དཔང་པོར་མ་བཞག་སྟེ། ཀུན་རྫོབ་
ལ་འགལ་བའི་ཕྱིར་རོ། །ཀུན་ལ་དེ་བཞིན་གཤེགས་པ་མེད་ལ་བཞི་སྨོས་པ་ནི་དོན་གྱིས་
ཤེས་པར་བྱས་ལ་བློས་དམིགས་པ་སྟེ། བསྣན་ན་ནི་བཀའ་ལས་འདའ་བར་འགྱུར་ལ།
ཚིག་བསྡུས་ནས་བསྟན་པའི་ཕྱིར་རོ། །སྟོབས་བཞི་ཁོ་ནས་སྡིག་པ་འཆགས་པ་ནི་སངས་རྒྱས་
ཀྱི་ཆོས་བཞི་བསྟན་པ་དང་། ་མ་སྐྱེས་དགྲའི་འགྱོད་པ་བསལ་བའི་མདོར་དེ་བཞི་ཤིན་ཏུ་
བསྔགས་པ་ཡིན་ནོ་ཞེས་བྱ་བ་ནི་བྱང་ཆུབ་སེམས་དཔའ་གཉིས་ལ་གདམས་པའོ། །
དེ་ལ་ཆོས་འདི་ཅི་ཞེ་ན། འཕགས་པ་ཉེ་བ་འཁོར་གྱིས་ཞུས་པ་ཞེས་གསུངས་ཏེ།
དེའི་ཚེ་བཅོམ་ལྡན་འདས་ཀྱིས་ཉེ་བའི་གནས་ཉེ་གནས་ལ་འདུལ་བའི་བཀའ་སྡུད་པ་པོར་
གཏད་པས་དགྲ་བཅོམ་པས་ཞུས་པས་སོ། །འདུལ་བ་གཏན་ལ་དབབ་པ་ནི་ཐེག་པ་ཆེན་པོ་
པའི་ལྟུང་བའི་གཞི་ལ་སོགས་པ་འདིས་གཏན་ལ་འབེབས་པའོ། །དེ་ནི་བྱེ་བྲག་པ་ཡིན་ལ།
སྤྱི་ནི་དཀོན་མཆོག་བརྩེགས་པ་ཞེས་སྨོས་སོ། །འདི་ལ་ཕུང་པོ་གསུམ་པ་ཞེས་ཀྱང་གསུངས་
ལ144ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
ཏེ། ཕྱག་འཚལ་བའམ་བཤགས་པ་ལ་སོགས་པ་བསོད་ནམས་ཀྱི་ཕུང་པོ་དཔག་ཏུ་མེད་པ་
ལ་སོགས་ཏེ༑ ཕུང་པོ་གསུམ་པ་ཆུང་ངུ་ཡིན་ལ། ཆེན་པོ་ནི་མ་ཡིན་ནོ། །བྱང་ཆུབ་ཀྱི་ལྟུང་
བ་བཤགས་པ་ཞེས་པ་ལ། བྱང་ཆུབ་ནི་བྱང་ཆུབ་ཆེན་པོའི་རྒྱུ་སྟེ༑ དེ་ལ་སེམས་དཔའ་ཞེས་
བྱ་བ་ནི་ལྷག་མའོ། །ཡང་ན་བྱང་ཆུབ་ལས་ཉམས་པས་ན་བྱང་ཆུབ་ཀྱི་ལྟུང་བ་ཞེས་གསུམ་
པར་སྦྱར་རོ། །
དེ་ཡང་བྱང་ཆུབ་སེམས་དཔའ་ལས་དང་པོ་པ་དང་། མོས་པས་སྤྱོད་པ་ལ་གནས་པ་
སྟེ། ས་དང་པོ་ལ་སོགས་པའི་བྱང་ཆུབ་སེམས་དཔའ་ནི་མ་ཡིན་པར་ཤེས་པར་བྱའོ། །དེའི་
ལྟུང་བ་ནི་དེ་བྱུང་ན་ངན་སོང་དུ་འགྲོ་བ་སྟེ། དེ་ཡང་ལྟུང་བ་དང་། སྦོམ་པོ་དང་། ཕམ་པ་
དང་། ཉེས་བྱས་དང་། ཉེས་པ་མེད་པ་དང་། ཕྲ་མོའི་རིམ་པ་མདོ་འདིའི་སྟོད་དང་། གཞན་
ལས་ཤེས་པར་བྱ་ལ། བཤགས་པའི་ཐབས་ནི་རྒྱས་པར། མདོ་འདིའི་མཇུག་ནས་ཤེས་པར་
བྱ་སྟེ། འདི་ནི་ལྟུང་བ་དེའི་དག་བྱེད་འབའ་ཞིག་ཡིན་ནོ། །དེ་དག་བྱུང་ན་བཤགས་པ་ནི་དག་
པར་བྱེད་པའོ། །
དེ་ཡང་གཉིས་ཏེ། དོན་དམ་གྱི་བཤགས་པ་ནི་འགྱོད་པ་བསལ་བའི་མདོ་ལྟར་ཆོས་
ཐམས་ཅད་རང་བཞིན་མེད་པར་ཡིད་ལ་བྱ་བ་ནི་བཤགས་པ་ཆེན་པོ་སྟེ། དྲང་པོར་འདུག་
ལ་ཡང་དག་ལྟོས། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །དེ་ནི་
བཤགས་པ་ཆེན་པོ་ཡིན། །ཞེས་བྱ་བ་གསུངས་སོ། །ཀུན་རྫོབ་ཀྱི་བཤགས་པ་ནི་སྟོབས་
བཞིས་འགྱོད་པ་དང་བཅས་པའི་ཤེས་པས་ཕྱག་འཚལ་བ་ལ་སོགས་པ་ཐམས་ཅད་བྱ་བ་ནི་
སྒྱུ་མ་ལྟ་བུའི་བློ་དང་ལྡན་པས་བཤགས་པ་ནི་ཆུང་ངུའོ། །
དེ་ཡང་དང་པོར་འདི་ཞུས་པའི་ཚེ་བཅོམ་ལྡན་འདས་ཀྱིས་བྱང་ཆུབ་སེམས་དཔའ་དེ་
དག་གི་དོན་དུ་འོད་ཟེར་གྱིས་འདི་ནས་ལྟོས་པའི་ཕྱོགས་བཅུའི་སངས་རྒྱས་སུམ་ཅུ་རྩ་བཞི་
ལ145



པ་ཐམས་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་། དེ་དག་ལ་སོགས་པ་མང་པོ་སྤྱན་དྲངས་ཏེ། འདིར་ནམ་མཁའ་ལ་བཞུགས་པ་ལ་བྱང་
ཆུབ་སེམས་དཔའ་རྣམས་ཀྱིས་འགྱོད་པ་དང་བཅས་པས་མཆོད་ཅིང་སེམས་བསྐྱེད་ནས་
སྐྱབས་སུ་སོང་སྟེ། ཕྱག་འཚལ་ནས་སྡིག་པ་བཤགས་པ་ལ་སོགས་པ་ལན་ཅིག་བྱས་པས་སྡིག་
པ་ཐམས་ཅད་དག་སྟེ་ས་དང་པོ་ལ་སོགས་པ་ལ་གནས་པར་གྱུར་ཏོ། །དེའི་རྗེས་སུ་ཞུགས་
པ་ནི་གནས་དབེན་པར་མཎྜལ་དང་། མཆོད་པ་དང་འདི་རྣམས་ཀྱི་བྲིས་སྐུ་ལ་བརྟེན་ཏེ། བློ་
མའི་མན་ངག་གིས་སེམས་བསྐྱེད་པ་ལ་སོགས་པ་བྱས་ལ་བཤགས་པས་སྡིག་པ་
ཅད་དག་པར་འགྱུར་ལ། འབྲས་བུ་ཡང་དག་པར་རྫོགས་པའི་སངས་རྒྱས་འཐོབ་པར་འགྱུར་
རོ་ཞེས་བྱ་བ་ནི་འདིའི་ཚུལ་ལོ། །
དེ་ལ་བཤགས་པའི་ཐབས་དངོས་ལ། དང་པོ་རྟེན་གྱི་སྒོ་ནས་སྡིག་པ་བཤགས་པ་ནི།
བདག་མིང་འདི་ཞེས་བྱ་བ་ཞེས་བྱ་བ་ལ་སོགས་པས་གསུངས་སོ། །དེ་ལ་རྟེན་སངས་རྒྱས་
སུམ་ཅུ་རྩ་ལྔ་ལ་སོགས་པ་ལ་མཆོད་པ་བྱས་ཏེ་བྱང་ཆུབ་ཀྱི་སེམས་རྣམ་པ་གཉིས་བསྐྱེད་པ་
འདིར་ཤེས་པར་བྱས་ལ། དེ་ནས་སྐྱབས་སུ་འགྲོ་བ་ནི་གཉིས་པའོ། །དེ་ལ་བདག་མིང་འདི་
ཞེས་བྱ་བ་ནི། སྤྱིར་བཏང་ཡང་དམིགས་ཀྱིས་བདག་གི་ཐ་མལ་པའི་མིང་ཆེ་གེ་མོ་ཞེས་
བརྗོད་པར་བྱ་སྟེ། དཔེར་ན་འཇིག་སྡེའི་ནང་ནས་འཇིགས་བྱེད་ཆེན་པོ་ཞེས་བྱ་བ་ལྟ་བུའོ། །
གཞན་དུ་ན་བདག་ཏུ་མ་ཟད་དེ་དགེ་བའི་བཤེས་གཉེན་ནི་བདག་ལ་ཕན་འདོགས་པའོ། །
ཕ་མ་ནི་ཕན་འདོགས་པའི་ཞིང་ངོ་། །སེམས་ཅན་མཐའ་ཡས་པ་ནི་ནམ་མཁའ་ཁྱབ་པའི་
སེམས་ཅན་ཏེ་བདག་གིས་ཕན་གདགས་པའི་ཡུལ་ལོ། །དེ་དག་དང་བཅས་པར་སྐྱབས་སུ་
འགྲོ་བའོ། །གང་ལ་ཞེ་ན། སངས་རྒྱས་ལ་སོགས་པ་ལའོ། །གང་གིས་ཤེ་ན། ངག་དང་ཡིད་
ཀྱིས་ཏེ་སྐྱབས་སུ་འགྲོ་བའི་ངོ་བོ་ལ་སོགས་པ་ཡང་ཤེས་པར་བྱའོ། །དེ་ལ་སངས་རྒྱས་ནི་
སྟོན་པ་དང་འབྲས་བུ་སྟེ། སྐུ་གསུམ་བདག་ཉིད་ཅན་ལ། བདག་སྐྱབས་སུ་འགྲོ་བ་ནི་དེ་ལ་
~146ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
བློ་གཏོད་པའོ། །
འདིར་ཕྱག་འཚལ་བ་ནི་ལུས་དང་ངག་དང་ཡིད་ཀྱིས་ཏེ་དེ་ལྟར་ངེས་པར་འགྲོའོ་
ཞེས་པའོ། །དེ་བཞིན་དུ་ཆོས་ནི་བསྟན་པ་དང་ལམ་མོ། །དེ་ཡང་ལུང་དང་རྟོགས་པ་དང་
དོན་དམ་པ་སྟེ་རྒྱུ་དང་འབྲས་བུའི་བདག་ཉིད་དོ། །དགེ་འདུན་ནི། སྒྲུབ་པ་པོ་དང་རྟེན་ཏེ་
མི་ཕྱེད་པས་ན་དགེ་འདུན་ནོ། །དེ་ཡང་བྱང་ཆུབ་སེམས་དཔའ་དང་ཉན་ཐོས་དང་རང་སངས་
རྒྱས་ཏེ་འདིར་བྱང་ཆུབ་སེམས་དཔའི་དགེ་འདུན་ཕྱིར་མི་ལྡོག་པའི་དགེ་འདུན་ཡིན་པར་ཤེས་
པར་བྱའོ། །
དེ་ལྟར་རྟེན་གྱི་སྟོབས་བསྟན་ནས། ད་ནི་རྣམ་པར་སུན་འབྱིན་པས་ཀུན་དུ་སྤྱོད་པའི་
སྟོབས་ཀྱི་སྒོ་ནས་སྡིག་པ་འཆགས་པ་ནི། དེ་བཞིན་གཤེགས་པ་ཞེས་བྱ་བ་ལ་སོགས་པ་
གསུངས་སོ། །དེ་ཡང་སྡིག་པའི་དངོས་པོ་བཤགས་པའི་ཡན་ལག་ཏུ་སངས་རྒྱས་སུམ་ཅུ་སོ་
ལྔ་ལ་ཕྱག་འཚལ་བས་སྡིག་པ་དག་པར་གྱུར་པ་ཡིན་ནོ། །དེ་ལ་མ་འོངས་པས་ནི། སངས་
རྒྱས་འདི་དག་བདག་གི་མདུན་དུ་པདྨ་དང་སེང་གེ་དང་རིན་པོ་ཆེ་དང་ཟླ་བའི་གདན་ལ་
རབ་ཏུ་བྱུང་བ་སྤྲུལ་པའི་སྐུ་མཚན་དང་དཔེ་བྱད་འོད་དང་ལྡན་པ། སྐུ་མདོག་དང་། ཞིང་
དང༌། ཕྱོགས་དང་། མཚམས་དང་། ཆོས་གོས་ལ་སོགས་པ་དང་། ཕྱག་མཚན་དང་། རྡོ་
རྗེའི་སྐྱིལ་ཀྲུང་ཅན་འཁོར་མང་པོ་དང་བཅས་པ་འོག་ནས་འབྱུང་བ་བཞིན་དུ་དབུས་ནས་
བརྩམས་ཏེ་ཕྱོགས་བཅུར་རིམ་པ་བཞིན་དུ་བཞུགས་པ་ལ་དམིགས་ཏེ། ལུས་མང་པོར་
སྤྲུལ་ཅིང་། ངག་སྒྲ་དང་། ཡིད་ཀྱི་མོས་པས་ཞབས་ལ་ཕྱག་འཚལ་བྱའོ། །ཡང་ན་བློ་དམན་
པས་ནི་ཐམས་ཅད་ཞལ་གཅིག་པ། ཕྱག་གཉིས་ཆོས་འཆད་པའམ། བསོད་སྙོམས་ལ་
གཤེགས་པའམ། ས་གནོན་པ་ལ་སོགས་པའི་ཕྱག་རྒྱར་བསམས་ཏེ། དཀར་པོ་ལ་སོགས་པ་
གང་ལྟར་མོས་པར་ཐམས་ཅད་མཉམ་པར་བསམས་ཏེ་ཕྱག་བྱའོ། །འདི་དག་ནི་བདག་ཅག་
ལ147ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་སྟོན་པ་གཙོ་བོ་ཡིན་ལ། དེ་མ་གཏོགས་པ་རྣམས་ནི་བསྐལ་པ་མང་པོར་བཞུགས་པ་ཡིན་
པར་ཤེས་པར་བྱའོ། །དེ་ལ་དང་པོ་མི་མཇེད་ཀྱི་བདག་པོ་དབུས་ན་བཞུགས་པའི་སངས་རྒྱས་
དེའི་ཡོན་ཏན་ནི་དེ་བཞིན་གཤེགས་པ་ཞེས་གསུངས་ཏེ། སྒྲའི་སྟོབས་ལས་དེ་བཞིན་ཉིད་
གསུང་བ་དང་། རྟོགས་པ་དང༌། དེ་བཞིན་ཉིད་དུ་གཤེགས་ཤིང་སླར་བྱོན་པ་སྟེ། འདིས་ནི་
ཐམས་ཅད་ལས་ཁྱད་པར་དུ་འཕགས་པའོ། །དགྲ་བཅོམ་པ་ནི་ཉོན་མོངས་པ་དང་ཤེས་
བྱའི་སྒྲིབ་པའི་དགྲ་བསད་པའོ། །དེས་ནི་བྱང་ཆུབ་སེམས་དཔའ་ལས་ཁྱད་པར་དུ་འཕགས་
པའོ། །ཡང་དག་པར་ནི་ཕྱིན་ཅི་མ་ལོག་པ་སྟེ། དེས་ནི་འཁོར་བ་དང་ཐེག་པ་དམན་པ་ལས་
སོ། །རྫོགས་པ་ནི་ཚོགས་གཉིས་དང་བདག་གཞན་གྱི་དོན་གྱི་སྐུ་གཉིས་སོ། །སངས་རྒྱས་ནི་
སྤངས་པ་དང་ཡེ་ཤེས་ཀྱི་བྱེ་བྲག་གིས་གཉིས་སོ། །དེ་གཉིས་ཀྱིས་འཁོར་བ་དང་མྱ་ངན་ལས་
འདས་པའི་གང་ཟག་ཐམས་ཅད་ལས་ཁྱད་པར་དུ་འཕགས་པར་བསྟན་ཏོ། །
དེའི་མཚན་ཉིད་ནི་ཤཱཀྱ་ཐུབ་པ་སྟེ། དེ་ནི་ཡེ་ཤེས་དང་ནུས་པ་དང་ཡོན་ཏན་ནོ། །དེ་
ལ་ཡེ་ཤེས་ནི་ཤཱ་ནི་མ་ལུས་པའོ། །ཀྱ་ནི་རྟོག་པའོ། །མུ་ནེ་ནི་གཉིས་སུ་མེད་པར་བསྡོམས་
པའོ། །ཐུབ་པ་ནི་ཤཱཀྱའི་རྒྱལ་པོའི་རིགས་ཡིན་པས་དེ་དོན་ཡོད་ཅིང་དེ་ལས་སྐྱེས་པའི་
གདུག་པ་ཐུབ་པ་སྟེ་ལས་སོ། །ཡོན་ཏན་ནི། ཤཱཀྱ་སྟེ་ཁྱད་པར་དུ་འཕགས་པའོ། །དེའི་སྐུ་
དང་གསུང་དང་ཐུགས་བསྡམས་པ་ཐུན་མོང་མ་ཡིན་པ་ནི་ཐུབ་པའོ། །དེ་ལ་ཕྱག་འཚལ་བ་
ནི་དང་བའི་དད་པས་སྒོ་གསུམ་གྱིས་ཕྱག་བྱ་བའོ། །འདི་ཡང་དབུས་སུ་གདན་ལ། སེར་པོ་
ཆོས་འཆད་པར་བསམ་མོ། །སྔ་མ་ལྟར་ཁྱད་པར་ལྔ་དང་། བཤད་པ་གསུམ་པོ་ནི་འོག་མ་
ལ་ཡང་ཤེས་པར་བྱའོ། །ཡེ་ཤེས་ལ་སོགས་པ་ནི་དཔེ་དང་དོན་གྱིས་སྒྲའི་སྟོབས་ཀྱིས་ཚང་
བ་དང་གཉིས་དང་གཅིག་ལ་ཡང་བཤད་པར་བྱའོ། །སྟེང་ནམ་མཁའི་སྙིང་པོའི་ཞིང་ན་
བཞུགས་པ་སྔོན་པོ་རྡོ་རྗེ་གཉིས་བསྣམས་པ་ནི་རྡོ་རྗེ་སྙིང་པོས་རབ་ཏུ་འཇོམས་པའོ། །དེ་
༤148



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
ལ་རྡོ་རྗེ་ནི་རྡོ་རྗེ་ལྟར་རྟོག་པ་མེད་པའི་ཡེ་ཤེས་སོ། །སྙིང་པོ་ནི་ཐམས་ཅད་ཀྱི་སྐྱེ་གནས་ཏེ་ཡོན་
ཏན་ནོ། །ལས་ནི་ཉོན་མོངས་པ་ལ་སོགས་པ་ཐམས་ཅད་འཇོམས་པའོ། །རིན་ཆེན་འོད་འཕྲོ་
ནི་ཤར་ཕྱོགས་རིན་ཆེན་ཡོད་པའི་ཞིང་ན་དཀར་པོ་རྡོ་རྗེ་དང་ཉི་མ་བསྣམས་པ་བཞུགས་སོ། །
དེ་ལ་རིན་ཆེན་ནི་རིན་པོ་ཆེ་ལྟར་སྟོབས་ལ་སོགས་པའི་ཡོན་ཏན་ཐམས་ཅད་འབྱུང་
བས་ན་ཡོན་ཏན་ནོ། །ཡེ་ཤེས་ནི་འོད་དེ་རང་བཞིན་གསལ་བས་མི་ཤེས་པའི་མུན་པ་མེད་
པའོ། །འཕྲོ་བ་ནི་ལས་ཏེ་དེས་སེམས་ཅན་ཐམས་ཅད་ཀྱི་མི་ཤེས་པ་འཇོམས་པར་བྱེད་པའོ། །
ཤར་ལྷོ་ཀླུ་ཡིས་ཁྱབ་པའི་ཞིང་ན་ཀླུ་དབང་གི་རྒྱལ་པོ་སྟེ་སྔོན་པོ། ཀླུ་ཤིང་དང་སྦྲུལ་སྔོན་པོ་
བསྣམས་པའོ། །དེ་ལ་ཡེ་ཤེས་ནི་ཀླུ་སྟེ་བསིལ་བར་བྱེད་པ་དང་གདུག་པ་ལྟར་ཡེ་ཤེས་ཀྱང་
ཉོན་མོངས་པ་དང་བྲལ་བ་དང་མཚན་མ་གསོད་པའོ། །དབང་པོ་ནི་ལས་ཏེ་དེས་ཐམས་ཅད་
ལ་དབང་བསྒྱུར་བའོ། །རྒྱལ་པོ་ནི་ཡོན་ཏན་ཏེ་རྒྱལ་པོ་ལྟར་ཐམས་ཅད་ཀྱི་ནང་ན་འབར་
ཞིང་མཛེས་ལ་འཇིགས་པ་དང་བྲལ་བའོ། །དཔའ་བོའི་སྡེ་ནི་ལྷོ་དཔའ་བ་དང་ལྡན་པའི་
ཞིང་ན་སེར་པོ། པོ་ཏི་དང་རལ་གྲི་བསྣམས་པ་བཞུགས་པའོ། །དེ་ལ་དཔའ་བོ་ནི་ཡེ་ཤེས་
ཏེ་འགྲན་ཟླ་མེད་ཅིང་མི་ཚུགས་པའོ། །ཡང་ན་དཔའ་བོ་ནི་ལས་ཏེ་སེམས་ཅན་གྱི་འཁོར་
བའི་གཡུལ་ཐམས་ཅད་འཇོམས་པའོ། །ཡོན་ཏན་ནི་སྡེ་སྟེ་ཡོན་ཏན་གྱི་ཚོགས་མང་པོ་མངའ་
བའོ། །དཔལ་དགྱེས་ནི་ལྷོ་ནུབ་དགའ་བ་དང་ལྡན་པའི་ཞིང་ན། དམར་སེར་ཉི་མ་དང་པདྨ་
དམར་པོ་བསྣམས་པའོ། །དེ་ཡང་དཔལ་ནི་ཡེ་ཤེས་དང་ལས་ཏེ་སྔ་མ་བཞིན་དུ་ཤེས་པར་
བྱའོ། །ཡོན་ཏན་ནི་དགྱེས་པ་སྟེ་ཐུགས་རྗེ་ཆེན་པོས་སེམས་ཅན་གྱི་དོན་མཛད་པ་ལ་ཐུགས་
བཞུགས་པའོ། །ནུབ་སྣང་བ་དང་ལྡན་པའི་ཞིང་ན་དམར་པོ། རིན་པོ་ཆེ་དང་མེའི་དཀྱིལ་
འཁོར་བསྣམས་པ་ནི་རིན་ཆེན་མེ་སྟེ། དེ་ལ་རིན་ཆེན་ནི་ཡེ་ཤེས་ཏེ་རྟོག་པ་མེད་པར་དོན་
འབྱུང་བའོ། །ཡང་ན་ཡོན་ཏན་ནི་རིན་ཆེན་ཏེ་ཏིང་ངེ་འཛིན་དང་འཇིག་རྟེན་ལས་འདས་
༤149ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཕུན་སུམ་ཚོགས་པ་ཐམས་ཅད་འབྱུང་བའོ། །མེ་ནི་ལས་ཏེ་ཡེ་ཤེས་དང་བརྩོན་འགྲུས་
ཆེན་པོས་སེམས་ཅན་གྱི་དོན་མཛད་ཅིང་ཉོན་མོངས་པ་ལ་སོགས་སྲེག་པའོ། །
རིན་ཆེན་ཟླ་འོད་ནི་ནུབ་བྱང་འོད་བཟང་པོའི་ཞིང་ན་དཀར་པོ། རིན་པོ་ཆེ་དང་ཟླ་བ་
བསྣམས་པའོ། །དེ་ལ་རིན་ཆེན་ནི་སྔ་མ་ལྟར་ཡོན་ཏན་ནོ། །ཟླ་བ་ནི་ཡེ་ཤེས་ཏེ་ཡེ་ཤེས་
རྫོགས་ཤིང་གསལ་ལེ་ཤིན་ཏུ་བསིལ་བའོ། །འོད་ནི་ལས་ཏེ་ལས་དང་ཉོན་མོངས་པ་ལ་
སོགས་པ་བསལ་ཏེ་དོན་གྱི་ཆོས་ཉིད་གསལ་བར་བྱེད་པའོ། །བྱང་ཕྱོགས་རྔ་སྒྲའི་ཞིང་ན་
མཐོང་བ་དོན་ཡོད་ལྗང་གུ་སངས་རྒྱས་ཀྱི་སྤྱན་གཉིས་བསྣམས་པའོ། །དེའི་ཡེ་ཤེས་ནི་མཐོང་
བ་སྟེ་ཡེ་ཤེས་མ་བསྒྲིབས་པའོ། །ཡང་ན་མཐོང་བ་ནི་ཡོན་ཏན་ཏེ། ཤེས་རབ་དང་ཐུགས་
རྗེས་སྤྱན་གྱིས་ཆོས་ཉིད་དང་སེམས་ཅན་གྱི་དོན་གསལ་བའོ། །ལས་ནི་དོན་ཡོད་པ་སྟེ།
འདིས་སེམས་ཅན་ཐམས་ཅད་མངོན་པར་མཐོ་བ་དང་ངེས་པར་ལེགས་པའི་འབྲས་བུ་གདོན་
མི་ཟ་བར་ཡོད་པར་མཛད་པའོ། །
རིན་ཆེན་ཟླ་བ་ནི། བྱང་ཤར་འོད་ཟེར་ཅན་གྱི་ཞིང་ན་དཀར་ལྗང་། རིན་པོ་ཆེ་དང་
ཟླ་བ་བསྣམས་པའི་སངས་རྒྱས་སོ། །དེའི་ཡོན་ཏན་ནི་རིན་པོ་ཆེའོ། །ཟླ་བ་ནི་ཡེ་ཤེས་དང་
ལས་ཏེ་སྔ་མ་ལྟར་ཤེས་པར་བྱའོ། །འདིའི་འོག་ན་ཐལ་བས་ཁྱབ་པའི་ཞིང་ན་དྲི་མ་མེད་པ་སྟེ་
དུད་ཁའམ་ཐལ་བའི་མདོག་ཅན་མེ་ལོང་དྲི་མ་མེད་པ་བསྣམས་པ་བཞུགས་ཤིང་འཚོའོ། །དེ་
ལ་དྲི་མ་མེད་པ་ནི་ཡེ་ཤེས་ཏེ་སྒྲིབ་པ་སྤངས་པའོ། །ནུས་པ་ནི་གཞན་དྲི་མ་མེད་པར་བྱེད་
པའོ། །སྟོབས་ལ་སོགས་པ་གློ་བུར་བའི་དྲི་མ་དང་བྲལ་བས་ཤིན་ཏུ་གསལ་བ་ནི་ཡོན་ཏན་
ནོ། །དེ་ལ་སྔ་མ་ལྟར་ཕྱག་འཚལ་བའོ། །དེ་དག་ནི་བཅུ་ཚན་དང་པོའོ།། །།
ཡང་བཅུ་ཚན་གཉིས་པ་ནི། དཔལ་སྦྱིན་ཞེས་བྱ་བ་ལ་སོགས་པ་སྟེ། དེ་ལ་དེའི་ཡང་
སྟེང་གི་ཕྱོགས་ན་དཔལ་དང་ལྡན་པའི་ཞིང་ན་དེ་བཞིན་གཤེགས་པ་དཔས་བྱིན་དཀར་པོ་
ལ150ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
ཤིང་དཔལ་འབྲས་ཀྱི་སྡོང་བུ་ལོ་མ་འབྲས་བུ་དང་བཅས་པ་བསྣམས་པ་བཞུགས་ནས་
སེམས་ཅན་གྱི་དོན་མཛད་པ་ཡིན་ལ། འདིར་སྟེང་དུ་གདན་ལ་བཞུགས་པར་བསམས་ཏེ་
བདག་གིས་ཕྱག་འཚལ་བ་བྱས་པས་སྡིག་པར་དག་པར་འགྱུར་རོ། །དེ་ལ་དཔའ་བ་ནི་
གཉིས་སུ་མེད་པའི་ཡེ་ཤེས་ཀྱིས་རྟོག་པ་ཐམས་ཅད་འཇོམས་པས་སོ། །ཡང་ན་ཡོན་ཏན་ནི་
དཔའ་བ་སྟེ། གཞན་ལ་ཕུན་སུམ་ཚོགས་པ་ཐམས་ཅད་དང་བདེ་བ་ཐམས་ཅད་ཐོགས་པ་
མེད་པར་མཛད་པའོ། །སྦྱིན་པ་ཞེས་པས་ལས་བསྟན་ཏེ། ཁམས་གསུམ་གྱི་སེམས་ཅན་
ཐམས་ཅད་ལ་ཇི་ལྟར་འདོད་པའི་བྱ་བའམ་དགོས་པ་སྦྱིན་པའོ། །དེ་ལ་སྒོ་གསུམ་དང་བས་
ཕྱག་འཚལ་བར་བྱའོ། །ཤར་ཕྱོགས་སྒྲིབ་པ་དང་བྲལ་བའི་ཞིང་ན་དཔལ་ཚངས་པ་དམར་
སེར་པདྨ་དང་ཉི་མ་བསྣམས་པའོ། །དེ་ལ་སྒྲིབ་པ་ཐམས་ཅད་དང་བྲལ་བའི་ཡེ་ཤེས་ནི་ཚངས་
པའོ། །ཡང་ན་ཚངས་པ་བཞིན་དུ་སེམས་ཅན་ཐམས་ཅད་འཁོར་བ་ནས་དག་པར་བྱེད་པ་ནི་
ཚངས་པ་སྟེ་ལས་སོ། །ཡང་ཚངས་པ་ནི་རང་ཉིད་དང་གཞན་དག་པར་བྱེད་པའི་ཡོན་ཏན་
ཚད་མེད་པ་མངའ་བས་ན་ཚངས་པ་སྟེ་ཡོན་ཏན་ནོ། །ཚངས་པས་བྱིན་ནི་ཤར་ལྷོ་མྱ་ངན་མེད་
པའི་ཞིང་ན་སེར་པོ་ཟླ་བ་དང་པདྨ་བསྣམས་པའོ། །དེ་ཡང་ཚངས་པ་ནི་ཡེ་ཤེས་དང་ཡོན་ཏན་
ཏེ་སྔ་མ་དང་འདྲའོ། །དེས་སེམས་ཅན་ཐམས་ཅད་ལ་དག་པའི་བདེ་བ་སྦྱིན་པ་ནི་ལས་སོ།
ཆུ་ལྷ་ནི་ལྷོ་ཕྱོགས་དྲི་མ་མེད་པའི་ཞིང་ན་སྔོན་པོ་ཆུའི་དཀྱིལ་འཁོར་ན་ཆོས་འཆད་པའི་ཕྱག་
རྒྱ་ཅན་ནོ། །དེ་ཡང་ཆུ་ནི་ཡེ་ཤེས་ཏེ་ཤིན་ཏུ་དྲི་མ་མེད་ཅིང་དང་བའོ། །ཡང་ན་ལས་ནི་ཐུགས་
རྗེ་ཆེན་པོས་དམ་པའི་ཆོས་ཀྱིས་སེམས་ཅན་གྱི་རྒྱུད་བརླན་པར་མཛད་པས་ན་ཆུའོ། །ལྷ་ནི་
ཡོན་ཏན་ཏེ་མཐུ་དང་རྫུ་འཕྲུལ་ལ་སོགས་པ་དང་ལྡན་པའོ། །ལྷོ་ནུབ་གསལ་བའི་ཞིང་ན་
དཀར་པོ། ཆུ་ལྷའི་དཀྱིལ་འཁོར་དང་མེ་ལོང་བསྣམས་པ་ནི་ཆུ་ལྷའི་ལྷའོ། །དེ་ལ་ཆུ་ནི་ཡེ་
ཤེས་ཏེ་སྔ་མ་བཞིན་ནོ། །ལས་ནི་ལྷ་སྟེ་རྫུ་འཕྲུལ་ལ་སོགས་པས་སེམས་ཅན་ཐམས་ཅད་
ལ151ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་དོན་མཛད་པའོ། །དེའི་ཡང་ལྷ་ནི་ཡོན་ཏན་ནོ། །དཔལ་བཟང་ནི་ནུབ་ཕྱོགས་བདེ་བ་
ཅན་གྱི་ཞིང་ན་བཞུགས་པ་དམར་པོ་པདྨ་དང་དཔག་བསམ་གྱི་ཤིང་བུ་བསྣམས་པ་ཡིན་ལ།
དཔལ་ནི་ཡོན་ཏན་ཏེ་བདག་དང་གཞན་གྱི་དོན་ཕུན་སུམ་ཚོགས་པའོ། །བཟང་པོ་ནི་ཡེ་
ཤེས་དང་ལས་ཏེ། ཡེ་ཤེས་ཤིན་ཏུ་མཆོག་ཏུ་གྱུར་པ་དང་། གཞན་མྱ་ངན་ལས་འདས་པའི་
ལམ་བཟང་པོས་མྱ་ངན་ལས་འདས་པར་འདྲེན་པར་མཛད་པའོ། །ནུབ་བྱང་དྲི་བཟང་པོས་
ཁྱབ་པའི་ཞིང་ན་སངས་རྒྱས་ཙནྡན་དཔལ་དམར་སེར་ཙནྡན་གྱི་སྡོང་པོ་དང་དཔལ་འབྲས་
བསྣམས་པ་བཞུགས་པའོ། །
དེའི་ཡེ་ཤེས་ནི་ཙནྡན་ཏེ། མ་རིག་པ་ལ་སོགས་པའི་གདུང་བ་བསིལ་ཞིང་དག་པའོ། །
ཡང་ན་ཙནྡན་ནི་ཡོན་ཏན་ཏེ་སྟོབས་ལ་སོགས་པའི་ཡོན་ཏན་ཆེན་པོས་ཐམས་ཅད་དུ་ཁྱབ་
པའོ། །དཔལ་ནི་ལས་ཏེ་སྔ་མ་བཞིན་དུ་ཤེས་པར་བྱའོ། །གཟི་བརྗིད་མཐའ་ཡས་ནི་
ཕྱོགས་གཟི་བརྗིད་དང་ལྡན་པའི་ཞིང་ན་དམར་པོ་ཉི་མ་གཉིས་བསྣམས་པ་འཁོར་མང་པོ་དང་
བཅས་པ་བཞུགས་སོ། །དེའི་ཡེ་ཤེས་ནི་གཟི་བརྗིད་དེ་གསལ་བའི་ཡེ་ཤེས་ཀྱིས་གཞན་
གསལ་བར་མཛད་ཅིང་ཟིལ་གྱིས་གནོན་པའི་ནུས་པ་ཅན་ནོ། །མཐའ་ཡས་ནི་ལས་དང་ཡོན་
ཏན་ཏེ་སེམས་ཅན་གྲངས་མེད་པའི་དོན་མཛད་པ་དང་། གཟུགས་ཅན་དང་གཟུགས་ཅན་མ་
ཡིན་པའི་ཡོན་ཏན་དཔག་ཏུ་མེད་པ་དང་ལྡན་པའོ། །བྱང་ཤར་དོན་ཡོད་པ་དང་ལྡན་པའི་
ཞིང་ན་འོད་དཔལ་དཀར་པོ། འོད་དཀར་པོའི་དཀྱིལ་འཁོར་བསྣམས་པ་བཞུགས་ཤིང་
འཚོ་སྐྱོང་བའོ། །དེ་ལ་འོད་ནི་ཡེ་ཤེས་ཏེ། ཉི་མ་ལྟ་བུའི་ཡེ་ཤེས་དེས་ནི་རང་དང་གཞན་གྱི་
ཉོན་མོངས་པ་དང་ཤེས་བྱའི་སྒྲིབ་པའི་མུན་པ་སེལ་བའོ། །དཔལ་ནི་ཡོན་ཏན་དང་ལས་ཏེ་
སྔ་མ་ལྟར་གཉིས་སུ་ཤེས་པར་བྱའོ། །མྱ་ངན་མེད་པའི་དཔལ་ནི་འོག་གི་ཕྱོགས་སྒྲིབས་པ་
དང་བྲལ་བའི་ཞིང་ན་སྐུ་མདོག་སྔོ་སྐྱ་ཤིང་མྱ་ངན་མེད་པ་བསྣམས་པ་བཞུགས་ཏེ། དེ་ཡང་
༤152



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
མྱ་ངན་མེད་པ་ནི་ཡེ་ཤེས་ཏེ་འཁོར་བ་ལས་འདས་ཤིང་སྒྲིབ་པ་ཐམས་ཅད་དང་བྲལ་བའོ། །
ཡང་ན་ལས་ནི་སེམས་ཅན་ཐམས་ཅད་ཀྱི་མྱ་ངན་ཏེ་སྡུག་བསྔལ་དང་འཁོར་བ་བྲལ་བར་
མཛད་པས་ན་དེ་དག་མེད་པའོ། །དཔལ་ནི་ཡོན་ཏན་ནོ། །དེ་ལ་སྔ་མ་ལྟར་སྒོ་གསུམ་དང་
བས་ཕྱག་འཚལ་བར་བྱའོ། །དེ་དག་ནི་བཅུ་ཚན་གཉིས་པའོ།། །།
ཡང་བཅུ་ཚན་གསུམ་པ་ནི། དེའི་ཡང་སྟེང་གི་ཕྱོགས་ན་སྲེད་པ་དང་བྲལ་བའི་ཞིང་
ན་སྲེད་མེད་ཀྱི་བུ་སྔོན་པོ། རི་རབ་དང་པདྨའི་ཕྱག་རྒྱ་ཅན་འཁོར་ལ་ཆོས་འཆད་ཅིང་སེམས་
ཅན་རྣམས་ལ་འཚོ་སྐྱོང་ངོ༌། །དེ་ཡང་སྲེད་མེད་ནི་ཡེ་ཤེས་ཏེ་རྟོག་པ་དང་བྲལ་བའོ། །ལས་
ནི་སྲེད་པ་མེད་པ་སྟེ་སེམས་ཅན་འཁོར་བ་ལ་ཆགས་པ་དང་བྲལ་བར་མཛད་པའོ། །དེའི་བུ་
ནི་སངས་རྒྱས་ཏེ་དེ་ལས་སྐྱེས་ཤིང་བྱམས་པ་ལ་སོགས་པའི་ཡོན་ཏན་དང་ལྡན་པས་ན་བུ་
ཞེས་བཤད་དོ། །ཤར་ཕྱོགས་མེ་ཏོག་ཆེར་རྒྱས་པ་ཞེས་བྱ་བའི་ཞིང་ན་སེར་པོ་མེ་ཏོག་སེར་
པོ་དང་ཤིང་ཐོག་དཔལ་འབྲས་བསྣམས་པའི་སངས་རྒྱས་མེ་ཏོག་དཔལ་བཞུགས་ཏེ་དེའི་
ཡོན་ཏན་ནི་མཚན་ལ་སོགས་པ་རྒྱས་ཤིང་མཛེས་པ་དང་། ཡེ་ཤེས་མེ་ཏོག་ལྟར་རྒྱས་པའོ། །
དཔལ་ནི་ལས་ཏེ། དེ་བཞིན་དུ་ཕུན་སུམ་ཚོགས་པ་དང་ལྡན་པར་བྱེད་པའོ། །ཤར་ལྷོ་
ཚངས་པས་ཁྱབ་པའི་ཞིང་ན་དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པས་
མངོན་པར་མཁྱེན་པ་དཀར་པོ་པདྨ་དང་འོད་ཕུང་བསྣམས་པའོ། །དེ་བཞིན་གཤེགས་པ་ནི་
སྔ་མ་ལྟར་ཏེ་འདིར་ཡང་དགྲ་བཅོམ་པ་ལ་སོགས་པའང་སྔ་མ་ལྟར་བལྟའོ། །བར་འདིར་དེ་
བཞིན་གཤེགས་པ་གཉིས་བསྟན་པ་ནི་གོང་འོག་ལའང་ཤེས་པར་བྱའོ། །དེ་ཡང་ཚངས་པ་
སྟེ་ཡེ་ཤེས་སོ། །འོད་ཟེར་ནི་ནུས་པ་སྟེ། ཤིན་ཏུ་གསལ་ཞིང་ནུས་པ་ཆེན་པོ་དང་ལྡན་པའོ། །
རྣམ་པར་རོལ་པ་ནི་ལས་ཏེ། རྫུ་འཕྲུལ་ལ་སོགས་པས་སེམས་ཅན་གྱི་དོན་མཛད་པའོ། །
ཐུགས་ཀྱི་ཡེ་ཤེས་ཀྱིས་དོན་བྱའི་ཐབས་ལ་སོགས་པ་གསལ་བར་རྟོགས་པ་ནི་མངོན་པར་
༤ 153



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཁྱེན་པའོ། །ལྷོ་ཕྱོགས་པདྨ་དང་ལྡན་པའི་ཞིང་ན་དེ་བཞིན་གཤེགས་པ་པདྨའི་འོད་ཟེར་
རྣམ་པར་རོལ་པ་མངོན་པར་མཁྱེན་པ་དམར་པོ་པདྨ་དང་ཉི་མའི་ཕྱག་རྒྱ་ཅན་ནོ། །དེ་ལ་
པདྨ་ནི་ཡེ་ཤེས་ཏེ་པདྨ་ཉེས་པས་མ་གོས་ལ་མ་ཆགས་ཤིང་རྒྱས་པའོ། །འོད་ཟེར་ནི་ཡོན་
ཏན་ནོ། །རྣམ་པར་རོལ་པ་ལ་སོགས་པ་ནི་ལས་སོ། །ལྷོ་ནུབ་ནོར་བུ་ཡོད་པའི་ཞིང་ན་ནོར་
དཔལ་དམར་པོ་དཀར་བའི་མདངས་ཅན་ཕྱག་རྒྱ་རིན་པོ་ཆེ་གཉིས་ཅན་ནོ་དེ་ལ་ནོར་ནི་ཡེ་
ཤེས་ཏེ། ཡེ་ཤེས་ཆེན་པོ་མི་ཟད་པ་དང་། ནོར་བུའི་ཡོན་ཏན་དང་འདྲ་བའི་ཡོན་ཏན་ཆེན་པོ་
དང་ལྡན་པས་འདོད་པ་ཐམས་ཅད་བསྐང་བ་ནི་ལས་སོ། །ཡོན་ཏན་ནི་དཔལ་ཏེ་གཉིས་སོ། །
ནུབ་ཕྱོགས་གསལ་བ་དང་ལྡན་པའི་ཞིང་ན་དྲན་པའི་དཔལ་སེར་པོ་པོ་ཏི་དང་རལ་གྲི་ཅན་
ནོ། །དེ་ལ་དྲན་པ་ནི་ཡེ་ཤེས་ཏེ། ཡེ་ཤེས་ཆེན་པོ་མི་བརྗེད་པའི་གཟུངས་དང་ལྡན་པ་དང་
།
ཡང་ཡོན་ཏན་ནི་དྲན་པ་སྟེ། རྣམ་པར་ཐར་པ་བསམ་གྱིས་མི་ཁྱབ་པའི་ཡོན་ཏན་ནོ། །ལས་
ནི་དཔལ་ལོ། །ནུབ་བྱང་མཚན་མ་མེད་པའི་ཞིང་ན་ལྗང་གུ་ཕྱག་གཉིས་ཀྱིས་དེ་བཞིན་
གཤེགས་པའི་གཙུག་ཏོར་དབུའི་སྟེང་དུ་འདོགས་པ་ནི་མཚན་དཔལ་ཤིན་ཏུ་ཡོངས་གྲགས་
སོ། །དེ་ལ་མཚན་ནི་ཡེ་ཤེས་ཏེ༑ མི་ཟད་པའི་ཡེ་ཤེས་འཛིན་པའོ། །དཔལ་ནི་ལས་སོ། །
ཤིན་ཏུ་ཡོངས་གྲགས་ནི་ཡོན་ཏན་ཏེ། འཇིག་རྟེན་གྱི་ཁམས་སུ་སྙན་པ་ཁྱབ་པར་གྱུར་པའི་
གྲགས་པ་ཆེན་པོའོ། །བྱང་ཕྱོགས་དབང་པོ་གསལ་བའི་ཞིང་ན་དབང་པོ་ཏོག་གི་རྒྱལ་མཚན་
གྱི་རྒྱལ་པོ་སེར་པོ་རིན་པོ་ཆེ་ཏོག་དང་རྒྱལ་མཚན་ཅན་ནོ། །དེ་ལ་དབང་པོ་ཏོག་ནི་ཡེ་ཤེས་
ཏེ། དབང་པོས་ཡུལ་རྟོགས་པ་ལྟར་ཡེ་ཤེས་དེས་ཆོས་ཉིད་རྟོགས་ཤིང་དེ་ཉིད་མཛེས་པས་ན་
ཏོག་གོ། །རྒྱལ་མཚན་ནི་ཡོན་ཏན་ཏེ་ཐམས་ཅད་འཁོར་བ་ལས་རྒྱལ་བར་བྱེད་པའི་ཡོན་ཏན་
ནོ། །ལས་ནི་རྒྱལ་པོ་སྟེ་བྱ་བ་ཐམས་ཅད་མཛད་པའོ། །བྱང་ཤར་རོལ་པ་དང་ལྡན་པའི་ཞིང་ན་
ཤིན་ཏུ་རྣམ་པར་གནོན་པའི་དཔལ་དཀར་པོ་ས་གནོན་པའི་ཕྱག་རྒྱ་ཅན་ནོ། །དེ་ལ་ཤིན་ཏུ་
ལ154



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
ནི་ཡེ་ཤེས་ཏེ་ཡང་དག་པའི་ཡེ་ཤེས་སོ། །ལས་ནི་རྣམ་པར་གནོན་པ་སྟེ། སེམས་ཅན་
ཐམས་ཅད་ཀྱི་བདུད་དང་ཉོན་མོངས་པ་ལ་སོགས་པ་ཐམས་ཅད་འཇོམས་པའོ། །དཔལ་ནི་
ཡོན་ཏན་ཏེ་སྔ་མ་ལྟར་གཉིས་སོ། །འོག་གི་ཕྱོགས་ན་ཉོན་མོངས་པ་མེད་པའི་ཞིང་ན་གཡུལ་
ལས་ཤིན་ཏུ་རྣམ་པར་རྒྱལ་བ་ནི་ནག་པོ་ཁྲབ་དང་རལ་གྲི་བསྣམས་པའོ། །དེའི་ལས་ནི་
གཡུལ་ལས་རྒྱལ་བ་སྟེ། སེམས་ཅན་ཐམས་ཅད་ཀྱི་ལས་དང་ཉོན་མོངས་པའི་གཡུལ་ངོ་
བཟློག་པའོ། །ཤིན་ཏུ་ཡེ་ཤེས་སོ། །ཡོན་ཏན་ནི་རྣམ་པར་རྒྱལ་བ་སྟེ་བདག་དང་གཞན་
འཁོར་བ་ལས་རྒྱལ་བའི་ནུས་པ་མངའ་བའོ། །ཡང་དེ་དག་གི་ཕྱིའི་གཞི་ལ་ཤར་ཕྱོགས་དཔལ་
དང་ལྡན་པའི་ཞིང་ན་རྣམ་པར་གནོན་པས་གཤེགས་པའི་དཔལ་དཀར་པོ་ས་གནོན་དང་མི་
འཇིགས་པའི་ཕྱག་རྒྱ་ཅན་ནོ། །དེའི་ལས་ནི་རྣམ་པར་གནོན་པ་སྟེ་སྔ་མ་བཞིན་ནོ། །
གཤེགས་པ་ནི་ཡེ་ཤེས་ཏེ་མཐར་ཐུག་པ་རྟོགས་པའོ། །ཡོན་ཏན་ནི་དཔལ་ཏེ་སྔ་མ་ལྟར་རོ། །
ལྷོ་ཕྱོགས་སྣང་བ་བཀོད་པའི་ཞིང་ན་ཀུན་ནས་སྣང་བ་བཀོད་པའི་དཔལ་སེར་པོ་ཉི་མ་དང་
རིན་པོ་ཆེའི་སྡོང་བུ་བསྣམས་པའོ། །དེ་ལ་ལས་ནི་ཀུན་ནས་སྣང་བ་སྟེ། ཡེ་ཤེས་ཀྱིས་སེམས་
ཅན་གྱི་མ་རིག་པ་སེལ་བའོ། །བཀོད་པ་ནི་ཡེ་ཤེས་ཏེ་དཔག་ཏུ་མེད་པའི་ཡེ་ཤེས་སོ། །དཔལ་
ནི་ཡོན་ཏན་ནོ། །ནུབ་ཕྱོགས་དཔལ་དང་ལྡན་པའི་ཞིང་ན། །རིན་ཆེན་པདྨས་རྣམ་པར་གནོན་
པ་དམར་པོ་རིན་པོ་ཆེ་དང་པདྨ་བསྣམས་པའོ། །དེ་ལ་རིན་ཆེན་ནི་ཡོན་ཏན་ནོ། །པདྨ་ནི་ཡེ་
ཤེས་ཏེ་དྲི་མ་དང་བྲལ་བའོ། །ལས་ནི་རྣམ་པར་གནོན་པ་སྟེ་སྔ་མ་བཞིན་ནོ། །བྱང་ཕྱོགས་
རིན་པོ་ཆེའི་ཞིང་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རིན་པོ་ཆེ་པདྨའི་གདན་ལ་རབ་ཏུ་བཞུགས་པ་རི་དབང་གི་རྒྱལ་པོ་བཞུགས་ཤིང་
འཚོ་སྐྱོང་སྟེ། དེའི་གདན་པདྨ་དང་སེང་གེ་དང་རིན་པོ་ཆེ་དང་ཟླ་བའོ། །ནམ་མཁའ་ལྟར་སྔོ་
བ་ཕྱག་གཉིས་ཀྱིས་རི་རབ་བཏེག་པ་སྤྱན་དྲངས་ཏེ་བཤགས་ལ། སྒྲུབ་པ་པོས་ནི་དེ་ལྟར་
ལ155



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསམས་ལ་བཤགས་སོ། །དེ་བཞིན་གཤེགས་པ་ལ་སོགས་པ་ནི་སྔ་མ་ལྟར་ཤེས་པར་བྱའོ། །
དེ་ལ་རིན་པོ་ཆེ་པདྨ་སྟེ་དེས་ནི་གདན་གྱི་ཡོན་ཏན་དང་ལས་དང་ཡེ་ཤེས་བཤད་དེ་གཞན་
ལས་གདན་འདི་ཤེས་པར་བྱའོ། །ལ་ལ་ལས་ནི་ཟླ་བ་ཞེས་པ་ཡོད་དེ་དེ་ནི་ལས་སུ་ཤེས་པར་བྱ་
སྟེ། འདི་ནི་ཐམས་ཅད་ལ་ཤེས་པར་བྱའོ། །རི་དབང་ནི་ཡེ་ཤེས་དང་ཡོན་ཏན་ཏེ་རིའི་རྒྱལ་པོ་
ལྟར་མི་བསྒུལ་བའི་ཡེ་ཤེས་དང་ཡོན་ཏན་རི་རབ་ལྟ་བུའོ། །རྒྱལ་པོ་ནི་ལས་སོ། །དེ་ལ་སྒོ་
གསུམ་དང་བས་ཕྱག་འཚལ་ལོ། །ཞེས་པ་ནི་ཚིག་གི་དོན་ཏོ། །འདི་དག་ནི་སྔོན་བྱོན་པ་སྟེ་
བྱང་ཆུབ་སེམས་དཔའ་ལ་ནི་ལྟུང་བ་བྱུང་བ་མེད་ཅིང་བཅོས་མ་ཡིན་ལ། མ་འོངས་པ་ལ་
གདམས་པ་སྟེ་བསམས་ལ་བཤགས་པར་བྱའོ། །
དེ་ལྟར་ཕྱག་འཚལ་བ་བཤད་ནས་དེ་དག་གི་སྤྱན་སྔར་སྡིག་པ་བཤགས་ཏེ། དེ་ཡང་
སངས་རྒྱས་དེ་དག་ལ་ཐུགས་གཏད་པར་གསོལ་བ་གདབ་པ་ནི་དེ་དག་ལ་སོགས་ཏེ་ཞེས་
བྱ་བ་ལ་སོགས་པ་གསུངས་སོ། །དེ་ལ་བདག་གིས་པུས་མོ་གཉིས་ས་ལ་བཙུགས་ལག་པ་
སྤྱི་བོར་ཐལ་མོ་སྦྱར་ཏེ་གུས་པས་འདི་དག་བརྗོད་པས་བདག་གི་དཔང་པོ་མཛད་པར་
བསམ་མོ། །དེ་ལ་དེ་དག་ནི་སོ་ལྔ་པོ་དེ་དག་གོ། །དེ་ནི་གདུལ་བྱ་ལ་དགོངས་པ་སྟེ། གཞན་
ཡང་སོགས་པས་ནི་དེ་དག་ཀྱང་དཔང་པོར་བྱས་པའོ། །ཤར་ལ་སོགས་པའི་ཕྱོགས་བཅུའི་
འཇིག་རྟེན་ཐམས་ཅད་དེ་ནམ་མཁའི་མཐར་ཐུག་པའི་སངས་རྒྱས་ཐམས་ཅད་དམིགས་
པའོ། །དེ་བཞིན་གཤེགས་པ་ལ་སོགས་པ་ནི་གོ་སླའོ། །ཇི་སྙེད་ཅིག་ནི་བགྲང་བ་ལས་
འདས་པའི་གྲངས་སོ། །འཚོ་བ་ནི་ཐུགས་རྗེའི་སྤྱན་གྱིས་སེམས་ཅན་གཟིགས་ནས་སྐྱོང་
བའོ། །གཞེས་པ་ནི་བཞུགས་པ་སྟེ་འཁོར་བ་ཇི་སྲིད་ཀྱི་བར་དུའོ། །
བཅོམ་ལྡན་འདས་ནི་སྐལ་བ་དང་ལྡན་ཞིང་བདུད་བཞི་བཅོམ་པའོ། །དེ་དག་ཐམས་
ཅད་ནི་སོ་ལྔ་ལ་སོགས་པའོ། །བདག་ཅེས་པ་ནི་དང་པོའི་མིང་བརྗོད་པར་བྱའོ། །ཐུགས་མི་
ལ156ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
འགྱུར་བར་གསོལ་བ་གདབ་པ་ནི་དགོངས་སུ་གསོལ་བའོ། །གཉིས་པ་བཤགས་པ་རང་གི་
ངོ་བོ་ལ་དུས་ཀྱི་སྒོ་ནས་བསྟན་པ་ནི། བདག་གི་སྐྱེ་བ་ཞེས་བྱ་བ་ལ་སོགས་པའོ། །
བདག་གི་དུས་འདི་ཙམ་དུ་སྡིག་པ་བྱས་སོ་ཞེས་སེམས་ལ་བསམས་ནས་འགྱོད་པ་
བསྐྱེད་པའོ། །དེ་ལ་སྐྱེ་བ་འདི་ནི་དུས་འདིར་སྡིག་པ་བྱས་པ་དྲན་པར་བྱའོ། །དེས་མཚོན་
ནས་སྐྱེ་བ་ཐོག་མ་མེད་པ་སྟེ་སྔ་མ་འདས་པ་ནས་དཔག་ཏུ་མེད་པ་སྟེ། འཁོར་བ་ཐོག་མ་མེད་
པའི་དུས་ཅན་ནོ། །ཐོག་མ་མེད་པ་ནི་སྤྱིར་དགོངས་པ་འཁོར་བའི་སེམས་ཅན་ནམ་མཁའ་
ལྟར་མཐའ་ཡས་པའོ། །དེ་དག་ཏུ་འཁོར་བ་ནི་ཟོ་ཆུན་གྱི་འཁྲུལ་འཁོར་ལྟར་ཡང་ནས་ཡང་དུ་
འབྱུང་ཞིང་འཇིག་པའོ། །དེ་ཡང་ཚེ་རབས་སྔ་མ་ལ་སོགས་པར་འཁོར་བ་བཞིན་འདི་དང་
ཕྱིས་སོ། །སྐྱེ་གནས་གཞན་ནི་བྱོལ་སོང་ལ་སོགས་པ་དྲུག་པོའི་མངལ་ལ་སོགས་པར་རོ། །
གསུམ་པ་རང་གི་ངོ་བོའི་སྒོ་ནས་སྡིག་པ་བཤགས་པ་ནི། སྡིག་པ་ཞེས་བྱ་བ་ལ་
སོགས་པའོ། །དེ་ཡང་བདག་གིས་སྡིག་པ་འདི་ཙམ་ཞིག་བྱས་པ་ཞེས་འགྱོད་དེ། སེམས་
སུན་བཏོན་ལ་བཤགས་པར་བྱའོ་ཞེས་བྱ་བའི་དོན་ཏོ། །སྡིག་པ་བྱས་པ་ཡང་རྒྱུ་མ་རིག་པ་
ལ་བརྟེན་ནས་རྐྱེན་འདོད་ཆགས་ལ་སོགས་པ་གསུམ་གྱི་ཕྱེད་པོ་ལུས་ལ་སོགས་པ་གསུམ་
གྱིས་བྱས་སོ། །
དེ་ཡང་གསུམ་སྟེ། བྱས་ལ་མ་བསགས་པ་དང་། མ་བྱས་ཀྱང་བསགས་པ་དང་།
བྱས་ལ་བསགས་པའི་སྡིག་པ་གསུམ་སྟེ་འདི་དག་ནི་མདོ་སྡེ་ལྟར་ཤེས་པར་བྱའོ། །དེ་ལ་
སྡིག་པ་ནི་ངན་སོང་དུ་འགྲོ་བའི་སྔ་ལྟས་སོ། །འབྲས་བུ་ངན་སོང་སྐྱེད་ཅིང་དམ་པས་སྨད་
པས་ན་མི་དགེ་བའོ། །ལས་ནི་གོས་ཤིང་འབྱར་བ་སྟེ། ལུས་ལ་སོགས་པས་སྲོག་གཅོད་པ་
ལ་སོགས་པ་བཅུའོ། །ལྕི་ཡང་ལ་སོགས་པ་ནི་གཞན་ལྟར་ཤེས་པར་བྱའོ། །དེ་ཡང་གསུམ་
སྟེ་བདག་གིས་དངོས་སུ་བྱས་པ་དང་། གཞན་བགྱིད་དུ་སྩལ་བ་དང་། བྱེད་པ་ལ་རྗེས་སུ་ཡི་
~157



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རང་བ་གསུམ་ནི་རྣམ་པར་སྨིན་པ་འདྲ་སྟེ། ཁྱད་པར་དུ་ནི་བགྱིད་དུ་སྩལ་བ་སྟེ་ཐེག་པ་ཆེན་
པོ་པ་ཡིན་པའི་ཕྱིར་རོ། །དེ་དག་ནི་སྤྱི་ཡིན་ནོ། །བྱེ་བྲག་ནི་མ་བྱིན་པར་ལེན་པ་ལ་སོགས་
པའི་ནང་ནས་ལྕི་བ་ལྔ་ལས་འདིར་གསུམ་སྟེ༑ སེམས་ཅན་གྱི་དོན་དུ་མཆོད་རྟེན་བརྒྱད་
པོའི་གསེར་ལ་སོགས་པའི་ནོར་རོ། །དགེ་འདུན་ནི་མི་ཕྱེད་པ་སྟེ། བྱང་ཆུབ་སེམས་དཔའ་
དང་ཉན་ཐོས་ཀྱིས་ཕྱེ་བའོ། །དེ་ཡང་དང་པོ་ནི་གཉིས་ལ་སོགས་པའི་འོ། །གཉིས་པ་ནི་
དགེ་སློང་བཞི་ལ་སོགས་པའོ། །དེ་བས་ཀྱང་ལྕི་བ་ནི་ཕྱོགས་བཞིའི་དགེ་འདུན་ལ་སོགས་
པའི་མགྲོན་པོ་ལ་སོགས་པའི་ནོར་རྐུ་བ་དང་དངོས་སུ་འཕྲོག་པའོ། །ཤིན་ཏུ་ལྕི་བ་ནི་
མཚམས་མེད་པ་ལྔའོ། །དེ་ཡང་སྡུག་བསྔལ་དང་བར་དོ་མེད་པར་ཡིན་ཏེ། འདིའི་སྡིག་
པའི་འབྲས་བུ་ལ་ནི་ཚད་མེད་དོ། །ཉེས་པ་མེད་པ་དང་ཆུང་བ་ཡང་ཤེས་པར་བྱའོ། །གཞན་
ཡང་གཞན་དག་སྲོག་གཅོད་པ་ལ་སོགས་པ་བཅུ་བླངས་པ་དེའི་ཟླ་ལ་ཐེ་ཚོམ་མེད་པར་
བདག་ཞུགས་པ་ཡང་ཤེས་པར་བྱའོ། །
དེ་དག་གི་ཉེས་དམིགས་ཀྱི་སྒོ་ནས་བསྟན་པ་ནི་ལས་ཀྱི་སྒྲིབ་པ་ལ་སོགས་པའོ། །དེ་
ཡང་རྣམ་པར་སྨིན་པ་འདི་ལྟ་བུ་ཚ་བ་ཡིན་ལ་བསམས་ཏེ། རང་གི་སེམས་སུན་བཏོན་ལ།
ཤིན་ཏུ་འགྱོད་པས་བཤགས་པར་བྱའོ་ཞེས་བྱ་བ་ནི་ངག་གི་དོན་ཏོ། །དེ་ཡང་ལས་དེ་དག་གིས་
བསྒྲིབས་པ་ནི་ཡེ་ཤེས་མི་གསལ་བར་བྱས་པའོ། །དེ་དག་གི་རྣམ་པར་སྨིན་པ་ཅིར་འགྱུར་ཞེ་
ན། སེམས་ཅན་དམྱལ་བ་ལ་སོགས་པའི་མི་ཁོམ་པ་བརྒྱད་དེ༑ དམ་པའི་ཆོས་ཀྱི་གོ་སྐབས་
མེད་ལ། ལ་ལ་དེ་ལྟར་སྡུག་བསྔལ་དང་བཅས་ལ། ལ་ལ་ཕྱིས་འགྱུར་བས་མི་ཁོམ་པ་སྟེ་
དལ་འབྱོར་མེད་པའོ། །དེ་ལ་དམྱལ་བ་ནི་ཤིན་ཏུ་སྡུག་བསྔལ་བ་སྟེ་ཕལ་པོ་ཆེ་དང་ཁ་
འཐོར་བའོ། །དེ་ལ་དང་པོ་ནི་ཚ་བ་དང་གྲང་བས་བཅུ་དྲུག་གོ། །
གཉིས་པ་ནི་གནས་ཀྱིས་གཉིས་ཏེ། འདི་དག་ནི་མདོ་དྲན་པ་ཉེ་བར་གཞག་པ་ཆེན་
158



མ
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
པོ་ལས་ཤེས་པར་བྱ་སྟེ། ལས་ངན་པ་ཤིན་ཏུ་ཆེ་བའི་འབྲས་བུ་ཡིན་ནོ། །དུད་འགྲོ་ནི་མི་ཤེས་
པ་སྟེ། དེའི་སྐྱེ་བའི་གནས་ནི་མངལ་ནས་སྐྱེ་བ་ལ་སོགས་པའོ། །དེ་ཡང་གཉིས་ཏེ།
དབྱིབས་ཀྱིས་ནི་བཞིའོ། །དེ་ནི་ཐ་མའིའོ། །ལས་བར་མ་ནི་ཡི་དྭགས་ཏེ་ཟས་ལ་སོགས་པ་
བཟའ་བ་ལ་སོགས་པ་འདོད་ལ་དེ་མེད་པ་སྟེ། དེའི་ཡུལ་ནི་འདུག་པ་སྟེ། གཤིན་རྗེའི་
འཇིག་རྟེན་ནོ། །དེ་ཡང་གཉིས་སུ་ཤེས་པར་བྱའོ། །ཡང་ན་ངན་སོང་གསུམ་པོ་དེ་དག་གི་རྒྱུ་
ནི་ཕལ་ཆེར་སྲོག་གཅོད་པ་དང་སེར་སྣ་དང་གཏི་མུག་ལས་ཤེས་པར་བྱའོ། །གསུམ་པོ་དེ་
དག་ནི་ངན་པར་སོང་བ་ཡིན་ནོ། །ལས་ངན་པ་ཤིན་ཏུ་ཆུང་བ་ནི་ཡུལ་མཐའ་འཁོབ་ལ་
སོགས་པ་སྟེ། མི་དང་ལྷའི་ནང་ནས་མི་ཁོམ་པ་ཡིན་ནོ། །ངན་པ་འདི་དག་ནི་ངན་འགྲོ་ཡིན་
ནོ། །མཐའ་འཁོབ་ནི་ཡུལ་གང་ན་ཆོས་ལ་སོགས་པ་མེད་པ་སྟེ། ཡུལ་གྱི་མཐའོ། །ཀླ་ཀློ་ནི་
ན་ཞིང་རྨུགས་པའི་རང་བཞིན་ཏེ་སྐད་བཟང་པོ་མེད་པ་ལ་སོགས་པ་མི་ཤེས་པའོ། །ཡང་
ན་ཡུལ་མཐའ་འཁོབ་ཀྱི་ཀླ་ཀློ་ཞེས་ལ་ལ་དག་བྱེད་དོ། །དེ་དག་རྒྱུ་དེས་ལས་ངན་པ་བྱེད་
པས་ངན་སོང་དུ་འགྲོ་བའོ། །
ལྷ་ཚེ་རིང་པོ་ནི་བསོད་ནམས་ཆེ་ཞིང་ང་རྒྱལ་ཆེ་བ་སྟེ་བསྐལ་པ་དཔག་ཏུ་མེད་པར་
གནས་པ་ལྟ་བ་ལོག་པ་གཟུགས་ཀྱི་ཁམས་ཀྱི་གནས་ནའོ། །ཡང་ན་འགོག་པ་ངན་པ་
སྦྱངས་པས་འདུ་ཤེས་འགོག་པ་ཡིན་ནོ་ཞེས་ཀྱང་འཆད་དོ། །དེ་ཤི་ནས་དམྱལ་བར་འགྱུར་
རོ། །མིར་སྐྱེས་ན་གཟུགས་ལ་སོགས་པ་ལ་དབང་བྱེད་པའི་མིག་ལ་སོགས་པའི་དབང་པོ་
ལྔའམ་དྲུག་པ་ལ་སྐྱོན་ཞུགས་པས་དམ་པའི་ཆོས་ཀྱི་སྐལ་བ་མེད་པ་ཡིན་ཏེ། གཅིག་དང་།
གཉིས་དང་། གསུམ་དང་། བཞི་དང་། ལྔ་དང་། དྲུག་ཀ་མ་ཚང་བ་སྲིད་དོ། །ཤིན་ཏུ་ཡིད་
ཀྱི་དབང་པོ་ལ་སྐྱོན་ཞུགས་པ་ནི་ངན་པའོ། །ཡང་དག་པའི་ལྟ་བ་དང་བྲལ་བ་སྟེ་སངས་
རྒྱས་ལ་སོགས་པ་མེད་དོ་ཞེས་སེམས་པ་ལྟ་བ་ཕྱིན་ཅི་ལོག་ནི་ཆད་པར་ལྟ་བ་སྟེ། མི་དགེ་
༤159ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ཐམས་ཅད་པས་ལྕི་བའོ། །གཞན་པ་རྟག་པར་ལྟ་བ་ལ་སོགས་པ་ཡང་ངོ་། །དེ་ལྟར་ན་
བརྒྱད་དོ། །སངས་རྒྱས་འབྱུང་བ་ནི་སྤྱིར་ཡིན་ཏེ། དེ་འཇིག་རྟེན་དུ་བྱོན་པ་ལ་ཕྱག་ལ་སོགས་པ་
མི་བྱེད་པར་སྐུར་པ་འདེབས་པའོ། །ཡང་དེས་མཚོན་ནས་སངས་རྒྱས་མེད་པའི་གནས་སུ་
སྐྱེས་པ་ནི་བརྒྱད་པའོ། །དེ་ལྟར་རང་གི་ངོ་བོ་བསྟན་ནས། ཡུལ་གང་ལ་བཤགས་པ་ནི་
སངས་རྒྱས་ཞེས་བྱ་བ་ལ་སོགས་པ་སྟེ་འདི་ཁོ་ན་དབང་པོ་བཟང་པོ་ཡིན་གྱི་གཞན་ནི་མ་ཡིན་
ནོ། །དེ་ལ་སངས་རྒྱས་བཅོམ་ལྡན་འདས་ནི་ཤཱཀྱ་ཐུབ་པ་ལ་སོགས་པ་དེ་རྣམས་སོ། །དེ་
དག་ནི་ཐམས་ཅད་མཁྱེན་པས་ན་ཡེ་ཤེས་སོ། །དགེ་སྡིག་གི་ལས་ལ་སོགས་པ་གསལ་བར་
རྟོགས་པས་ན་སྤྱན་ནོ། །དབང་པོ་ནི་ལེགས་པ་དང་ཉེས་པའི་ཁྱད་པར་ཐུགས་སུ་ཆུད་པའོ། །
ཚིག་ལ་སོགས་པ་འཁྲུལ་པ་མེད་པས་ན་ཚད་མ་སྟེ་མི་སླུ་བའོ། །ཐུགས་ཀྱིས་ཐམས་ཅད་
མཁྱེན་པས་ན་མཁྱེན་པའོ། །ཤེས་རབ་ཀྱི་སྤྱན་གྱིས་ཐམས་ཅད་གཟིགས་པས་ན་གཟིགས་
པའོ། །སྤྱན་སྔར་ནི་ད་ལྟར་མདུན་དུའོ། །ཚུལ་ཇི་ལྟར་བཤགས་པ་ནི་མཐོལ་བ་ལ་སོགས་པ་
སྟེ། ཡང་དག་པར་ཡིན་གྱི་ངག་འཁྱལ་ལ་སོགས་པ་ནི་མ་ཡིན་ནོ། །དེ་ལ་ངག་གིས་བརྗོད་པ་
ནི་མཐོལ་བའོ། །འཆགས་པ་ནི་ཡིད་ཀྱིས་སོ་སོར་རོ། །ཉེས་པ་དེ་ཁས་ལེན་པས་ཞེ་ལ་མི་
འཆབ་པའོ། །མི་སྦེད་པ་ནི་དངོས་སུ་སྟེ། དེ་བཞིན་བཤགས་ན་དག་པར་འགྱུར་རོ། །
དེ་ལྟར་སྟོབས་གཉིས་བསྟན་ནས། དེ་ནི་ཉེས་པ་ལས་ཀུན་ཏུ་ལྡོག་པའི་སྟོབས་ཀྱིས་
སྡིག་པ་བཤགས་པ་ནི་སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ་ཞེས་གསུངས་
སོ། །དེ་ཡང་སྔར་གྱི་འགྱོད་ཅིང་། ད་ལྟར་གྱི་འཆགས་ལ། ཕྱིས་མི་བྱེད་པ་ནི་དམ་པ་ཡིན་ལ།
བཤགས་ཀྱང་བྱས་ན་སླར་འཕེལ་བར་འགྱུར་བས་ན་ནད་ལ་གནོད་པ་ན་བཟའ་བཏུང་
ལྟར་མཚམས་གཅད་པར་བྱའོ། །དེ་ཕན་ཆད་ཀྱང་མི་དགེ་བ་བཅུ་ལ་སོགས་པའི་ཉེས་པ་
རྣམས་རྒྱུན་གཅོད་ཅིང་ཕྱིས་མི་བྱེད་པར་བསྣམས་ཏེ་དེས་ནི་སྡིག་པ་དག་པར་འགྱུར་རོ། །
ལ160



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
དེ་ལྟར་སྟོབས་གསུམ་པ་བསྟན་ནས་ད་ནི་གཉེན་པོ་ཀུན་དུ་སྤྱོད་པའི་སྟོབས་ནི་
སངས་རྒྱས་ཞེས་བྱ་བ་ལ་སོགས་པའོ། །དེ་ལ་སྡིག་པ་དེ་དག་སླར་མི་འཕེལ་ཞིང་ཚོགས་
བསགས་པའི་དོན་དུ་རྒྱུད་ལ་དགེ་བ་བསྟན་པ་ནི་སྨན་ལྟ་བུར་ཤེས་པར་བྱའོ། །དེ་ལ་བསྔོ་བ་ལ་
སོགས་པ་ཐམས་ཅད་ནི་བྱང་ཆུབ་སེམས་དཔའ་ལ་ཕ་རོལ་ཏུ་ཕྱིན་པ་དྲུག་དང་ལྡན་ལ།
དེས་ཟིན་དགོས་པས་ཕ་རོལ་ཏུ་ཕྱིན་པ་དྲུག་དང་འདྲ་བ་ཡིན་ལ་དེ་ཡང་གཉིས་སོ། །དེ་ལ་བླ་
ན་ཡོད་པ་ནི་ཀུན་དང་མཐུན་པ་སྟེ། དེ་ནི་སྐྱེ་བ་བཟང་པོ་བླངས་པར་ཡང་ཤེས་པར་བྱའོ། །དེ་ལ་
ཁམས་གསུམ་གྱི་སྐྱེ་གནས་ཏེ་ལྷ་དང་མི་དག་ཏུའོ། །སྦྱིན་པ་དང་མཐུན་པ་ནི་སྦྱིན་པའི་ཐ་མ་
སྟེ། དེས་མཆོག་ཀྱང་ཤེས་པར་བྱའོ། །དུད་འགྲོའི་སྐྱེ་གནས་ནི་ཁྱི་ལ་སོགས་པའོ། །དེ་ནི་
ཡུལ་ཆུང་བ་སྟེ་ཆེན་པོ་ཡང་གཟུང་ངོ་། །ཁམ་གཅིག་ནི་དངོས་པོ་ཆུང་བ་སྟེ་ཆེན་པོ་ཡང་ཤེས་
པར་བྱའོ། །ཚུལ་ཁྲིམས་ནི་ཚུལ་ཁྲིམས་དང་མཐུན་པ་སྟེ། སྡོམ་པའི་ཚུལ་ཁྲིམས་ལ་སོགས་
པའོ། །རྣམ་པར་དཀའ་བ་བསྐྱེད་པས་ནི་དགེ་བའི་རྩ་བའོ། །བཟོད་པ་དང་མཐུན་པ་ནི་
ཚངས་སྤྱོད་དེ་སྡིག་པ་དང་བྲལ་ཞིང་བྱམས་པ་ལ་སོགས་པ་ལ་གནས་པས་གཤེ་བ་ལ་སླར་
མི་གཤེ་བ་ལ་སོགས་པ་དགེ་སྦྱོང་གི་ཆོས་དང་ལྡན་པ་སྟེ། འདོད་ཆགས་དང་བྲལ་བ་ལ་ནི་མི་
བྱའོ། །བརྩོན་འགྲུས་དང་མཐུན་པ་ནི་སེམས་ཅན་ཡོངས་སུ་སྨིན་པར་བྱེད་པ་སྟེ། བདག་
གིས་བརྩོན་འགྲུས་ཆེན་པོས་སེམས་ཅན་ཐམས་ཅད་ལ་མངོན་པར་ཤེས་པ་ལྔའི་སྒོ་ནས་
ཕྱིན་ཅི་ལོག་གི་ལྟ་བ་དང་ལམ་ལས་བཟློག་པ་སྟེ་ཡང་དག་པ་ལ་བཅུག་པས་རྒྱུད་སྨིན་པར་
བྱས་པ་སྟེ། གྲོལ་བ་དང་མཐར་ཕྱིན་པར་ཤེས་པར་བྱའོ། །བསམ་གཏན་དང་མཐུན་པ་ནི་
སྨོན་པ་དང་འཇུག་པ་ཀུན་རྫོབ་དང་དོན་དམ་པའི་བྱང་ཆུབ་ཏུ་སེམས་བསྐྱེད་པ་སྟེ། དེ་དག་
ལ་རྩེ་གཅིག་ཏུ་གནས་པ་ནི་ལམ་ཕྱིན་ཅི་མ་ལོག་པའོ། །བླ་ན་མེད་པའི་ཡེ་ཤེས་ནི་ཤེས་
རབ་ཀྱི་ཕ་རོལ་ཏུ་ཕྱིན་པ་དང་མཐུན་པར་བསྔོ་བ་སྟེ། དེ་ལ་གོང་ན་མེད་པའི་ཡེ་ཤེས་ནི་གཉིས་
ལ161ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སུ་མེད་པའི་ཆོས་ཉིད་རྟོགས་པ་སྟེ་ཡེ་ཤེས་ཀྱི་ཚོགས་སོ། །
དེ་ལ་བཞི་ནི་བསོད་ནམས་ཀྱི་ཚོགས་སུ་འགྱུར་ལ། ལྔ་པ་ནི། གཉིས་ཀའོ། །དྲུག་པ་
ནི་ཅིག་ཤོས་ཏེ་ཐམས་ཅད་ཀྱང་གཉིས་སུ་འདུས་སོ། །དྲུག་པོ་དེ་དག་ཐམས་ཅད་ཚུལ་ཇི་
ལྟར་ཞེ་ན། གཅིག་ཏུ་བསྡུས་པ་ལ་སོགས་པ་སྟེ། དགེ་བ་སོ་སོ་བ་དང་། དངོས་པོ་གཅིག་ཏུ་
བྱས་ཏེ་བཟླུམས་པ་ནི་འདྲེས་པར་བྱས་པའོ། །མི་ཕྱེད་པར་བྱས་པ་ནི་བསྡོམས་པ་སྟེ་རང་
བཞིན་མེད་པར་རོ། །གང་བསྔོ་ཞེ་ན། བླ་ན་མེད་པ་ལ་སོགས་པའི་སངས་རྒྱས་སུའོ། །དེ་
ཉན་ཐོས་ལས་འཕགས་པ་ནི་བླ་ན་མེད་པའོ། །གོང་ན་མེད་པ་ནི་སངས་རྒྱས་སོ། །གོང་མ་
ནི་འཇིག་རྟེན་པའི་གོང་ན་གནས་པ་གཉིས་པོ་དེ་ཡིན་ལ། དེ་དག་གི་གོང་མ་ནི་བྱང་ཆུབ་
སེམས་དཔའོ། །བླ་མ་ནི་བྱང་ཆུབ་སེམས་དཔའ་རྣམས་ཡིན་ལ། དེའི་བླ་མ་ནི་སངས་རྒྱས་
ཏེ་དེའི་གོང་ན་གཞན་མེད་པའོ། །དེ་ཉིད་བྱང་ཆུབ་སེམས་དཔའ་ཆེན་པོ་སྟེ་རྣམ་པ་ཐམས་ཅད་
མཁྱེན་པའོ། །
ཡོངས་སུ་བསྔོ་བ་ནི་འཁོར་གསུམ་ཡོངས་སུ་དག་པ་སྟེ་མི་དམིགས་པའོ། །དེ་ནི་བྱང་
ཆུབ་སེམས་དཔའི་བསྔོ་བ་ཐུན་མོང་བའོ། །བླ་ན་མེད་པའི་སངས་རྒྱས་ཉིད་ཀྱི་བསྔོ་བ་ནི་
ཐབས་མཁས་པ་སྟེ། དེ་ལྟར་བསྔོ་བ་ནི་ཇི་ལྟར་ཞེས་བྱ་བ་ལ་སོགས་པའོ། །བདག་གིས་
བསྔོ་བ་མི་ཤེས་པས། དེ་ལྟར་ཡོངས་སུ་བསྔོ་བ་ནི་གྱ་ནོམ་པ་ལ་སོགས་པས་གུས་པའོ། །དུས་
གསུམ་གྱི་སངས་རྒྱས་ཀྱིས་བསྔོས་པ་ལྟར་བདག་ཀྱང་གུས་པས་ཡོངས་སུ་བསྔོ་བ་ནི་
གདམས་པ་ཆེན་པོ་ཡིན་ནོ། །ཕུང་པོ་གསུམ་པ་དང་མཐུན་པར་བསྔོ་བ་ནི་སྡིག་པ་ཐམས་
ཅད་ནི་སོ་སོར་བཤགས་སོ་ཞེས་བྱ་བ་ལ་སོགས་པའོ། །དེ་ལ་སྡིག་པ་བཤགས་པའི་ཕུང་པོ་
དང་། དག་པ་དང་མ་དག་པའི་དགེ་བའི་རྗེས་སུ་ཡི་རང་བ་ནི་དེ་དག་ཡུལ་དུ་བྱས་ན་དགའ་
བའི་ཕུང་པོ་དང་། སངས་རྒྱས་ཐམས་ཅད་ལ་མྱ་ངན་ལས་མི་འདའ་བ་དང་། ཆོས་ཀྱི་
ལ162-



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ།
འཁོར་ལོ་བསྐུལ་བ་ནི་གསོལ་བ་འདེབས་པའི་ཕུང་པོ་སྟེ། དེ་གསུམ་གྱིས་བསོད་ནམས་ཀྱི་
ཕུང་པོ་དཔག་ཏུ་མེད་པ་ལ་སོགས་པའོ། །དེ་དག་གི་ཞར་ལ་སྨོན་ལམ་འདེབས་པ་ནི་
སངས་རྒྱས་ཐོབ་པར་སྨོན་པས་ན་ཡེ་ཤེས་བླ་ན་མེད་པར་གྱུར་ཅིག་པའོ། །
སྡིག་པ་ཐམས་ཅད་ཀྱི་གཉེན་པོ་སྐྱབས་སུ་འགྲོ་བ་མཆོག་ཡིན་པས་འདིར་ཡང་
སྐྱབས་སུ་འགྲོ་བ་ནི་མི་མཆོག་རྒྱལ་བ་ཞེས་བྱ་བ་ལ་སོགས་པའོ། །དེ་ལ་སྔོན་ནི་ཐུན་མོང་དུ་
བསྟན་ལ། ད་ལྟར་ནི་སྐྱབས་ཀྱི་མཐར་ཐུག་པ་ནི་སངས་རྒྱས་ཁོ་ན་ཡིན་པས་གཉིས་པོ་ནི་
འདིར་མ་སྨོས་པའོ། །དེ་ལ་མི་མཆོག་ནི་མིའི་སྐྱེ་བ་ཞེས་པ་སྟེ་སྤྲུལ་སྐུའོ། །ཡོན་ཏན་ནི་
སངས་རྒྱས་ཀྱི་སྟོབས་ལ་སོགས་པའོ། །བསྔགས་པ་ནི་ཁྱད་པར་དུ་བསྟོད་པའོ། །སུམ་ཅུ་
རྩེ་ལྔ་པོ་ལ་སོགས་པ་དེ་དག་མཐའ་ཡས་པ་ནི་མི་ཟད་པའི་རྒྱ་མཚོ་དཔེར་བྱས་པ་སྟེ་གྲངས་
སོ། །ཐལ་མོ་ནི་ལུས་ཀྱིས་སོ། །སྐྱབས་སུ་འགྲོ་བ་ནི་ངག་དང་སེམས་ཀྱིས་སོ། །
དེ་ལྟར་སྟོབས་བཞི་དང་ལྡན་པས། །སྡིག་པ་ཐམས་ཅད་དག་འགྱུར་ཏེ། །ཚོགས་
རྫོགས་ནས་ནི་སངས་རྒྱས་འཐོབ། །དེ་བས་ཀུན་གྱིས་འདིར་ཤེས་བྱ། །འདིར་ནི་མདོ་ཙམ་
དུ་བཀྲོལ་ཏེ། །རྒྱས་པར་མདོ་སྡེ་ལས་ཤེས་བྱ། །འདི་ལྟར་ཤེས་བྱས་འབད་པ་ཡིས། །ནུས་
ཚད་སྡིག་པ་བཤགས་པར་བྱ། །རིན་ཆེན་ལུས་འདི་ཐོབ་ནས་ནི། །ལེ་ལོ་སྙོམ་ལས་མེད་པ་
མཚར། །རང་སེམས་ཀྱིས་ནི་རང་ལ་རྟོགས། །ཡི་མུག་མི་འགྱུར་ངོ་མཚར་ཆེ། །བདག་གིས་
སྙིང་རྗེའི་ཤུགས་ཀྱིས་སེམས་ཅན་དོན་དུ་ནི། །བྱང་ཆུབ་ལྟུང་བ་བཤགས་པའི་འགྲེལ་པ་
འདི་བྱས་པས། །དེ་སྐྱེས་དགེ་བ་དྲི་མེད་དེ་ཡིས་སེམས་ཅན་རྣམས། །ཀླུ་ཡི་རྒྱལ་པོ་ལྟ་བུའི་
སངས་རྒྱས་འགྲུབ་པར་ཤོག །ལྟ་བ་ཐམས་ཅད་སེལ་མཛད་ཅིང་། །ཡང་དག་ལམ་ནི་སྟོན་པ་
པོ། །སེང་གེ་ལྟ་བུའི་བདུད་འཇོམས་པའི། །གོ་ཏམ་དེ་ལ་ཕྱག་འཚལ་ལོ། །
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ། སློབ་དཔོན་ཆེན་པོ་འཕགས་པ་ཀླུ་
མ
༤163ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒྲུབ་ཀྱིས་མཛད་པ་རྫོགས་སོ།། །།རྒྱ་གར་གྱི་མཁན་པོ་ཤཱནྟ་རཀྵི་ཏ་དང་། བོད་ཀྱི་ལོ་ཙཱ་བ་
ནི་བ་དེ་བ་གྷོ་ཥས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
~ 164ལ



༄༅། །བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་
སེམས་དཔའི་བསླབ་པའི་རིམ་པ་ཞེས་བྱ་བ།
ཛེ་ཏཱ་རི་དགྲ་ལས་རྣམ་རྒྱལ།
རྒྱ་གར་སྐད་དུ། བོ་དྷི་སཱུ་པཏྟི་དེ་ཤ་ཏྟི་བོ་དྷི་སཏཱ་ཤིཀཱ་ཀྲ་མ་ནཱ་མ། བོད་སྐད་དུ།།
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་
བྱ་བ། འཕགས་པའི་ཚོགས་ལ་ཕྱག་འཚལ་ལོ། །གང་གིས་ཐམས་ཅད་གཟིགས་གྱུར་པའི། །
ཀུན་མཁྱེན་ཉིད་ལ་ཕྱག་འཚལ་ནས། །བྱང་ཆུབ་སེམས་དཔའི་བསླབ་པ་ནི། །བདག་གིས་
དད་པས་བྲི་བར་བྱ། །དེ་ལ་གང་དག་བྱང་ཆུབ་ཏུ་སེམས་བསྐྱེད་ནས་ངེས་པར་
པར་ལེགས་པ་
ཐོབ་པར་འདོད་པ་རྣམས་ལ།: ཉེས་པ་ལས་ལྡོག་པའི་ཐབས་ཤེས་པར་བྱ་བའི་ཕྱིར་འདི་
གསུངས་ལ། ཉེས་པ་དེ་ཡང་ཕམ་པའི་རིགས་སུ་གཏོགས་པ་དང་
། ཉེས་བྱས་ཀྱི་རིགས་སུ་
གཏོགས་པའོ། །ཕམ་པའི་རིགས་སུ་གཏོགས་པ་ཡང་ཉན་ཐོས་དང་ཐུན་མོང་དང་། ཐུན་མོང་
མ་ཡིན་པའི་བྱེ་བྲག་གིས་གཉིས་སོ། །
དེ་རྣམས་ལས་ལྡོག་པ་ནི་སེམས་བསྐྱེད་ནས་སྡོམ་པ་གསུམ་ལེན་པའོ། །ཉེས་པ་
ལས་ལྡོག་པ་ནི་གང་ཟག་གསུམ་ལ་བཤགས་པ་དང་། གང་ཟག་གཅིག་ལ་བཤགས་པ་
~165



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་། སངས་རྒྱས་སུམ་ཅུ་རྩ་ལྔ་ལ་བཤགས་པ་འདི་ཡིན་ཏེ། ཐོག་མར་རེ་ཞིག་རྟེན་ཁྱད་
པར་ཅན་ལ་སྐྱབས་སུ་འགྲོ་བ་དང་། དེ་ནས་ཕྱག་འཚལ་བ་སྡིག་པ་བཤགས་པའོ། །དེ་
ནས་ཕྱིས་སྡོམ་པ་མི་ཉམས་པར་བྱ་བར་དམ་བཅའ་བའོ། །དེ་ནས་དགེ་བའི་རྩ་བ་ཐམས་
ཅད་བླ་ན་མེད་པའི་བྱང་ཆུབ་ཏུ་བསྔོས་ལ། དེ་ལ་ཕྱིས་གནས་པར་བྱ་བའི་ཕྱིར་སྡིག་པ་
བཤགས་པ་དང་། བསྐུལ་ཞིང་གསོལ་བ་དང་། དགེ་བའི་རྩ་བ་བསྔོ་བ་དང་། སྐྱབས་སུ་
འགྲོ་བའོ། །དེ་ནི་བསྡུས་པའི་དོན་ནོ། །
ད་ནི་ཡན་ལག་གི་དོན་བཤད་པར་བྱ་སྟེ། བདག་མིང་འདི་ཞེས་བགྱི་བ་ཞེས་བྱ་བ་ནི་
ལྷ་སྦྱིན་ནམ། མཆོད་སྦྱིན་ལ་སོགས་པ་ཆེ་གེ་མོའོ། །སངས་རྒྱས་ལ་སྐྱབས་སུ་མཆིའོ། །
ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །སྤངས་པ་དང་ཡེ་ཤེས་དང་ལྡན་
པས་ན་སངས་རྒྱུས་སོ། །དེ་ནི་སྐུ་གསུམ་སྟེ། ཆོས་ཀྱི་སྐུ་དང་། ལོངས་སྤྱོད་རྫོགས་པའི་སྐུ་
དང་། སྤྲུལ་པའི་སྐུའོ། །ལ་ནི་ཡུལ་གྱི་ལ་སྟེ། གནས་བཞིའི་བདུན་པའོ། །སྐྱབས་སུ་མཆི་
བ་ནི་ཉོན་མོངས་པ་ལ་སོགས་པའི་འཚེ་བ་ལས་སྐྱོབ་པའོ། །ཆོས་ནི་ལུང་གི་ཆོས་དང་།
རྟོགས་པའི་ཆོས་སོ། །དགེ་འདུན་ནི་ཉན་ཐོས་དང་། རང་སངས་རྒྱས་དང་བྱང་ཆུབ་སེམས་
དཔའོ། །ཉན་ཐོས་ལ་ཡང་ཞུགས་པ་བཞི་དང་། འབྲས་བུ་ལ་གནས་པ་བཞིའོ། །རང་
སངས་རྒྱས་ལ་ཡང་གཅིག་པུར་གནས་པ་དང༌། ཚོགས་དང་སྤྱོད་པའོ། །བྱང་ཆུབ་སེམས་
དཔའ་ལ་ཡང་ངེས་པ་དང་མ་ངེས་པའོ། །ལྷག་མ་ནི་བཤད་ཟིན་ཏོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་བྱ་བ་ནི་བདུད་ཀྱི་དཔུང་དང་བཅས་པ་
ཐམས་ཅད་ཀྱི་ཡུལ་ཆེན་པོ་འཇོམས་པའི་ཕྱིར་བཅོམ་ལྡན་འདས་ཉིད་དོ། །དེ་བཞིན་
གཤེགས་པ་ནི་དེ་བཞིན་ཉིད་ཕྱིན་ཅི་མ་ལོག་པར་གསུང་བའོ། །དགྲ་བཅོམ་པ་ནི་ཐོབ་པར་
ལ166



ཐམས་
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
བྱ་བའི་དོན་ཐམས་ཅད་བརྙེས་པ་དང་། བསོད་ནམས་ཀྱི་ཞིང་བླ་ན་མེད་པ་དང་། མཆོད་
པར་འོས་པའོ། །ཆོས་རྣམས་ཇི་ལྟ་བ་བཞིན་དུ་དོན་དམ་པར་ཐུགས་སུ་ཆུད་པས་ན་ཡང་
དག་པར་རྫོགས་པའི་སངས་རྒྱས་ཞེས་བྱའོ། །ཤཱཀྱ་ཐུབ་པ་ནི་ཉོན་མོངས་པ་ཐམས་ཅད་
སྤངས་པའི་མཐར་ཕྱིན་པ་དང་། ཚིག་བཙན་པ་དང་། རིགས་ཕུན་སུམ་ཚོགས་པ་དང་།
དབང་ཕྱུག་ཕུན་སུམ་ཚོགས་པའོ། །རྡོ་རྗེ་སྙིང་པོ་རབ་ཏུ་འཇོམས་པ་ཞེས་བྱ་བ་ནི་སྤྲོས་པ་
དང་བྲལ་བས་དངོས་པོར་འཛིན་པ་འཇོམས་པས་རྡོ་རྗེ་ཕ་ལམ་དང་འདྲ་བ་དེ་ཉིད་ཐམས
ཅད་ཀྱི་སྙིང་པོ་ཡང་ཡིན་ལ་རབ་ཏུ་འཇོམས་པ་ཡང་ཡིན་ནོ། །ཡང་ན་རྡོ་རྗེ་ནི་རིན་པོ་ཆེའོ། །
སྙིང་པོ་ནི་དཀྱིལ་ལོ། །རབ་ཏུ་འཇོམས་པ་ནི་མཐུའོ། །རིན་ཆེན་འོད་འཕྲོ་ནི་ནོར་བུ་རིན་པོ་
ཆེ་དང་མཚུངས་པས་དེ་སྐད་ཅེས་བྱ་སྟེ། ལྷ་རྫས་ཀྱི་ནོར་བུ་རིན་པོ་ཆེ་ནི་ཡང་བ་དང་། འོད་
གསལ་བ་དང༌། འཚེ་བ་ཐམས་ཅད་ཟློག་པ་དང་། ཡོན་ཏན་འབྱུང་བ་དང་། ཉམས་
དགའ་བ་ལ་སོགས་པའི་ཆོས་དང་ལྡན་པ་དེ་བཞིན་དུ་ཡང་དག་པའི་རིན་པོ་ཆེ་ཡང་ཡོན་
ཏན་ཐམས་ཅད་ཀྱི་འོད་འཕྲོ་བས་ཕན་འདོགས་པའོ། །ཀླུ་དབང་གི་རྒྱལ་པོ་ཞེས་བྱ་བ་ནི་
ཀླུའི་དབང་པོའི་རྒྱལ་པོའི་རྫུ་འཕྲུལ་དང་ལྡན་པ་སྟེ། དེ་ཡང་ལོ་ཏོག་ཐམས་ཅད་ལ་ཆར་
འབེབས་པའོ། །དེའི་དབང་པོ་ནི་བདག་པོའོ། །དེ་རྣམས་ཀྱི་རྒྱལ་པོ་ནི་སངས་རྒྱས་བཅོམ་
ལྡན་འདས་སོ། །
དཔའ་བོའི་སྡེ་ནི་དཔའ་བོའི་རིགས་ཏེ། མི་མཐུན་པའི་ཕྱོགས་འཇོམས་པའོ། །དེ་ལ་
དགྱེས་པས་ན་དཔལ་དགྱེས་སོ། །རིན་ཆེན་མེ་ནི་དགོན་པ་དང་། རིན་ཆེ་བ་དང་། དགོས་
འདོད་འབྱུང་བ་དང་། ཉོན་མོངས་པའི་བུད་ཤིང་སྲེག་པའོ། །རིན་ཆེན་ཟླ་འོད་ནི་ཟླ་བ་
བཞིན་བསིལ་བ་སྟེ། མ་རིག་པའི་མུན་ནག་དང་བྲལ་བའོ། །རྣམ་པར་རྟོག་པའི་ཚ་བས་མ་
གདུངས་པའོ། །མཐོང་བ་དོན་ཡོད་ཅེས་བྱ་བ་ནི་གདུལ་བྱ་ཐམས་ཅད་མངོན་དུ་གཟིགས་པ་
ལ167



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟེ། སྣོད་དང་འཚམ་པར་དོན་མཛད་ནས་འདྲེན་པའི་ཕྱིར་རོ། །རིན་ཆེན་ཟླ་བ་ནི་ཀུན་དུ་
བཟང་པོ་བྱང་ཆུབ་ཀྱི་སེམས་སོ། །ལྷག་མ་ནི་སྔ་མ་བཞིན་ནོ། །ཉོན་མོངས་པའི་དྲི་མ་དང་
ཤེས་བྱའི་དྲི་མ་ཐམས་ཅད་མཐོང་བ་དང་བསྒོམས་པས་སྤངས་པས་དྲི་མ་མེད་པའོ། །ཟད་
པ་ཤེས་པའི་དོན་ཏོ། །དེ་ཉིད་དཔལ་དུ་གྱུར་པ་སྟེ། ཕན་པ་བསྒྲུབ་པའི་མཆོག་གོ། །སེམས་
ཅན་ཐམས་ཅད་ཀྱི་ཕན་བསྒྲུབ་པས་དཔས་བྱིན་ནོ། །ཚངས་པ་ནི་གཟུགས་ཀྱི་ཁམས་
བསམ་གཏན་དང་པོའི་ལྷའོ། །དེའི་ཆ་ལུགས་ཅན་ནམ། ཚངས་པ་ནི་ཉོན་མོངས་པའི་ལས་
ཟད་པའི་མྱ་ངན་ལས་འདས་པའོ། །དེ་ལྟ་བུ་དེ་གཞན་ལ་བྱིན་ཞེས་དང་པོ་སྦྱར་བའམ་དེ་ལྟ་
བུས་བྱིན་ཞེས་གསུམ་པར་སྦྱར་བས་ཚངས་པས་བྱིན་ནོ། །ཆུ་ལྷ་ནི་སེམས་ཅན་གྱི་རྒྱུད་ལ་
ང་རྒྱལ་གྱིས་ཁེངས་ཤིང་ཞེ་སྡང་གི་མེས་གདུངས་ལ། མ་རིག་པས་མཁྲིགས་ཤིང་ཉོན་
མོངས་པ་སྲ་བར་གྱུར་པ་རྣམས་བརླན་པ་དང་ཞི་བར་བྱེད་པའོ། །སོ་སོའི་སྐྱེ་བོའི་དུས་ན་
གདུགས་མཁན་ཡིན་པ་དེས་སངས་རྒྱས་རིན་ཆེན་མཆོད་འོས་ལ་བསིལ་ཡབ་ཅིག་ཕུལ་ནས།
ཆུ་ལྷའི་ལྷ་ནི་ཕྱོགས་སྐྱོང་བ་ཀླུའི་རིགས་སུ་གཏོགས་པ་ཆུ་ལྷ་སྟེ་དེ་ཞི་བར་བྱེད་པའོ། །དཔལ་
བཟང་ནི་གཉིས་སུ་མེད་པའི་ཡེ་ཤེས་ཏེ། འཇིག་རྟེན་པའི་ཉོན་མོངས་པ་ལས་བསྒོམ་པས་ཁྱེད་
པར་དུ་གྱུར་པའོ། །ཙནྡན་དཔལ་ཏེ། འབྲུ་མང་པོ་པའི་བསྡུ་བའོ། །དཔེར་ན་ཙནྡན་གྱི་དྲི་
ཁྱད་པར་ཅན་ལྷན་ཅིག་སྐྱེས་པ་ཡོད་པས་སྣའི་དབང་པོ་ལ་ཕན་འདོགས་པ་ལྟ་བུར་སེམས་
ཅན་ཐམས་ཅད་ལ་ཕན་འདོགས་པ་རྟོག་པ་མེད་པར་རྒྱུན་དུ་འབྱུང་བས་དེ་ཉིད་དཔལ་ལོ། །
གཟི་བརྗིད་ནི་འོད་ཟེར་ཏེ། འོད་ཟེར་གྱིས་འཇིག་རྟེན་པ་ཐམས་ཅད་ལ་སྣང་བར་
མཛད་པས་དེ་སྐད་ཅེས་བྱའོ། །འོད་དཔལ་ནི་འོད་ཀྱིས་གསལ་བ་སྟེ། ཐུགས་ཡང་དག་
པའི་ཡེ་ཤེས་བསྙིལ་བ་མི་མངའ་བ་ཐམས་ཅད་ལ་ཐོགས་པ་མེད་ཅིང་ཆགས་པ་མེད་པར་
མཁྱེན་པའི་དཔལ་ལོ། །མྱ་ངན་མེད་པའི་དཔལ་ནི་སྤངས་པ་དང་ཡེ་ཤེས་དང་ལྡན་པ་སྟེ།
ལ168ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
ཉོན་མོངས་པའི་སྒྲིབ་པ་སྤངས་པས་གདུང་བ་མེད་པ། ཤེས་བྱའི་སྒྲིབ་པ་སྤངས་པས་རྟོག་
པ་མེད་པའི་ཡེ་ཤེས་བཞིའི་དཔལ་ལོ། །སྲེད་མེད་ཀྱི་བུ་ནི་མཐུ་དང་ལྡན་པས་གཞན་
འཇོམས་པ་ལ་གྲགས་པའི་མིང་ཅན་ནོ། །མེ་ཏོག་དཔལ་ནི་མཛེས་ཤིང་ཉམས་དགའ་བར་
བྱེད་པའོ། །དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པས་མངོན་པར
མཁྱེན་པ་ནི་ཚངས་ཤིང་དག་པ་སྟེ། སྒྲིབ་པ་ཐམས་ཅད་ཟད་ཅིང་རྟོག་པའི་དྲི་མ་དང་བྲལ་
བའོ། །འོད་ཟེར་ནི་ཕན་པ་དང་བདེ་བ་དང་གྲོལ་བའི་སྒོ་སྟེ། རྫུ་འཕྲུལ་གྱི་ཆོ་འཕྲུལ་དང་།
ཀུན་བརྗོད་པའི་ཆོ་འཕྲུལ་དང་། རྗེས་སུ་བསྟན་པའི་ཆོ་འཕྲུལ་གྱི་སྒོ་ནས་རྣམ་པར་རོལ་
ཅིང་ཤེས་བྱ་ཐམས་ཅད་དུས་གཅིག་ཏུ་མངོན་སུམ་དུ་མཁྱེན་པའོ། །དེ་བཞིན་གཤེགས་པ་
པདྨའི་འོད་ཟེར་རྣམ་པར་རོལ་པ་ནི་པདྨ་ལྟར་ཉེས་པས་མ་གོས་པའོ། །ལྷག་མ་ནི་སྔ་མ་
བཞིན་ནོ། །
ནོར་དཔལ་ནི་ནོར་བདུན་གྱི་དཔལ་རྟོགས་པ་སྟེ། དད་པ་དང་འཕགས་པའི་ཚུལ་
ཁྲིམས་དང་། ཐོས་པ་དང་། གཏོང་བ་དང་། ངོ་ཚ་ཤེས་པ་དང་། ཁྲེལ་ཡོད་པ་དང་། ཤེས་
རབ་ཀྱི་ངོ་བོ་ཉིད་དོ། །དྲན་པའི་དཔལ་ནི་དྲན་པ་ཉེ་བར་གཞག་པ་ལུས་དང་། སེམས་དང་།
ཚོར་བ་དང་། ཆོས་བཞིའི་དཔལ་ཏེ། ཚིག་བར་མི་མངོན་པར་བྱས་པའོ། །མཚན་དཔལ་
ཤིན་ཏུ་ཡོངས་གྲགས་ནི་མཚན་སུམ་ཅུ་རྩ་གཉིས་མངའ་བས་ཤིན་ཏུ་དག་པར་འཇིག་རྟེན་གྱི་
ཁམས་སུ་ཡོངས་སུ་གྲགས་པའོ། །དབང་པོ་ཏོག་གི་རྒྱལ་མཚན་གྱི་རྒྱལ་པོ་ནི། དབང་པོ་ལྔ་
དད་པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་། ཤེས་རབ་ཀྱི་དབང་
པོའོ། །ཏོག་ནི་མངོན་པར་ཤེས་པ་སྟེ། རྫུ་འཕྲུལ་དང་། ལྷའི་རྣ་བ་དང་། སེམས་ཀྱི་རྣམ་
གྲངས་དང་། སྔོན་གྱི་གནས་རྗེས་སུ་ཤེས་པ་དང་། འཆི་འཕོ་དང་སྐྱེ་བ་ཤེས་པ་དང་། ཟག་
པ་ཟད་པ་ཤེས་པའོ། །དབང་པོ་དང་མངོན་ཤེས་ཀྱི་རྒྱལ་མཚན་དང་ལྡན་པའི་འཁོར་ལོས་
ལ 169ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒྱུར་བའི་རྒྱལ་པོའོ། །ཤིན་ཏུ་རྣམ་པར་གནོན་པའི་དཔལ་ནི་ཁྱད་པར་དུ་གནོན་པ་ནི་ཤིན་
ཏུ་རྣམ་པར་གནོད་པ་སྟེ་རྩ་བ་ནས་འབྱིན་པའོ། །རྣམ་པར་ནི་རྣམ་པར་རྟོག་པ་སྟེ། ཉོན་
མོངས་པའི་རྣམ་པར་རྟོག་པ་རྩ་བ་ནས་འབྱིན་པའོ། །
གཡུལ་ལས་ཤིན་ཏུ་རྣམ་པར་རྒྱལ་བ་ནི་དགྲ་བོའི་ཚོགས་ཏེ་བདུད་བཞི་ལས་རྒྱལ་
བའོ། །རྣམ་པ་ནི་བྱེ་བྲག་སྟེ་ཐམས་ཅད་ལས་རྒྱལ་བའོ། །རྣམ་པར་གནོན་པས་གཤེགས་
པའི་དཔལ་ནི་གནོད་པ་བཅོམ་པའི་སྟོབས་ཀྱིས་འཇིག་རྟེན་གྱི་ཁམས་ཐམས་ཅད་དུ་
གདུལ་བྱ་ཇི་ལྟ་བ་བཞིན་དུ་དོན་མཛད་པའོ། །ཀུན་ནས་སྣང་བ་བཀོད་པའི་དཔལ་ནི།
མཛེས་པར་གཤེགས་པ་སྟེ་ན་ཆུང་བརྒྱན་པ་བཞིན་ནོ། །རིན་ཆེན་པདྨས་རྣམ་པར་གནོན་
པ་ནི་དགོས་འདོད་སྐོང་ཡང་འཁོར་བའི་སྐྱོན་གྱིས་མ་གོས་པས་ཟིལ་གྱིས་གནོན་པའོ། །
དགོས་འདོད་སྐོང་བ་ཆགས་པའི་ཉེས་པས་མ་གོས་པ་ལ་བཞུགས་པ་ནི་འཇིགས་པ་དང་
བྲལ་བའི་རིའི་རྒྱལ་པོ་རི་རབ་ལྟར་གནོན་པའོ། །
སྡིག་པ་བཤགས་པ་ནི། ཉེས་པའི་དྲི་མ་འཁྲུ་བ་སྟེ། ཕྱག་འཚལ་བ་དེ་དག་ལ་སོགས་
པ་སྟེ། འཚོ་ཞིང་གཞེས་པ་ཉིད་ཕྱོགས་བཅུ་གཞན་ན་བཞུགས་པ་ཐམས་ཅད་དོ། །དེ་ཉིད་ཇི་
སྙེད་བཞུགས་པའོ། །གཞན་དག་ནི་གོ་སླའོ། །དགོངས་སུ་གསོལ་བ་ནི། ཐུགས་གཏད་དུ་
ཞེས་པའོ། །བདག་ད་ལྟར་སྐྱེ་བ་བླངས་ལ་མ་ཟད་པ་དང་། འཁོར་བ་ཐོག་མ་མེད་པ་ནས་
སྐྱེ་བ་བླངས་པ་མང་བ་དང་། དྲོད་གཤེར་དང་། རྫུས་པ་དང་། སྒོ་ང་ལས་སྐྱེས་པ་ཐམས་
ཅད་ནི་འདི་ལས་གཞན་ནོ། །སྡིག་པ་ནི་མི་དགེ་བ་ཡིན་པས་སྡིག་པའི་ལས་ཞེས་པ་སྟེ།
ལུས་ངག་ཡིད་གསུམ་གྱིས་བྱས་པའོ། །རང་གིས་བྱས་པ་དང་། གཞན་དག་ལ་བཅོལ་བ་
དང་། གཞན་བྱེད་པ་ལ་དགའ་བར་བྱས་པ་ཕྱིར་བཤགས་པའོ། །མཆོད་རྟེན་ནི་སྐུ་
གཟུགས་དང་། གསུང་རབ་དང་། རིང་བསྲེལ་དང་། ལྷ་ཁང་ལ་སོགས་པའོ། །དགེ་འདུན་
༤170



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
ནི་སྡེ་པའོ། །ཕྱོགས་བཅུའི་དགེ་འདུན་ནི་གཞན་འདྲོན་པོའོ། །དེ་རྣམས་ཀྱི་དཀོར་ཕྲོགས་
ན་དམྱལ་བར་འགྲོ་སྟེ། དེ་ཡང་མཆོད་རྟེན་དང་གཙུག་ལག་ཁང་བཤིག་པ་དང་། དཀོན་
མཆོག་གསུམ་གྱི་དཀོར་སྦས་ནས་བདག་ཉིད་ཀྱི་ཕྱིར་ཡོངས་སུ་སྤྱོད་པ་གང་ཡིན་པ་དེ་ནི་
ཚེ་འཕོས་ནས་དམྱལ་བ་ཆེན་པོ་མནར་མེད་པར་ལྟུང་ངོ་ཞེས་གསུངས་པ་དང་། དགེ་འདུན་
གྱི་དཀོར་བརྐུས་པས་རང་འཐག་འདྲེན་པའི་གླང་དང་བོང་བུར་སྐྱེ་བར་འགྱུར་རོ། །དགེ་
འདུན་གྱི་དཀོར་ལ་ནན་གྱིས་སློང་ཞིང་གསང་སྐྱོན་བྱེད་ན་ཕུག་རོན་དུ་སྐྱེ་བར་འགྱུར་རོ།
དགེ་འདུན་གྱི་ཚོད་ལུམ་ཟོས་ན་ཚོད་མ་ནང་གི་སྲིན་བུར་སྐྱེ་བར་འགྱུར་རོ་ཞེས་གསུངས་སོ། །
དེ་ཡང་རང་གིས་བྱས་པ་དང་། གཞན་ལ་བཅོལ་བ་དང་། གཞན་བྱེད་པ་ལ་ཡི་རང་བ་
བཤགས་སོ། །
མཚམས་མེད་པ་ལྔ་ནི་ཕ་མ་དང་དགྲ་བཅོམ་པ་གསོད་པ་དང༌། དེ་བཞིན་གཤེགས་
པ་ལ་ངན་སེམས་ཀྱིས་ཁྲག་བཏོན་པ་དང་། དགེ་འདུན་མཐུན་པའི་ནང་དུ་དབྱེན་བྱེད་པའོ། །
དེ་རྣམས་བྱས་ན་བར་མཚམས་མེད་པར་དམྱལ་བར་འགྲོའོ། །མི་དགེ་བ་བཅུ་ནི་སྲོག་གཅོད་
པ་དང་། མ་བྱིན་པར་ལེན་པ་དང་། མི་ཚངས་པར་སྤྱོད་པ་དང་། བརྫུན་དུ་སྨྲ་བ་དང་། ཚིག་
ཕྲ་མ་དང་། ཚིག་རྩུབ་པོ་དང་། ངག་འཁྱལ་བ་དང་། བརྣབ་སེམས་དང་། གནོད་སེམས་
དང་། ལོག་པར་ལྟ་བའོ། །དེ་རྣམས་སེམས་མཚམས་མེད་པར་སྤྱད་ན་དམྱལ་བར་འགྲོའོ། །
དུད་འགྲོར་འགྲོའོ། །ཐ་མ་ཡི་དྭགས་སུ་སྐྱེའོ། །ལས་ཚབས་ཆུང་ལ་དགེ་བ་གཞན་གྱི་
དབང་གིས་མིར་སྐྱེས་ན་ཡང་། སྲོག་བཅད་པས་ཚེ་ཐུང་བ་དང་། ནད་མང་བའོ། །མ་བྱིན་
པར་བླངས་པས་ནི་དབུལ་ཞིང་ཕོངས་པ་དང་ནོར་གཞན་གྱིས་རང་དབང་མེད་པར་སྤྱོད་
པའོ། །མི་ཚངས་པར་སྤྱད་པས་ནི་མངལ་གྱི་གནས་མིན་པ་མི་ལེན་པ་དང་། ལུས་མི་ཚངས་
པའོ། །འདོད་པ་ལོག་པར་གཡེམ་པ་ནི་ཆུང་མ་ལ་གཞན་སྤྱོད་པ་དང་། ཆུང་མ་དང་འཐབ་
ལ171ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅིང་བསམས་བཞིན་དུ་མི་བཏུབ་པའོ། །བརྫུན་དུ་སྨྲ་བས་ནི་སྐུར་པ་མང་བ་དང་། གཞན་
གྱིས་བསླུས་པར་འགྱུར་རོ། །ཕྲ་མས་ནི་འཁོར་མི་ཚང་བ་དང་། མཛའ་བ་དང་འབྱེད་པའོ། །
ཚིག་རྩུབ་པོས་ནི་སྒྲ་མི་སྙན་པ་ཐོས་པ་དང་། ཅི་སྨྲས་པ་རྩོད་པར་འགྱུར་བའོ། །ཚིག་
འཁྱལ་པས་ནི་གཞན་ཡིད་མི་ཆེས་པ་དང་། གཞན་གྱིས་མི་གོ་བའོ། །བརྣབ་སེམས་ཀྱིས་
ནི་བརྐམ་ཞིང་ཆོག་མི་ཤེས་པ་དང་། བཙལ་བས་མི་རྙེད་པའོ། །གནོད་སེམས་ཀྱིས་ནི་
གཞན་གླགས་ཚོལ་བ་དང་། གཞན་ལ་གནོད་པ་བྱེད་པའོ། །ལོག་པར་ལྟ་བས་ནི་གཡོ་སྒྱུ་
དང་བཅས་པ་དང་། ལོག་པར་ཞུགས་པའི་རིགས་སུ་སྐྱེའོ། །དེ་དག་ཉིད་ལས་ཀྱི་ལམ་སྟེ་
གཞི་མཐུན་པའི་དྲུག་པའོ། །ཡང་དག་པར་བླང་བ་ནི་དེ་དག་ལ་དགའ་ཞིང་དེའི་གཉེན་པོ་
ལ་མི་འབད་པའོ། །
དེ་ལས་གཞན་ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་དང་། ལོག་པ་རྣམ་པ་
བརྒྱད་དང་། མནར་སེམས་དགུ་ལ་སོགས་པ་བྱང་ཆུབ་སེམས་དཔའི་སྡེ་སྣོད་ལ་སོགས་པ་
རྣམས་ལས་མང་ཞིང་བཤད་པ་དག་ཀྱང་འདིར་གསུངས་པ་ཉིད་དོ། །དེ་ལས་འབྲས་བུ་མི་
ཁོམ་པ་བརྒྱད་འབྱུང་བས། ལས་ཀྱི་སྒྲིབ་པ་གང་གིས་དང་པོ་དང་གཉིས་ཀའོ། །སྔར་བཤད་
པའི་གང་ཡང་རུང་བའི་དགེ་སློང་མ་སུན་བཏོན་པའམ། ཆོས་ལ་སྐུར་པའམ། མཁན་པོ་
ལ་སོགས་པ་ལ་ལུས་ངག་གིས་ཆད་པའི་ལས་བྱས་པ་ཡང་དངོས་སོ། །ཉོན་མོངས་པ་དྲག་
པོས་དམྱལ་བ། འབྲིང་གིས་དུད་འགྲོ། ཐ་མས་ཡི་དྭགས་བརྒྱུད་པ་དང་ཆ་ཕྲ་བས་ཡུལ་
མཐའ་འཁོབ་ལ་སོགས་པའོ། །
དེ་ཡང་མཆོད་རྟེན་བཤིག་པ་དང༌། གཙུག་ལག་ཁང་བཤིག་པ་དང༌། དཀོན་མཆོག་
གསུམ་གྱི་ནོར་སྦས་ནས་བདག་ཉིད་ཀྱི་ཕྱིར་ཡོངས་སུ་སྤྱོད་པ་གང་ཡིན་པ་དེ་ནི་ཤི་འཕོས་
ནས་དམྱལ་བ་མནར་མེད་པར་ལྟུང་བར་འགྱུར་རོ། །གལ་ཏེ་དེ་ལས་ཐར་བར་གྱུར་ཡང་།
~172ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
ཡང་དུད་འགྲོའི་སྐྱེ་གནས་ཀྱི་ལུས་འདི་ལྟ་སྟེ། ཕུག་རོན་དང་། མཆིལ་པ་དང་། ངུར་པ་
དང༌། ནེ་ཚོ་དང་། བྱེའུ་སྔོན་པོ་དང་། ཉ་དང་། རུས་སྦལ་དང་། སྤྲེའུ་དང་། རི་དྭགས་ཀྱི་
ལུས་ལེན་པར་འགྱུར་རོ། །བརྒྱ་ལ་མིའི་ལུས་ཐོབ་པར་གྱུར་ན་ཡང་། མ་ནིང་དང་བུད་མེད་
དང་། མཚན་གཉིས་པ་དང་། དབང་པོ་མེད་པ་དང་། སྨད་འཚོང་མ་དག་ཏུ་འགྱུར་རོ་ཞེས་
གསུངས་པ་དང་། ཡང་གསུངས་པ། ཚེ་འདི་ལ་མཆོད་རྟེན་དྲན་ནས་ནུབ་མོ་ཟས་ཟོས་པ་
གང་ཡིན་པ་དེ་ནི། ཡི་དྭགས་ལྟོགས་པ་བཀྲེས་པ་དག་ཏུ་སྐྱེས་ཏེ་ལོ་བརྒྱ་སྟོང་མང་པོར་
བཟའ་བ་དང་། ལྟུང་བ་ཐོབ་པར་མི་འགྱུར་རོ། །འགྲོ་བའི་ཚེ་ལྷུ་ཚིགས་ཀུན་དུ་མེ་འབར་
བར་འགྱུར་རོ་ཞེས་གསུངས་པ་དང་། ཡང་ལྐུགས་པ་ནི་ཆོས་ལ་སྐུར་པ་བཏབ་པ་ལས་འབྱུང་
བ་ཡིན་ནོ། །འོན་པ་ནི་ཆོས་ཐོས་པ་ལ་མི་དགའ་བས་ཡིན་ནོ། །དབང་པོ་མ་ཚང་བ་ནི་ཚུལ་
ཁྲིམས་འཆལ་པ་ལས་འགྱུར་རོ། །ལྕེ་དིག་པ་ནི་དབེན་པར་བླ་མ་ལ་མི་སྙན་པ་བརྗོད་པའོ། །
མདའ་གཞུ་དང་གཞོན་ཆོས་ལ་དགའ་བ་ནི་ཀླ་ཀློ་ཅན་དུ་སྐྱེའོ། །རྐང་ལག་ཞ་བ་ནི་མཁན་པོ་
དང་བླ་མ་མཐོང་ཡང་མི་ལྡང་བའོ། །གཉའ་བ་ཐུང་བ་ནི་བླ་མ་མཐོང་ན་མགོ་གཡོགས་ཏེ་
བྲོས་པའོ་ཞེས་གསུངས་པའོ། །བྱམས་མའི་བུ་གང་པོ་འཇིག་རྟེན་པ་ནི་སྒྲའི་དོན་ལ་མངོན་
པར་ཞེན་པས་ཕལ་ཆེར་ངན་སོང་དུ་སྐྱེ་སྟེ། དེ་དག་ཐམས་ཅད་ཀྱང་ཕལ་ཆེར་བདེ་བར་
གཤེགས་པའི་གསུང་རབ་ལས་འབྱུང་བའི་དོན་བྱང་ཆུབ་ཏུ་སེམས་བསྐྱེད་པ་དང་
། སེམས་
ཅན་གྱི་དོན་བྱ་བ་དང་། བསྡུ་བའི་དངོས་པོ་བཞིས་བསྡུ་བར་བྱ་བ་དང་། སྦྱིན་པ་ལ་སོགས་
པ་ཕ་རོལ་ཏུ་ཕྱིན་པ་རྣམས་སྤངས་པ་དང༌། ས་དང་ལམ་རྣམས་སྤང་ཞིང་བྱང་ཆུབ་ཀྱི་སྤྱོད་
པ་སྤངས་ནས། ལོག་པའི་དོན་ལ་མངོན་པར་ཞེན་པ་ཡོད་དེ་དེའི་རྒྱུས་ངན་སོང་དུ་སྐྱེའོ། །
བཀའ་ལས་འབྱུང་བའི་ཆོས་རྣམས་སྤྱོད་པ་ནི་དེའི་གཉེན་པོའོ་ཞེས་གསུངས་པའོ། །
ཡང་གཞན་གྱི་ཁྱིམ་རྣམས་སུ་བྱང་ཆུབ་སེམས་དཔའ་ལ་ཕྲག་དོག་དང་སེར་སྣ་བྱེད་ན་དེས་
ལ173ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེའི་ཚེ་རིང་ཞིང་དེ་ལས་འཇིགས་པ་ཆེན་པོ་གསུམ་སྟེ། གང་ཞེ་ན། སེམས་ཅན་དམྱལ་བར་
སྐྱེ་བས་འཇིགས་པ་དང་། དམུས་ལོང་གིས་འཇིགས་པ་དང་། ཡུལ་མཐའ་འཁོབ་དུ་སྐྱེ་
བས་འཇིགས་པ་སྟེ་གསུམ་མོ་ཞེས་པ་དང་། ཡང་དགེ་སློང་མ་སུན་བཏོན་ན་སེམས་ཅན་
དམྱལ་བའི་གནས་སུ་མུན་ནག་ཡོད་པར་སྐྱེའོ། །སྲོག་བཅད་པས་རལ་གྲིའི་ལོ་མ་ཅན་དུ་
སྐྱེའོ། །རྔོན་བྱེད་པས་ཐིག་ནག་ཏུ་སོགས་ལེས་འདྲའོ། །འདོད་པ་ལོག་པར་གཡེམ་པས་
ཟངས་ཀྱི་ཁང་པ་རབ་ཏུ་འབར་བ་ལ་འཇུག་པ་དང་། ལྕགས་ཀྱི་ཁྲི་རབ་ཏུ་ཚ་བ་ལ་ཉལ་བར་
སྐྱེའོ། །ཆང་འཐུངས་ནས་མྱོས་པ་ནི་ལྕགས་ཚང་འཐུངས་པའི་སེམས་ཅན་དམྱལ་བར་སྐྱེའོ། །
དགེ་འདུན་གྱི་ཤིང་ཐོག་བརྐུས་པས་ལྕགས་ཀྱི་ཐུ་ལུམ་འབར་བ་ཟ་བར་སྐྱེའོ། །རྒྱུ་མ་དང་
ཤ་ཟོས་པས་ལྡན་ལྗིན་གྱིས་གང་བའི་དམྱལ་བར་སྐྱེའོ། །ཕྲ་མ་བྱས་ཏེ་དཀྲུགས་པས་
ལྕགས་ཀྱི་ཐང་གཤོལ་གྱིས་ལྕེ་རྨོ་བའི་དམྱལ་བར་སྐྱེའོ། །ཚིག་མི་སྙན་པ་བརྗོད་པས་ལྕེ་རབ་
ཏུ་འབྱིན་པའི་དམྱལ་བར་སྐྱེའོ། །བརྫུན་མང་དུ་སྨྲས་པས་ལྕེ་ལ་ལྕགས་ཀྱི་གཟེར་གྱིས་
འདེབས་པའི་སེམས་ཅན་དམྱལ་བར་སྐྱེའོ། །སྲོག་བཅད་ནས་ལོག་པའི་ལྷ་ལ་མཆོད་སྦྱིན་
བྱས་པས་ལྕགས་ཀྱི་གཏུན་གྱིས་བརྡུང་བའི་དམྱལ་བར་སྐྱེའོ་ཞེས་གསུངས་སོ། །འདི་སྐད་
དུ་གང་ཟག་གཉིས་ནི་མ་གཏོགས་ཏེ། གཅིག་ནི་ཕྱོགས་སྙོམས་ཆོས་ལ་སྐུར། །
གཉིས་པོ་དེ་ན་འདོད་ཆེ་བ། །ཞེས་གསུངས་སོ། །དེ་དག་ཐམས་ཅད་སངས་རྒྱས་
བཅོམ་ལྡན་འདས་ཡེ་ཤེས་སུ་གྱུར་པ། སྤྱན་དུ་གྱུར་པ༑ དཔང་དུ་གྱུར་པ། ཚད་མར་གྱུར་པ།
མཁྱེན་ཅིང་གཟིགས་པ་ཞེས་བྱ་བ་ནི། ཉེས་པའི་ཚོགས་ཐམས་ཅད་བཤགས་པའོ། །རྣམ་
པ་ཐམས་ཅད་མཁྱེན་པ་དང་། མངོན་སུམ་དུ་གཟིགས་པ་དང་། གཉའ་དྲག་མཛད་པ་དང་།
བརྫུན་མི་སྨྲ་བ་དང་། མཛད་པ་དང་། ཐུགས་རྗེ་ཆེ་བ་སྟེ། དེ་བཞིན་གཤེགས་པའི་ཡོན་ཏན་
རྣམ་པ་དྲུག་གོ། །ལྷག་མ་ནི་གོ་བར་ཟད་དོ། །སླན་ཆད་ཀྱང་སྡོམ་པར་ཞེས་པ་ནི་ཁས་ལེན་
ལ174



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
པའོ། །ཉེས་པར་བྱུང་ན་བཤགས་པར་བྱ། །སྙིང་རྗེ་བྱམས་པ་ཞུགས་གྱུར་ན། །སྔར་བྱས་
ཉེས་པ་འདི་ཡིས་དག །བཤགས་ཀྱང་ཕྱིར་ཞིང་མི་སྡོམ་ན། །བཤགས་ཀྱང་དྲི་མ་འདག་པ་
མེད། །ཅེས་བཤད་དོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་
དགོངས་སུ་གསོལ། བདག་གིས་སྐྱེ་བ་འདི་དང་སྐྱེ་བ་ཐོག་མ་དང་ཐ་མ་མ་མཆིས་ཞེས་བྱ་
བ་ནི་དགེ་བའི་རྩ་བ་བསྔོ་བའི་ཕྱིར་ཐུགས་གཏོད་པ་སྟེ། གང་ཞེ་ན། འདི་ལ་བྱིས་པ་དང་།
གཞན་དུ་བྱས་པའོ། །ཐ་མ་ནི་ཐོག་མའི་མཐའོ། །
སངས་རྒྱས་ཀྱི་ཞིང་གི་ཡོན་ཏན་བཀོད་པའི་མདོ་ལས། འཁོར་བའི་མཐའ་ནི་མེད་
པ་ལས། །སྔོན་གྱི་མཐའ་ནི་ཇི་སྲིད་པ། །སེམས་ཅན་དེ་སྲིད་ཕན་དོན་དུ། །སྤྱོད་པ་དཔག་
ཡས་སྤྱད་པར་བྱ། །ཞེས་གསུངས་སོ། །དེ་ཡང་དང་པོ་ཚེ་རབས་དཔག་ཏུ་མེད་པ་ནས་བྱས་
པ་ཐམས་ཅད་བསྔོས་ནས་འཁོར་བ་ནས་འཁོར་བའི་ཚེ་སྐྱེ་བ་གཞན་དུ་ལྷ་དང་མི་དང་། ཡི་
དྭགས་དང་དུད་འགྲོ་དང་། དམྱལ་བ་ལ་སོགས་པའི་འཁོར་བ་རྣམས་སུ་སྐྱེས་པ་ན། སྦྱིན་
པ་ཆུང་ངུ་སྦྱིན་པའི་སེམས་ཅན་རྣམས་ནི་ཐ་ན་དུད་འགྲོའི་སྐྱེ་གནས་སུ་སྐྱེས་པ་རྣམས་ལ་
ཁམ་གཅིག་ཙམ་སྩལ་བ་སྟེ། ཆེར་བྱིན་པ་ལྟ་ཅི་སྨོས། ཡང་རྟེན་ཁྱད་པར་ཅན་ལ་ཕུལ་བ་
དང་། སྦྱིན་པ་མང་པོ་དང་། བཟང་པོས་སྦྱིན་པའོ། །སྦྱིན་ནུས་པ་ལ་ཚུལ་ཁྲིམས་བསྲུང་
བའི་སེམས་འབྱུང་བས་སྡོམ་པ་ལེན་ཏེ་ཐ་ན་བསྙེན་གནས་ཀྱིའོ། །དགེ་བསྙེན་ནམ། དགེ་
ཚུལ་ལམ། དགེ་སློང་ཅི་ནུས་པ་བསྲུངས་པ་ཐམས་ཅད་དོ། །ཁྱད་པར་ཅན་གྱི་དབང་དུ་བྱས་
ན། ཚངས་པར་སྤྱོད་པ་ལ་གནས་པའི་དགེ་བ་སྨོས་སོ། །
དེ་ཡང་བཅོམ་ལྡན་འདས་ཀྱིས་དུད་འགྲོའི་སྐྱེ་གནས་སུ་སོང་བ་རྣམས་ལ་སྦྱིན་པ་
བཏང་ན་བརྒྱ་འགྱུར་ཐོབ་པར་འགྱུར་རོ། །མི་ཕལ་པ་གཅིག་ལ་བཏང་ན་སྟོང་འགྱུར་ཐོབ་
པར་འགྱུར་རོ། །ཚུལ་ཁྲིམས་དང་ལྡན་པའི་དགེ་སློང་ལ་བཏང་ན་ཁྲི་འགྱུར་འཐོབ་པར་
ལ175



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྱུར་རོ། །དེ་ཉིད་ཆོས་སྨྲ་བ་ལ་བཏང་ན་ཚད་མེད་པ་འཐོབ་པར་འགྱུར་རོ་ཞེས་གསུངས་
པ་དང་། ཡང་དེ་བཞིན་གཤེགས་པ་དང་། ཕ་མ་དང་། ནད་པ་རྣམས་ལ་ཟས་ཟ་གཅིག་
བཏང་ན་འབྲས་བུ་ཚད་མེད་པ་འཐོབ་པར་འགྱུར་རོ་ཞེས་གསུངས་པ་དང་། འཕགས་པ་
རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་ཏིང་ངེ་འཛིན་ཞེས་བྱ་བ་ཐེག་པ་ཆེན་པོའི་མདོ་
ལས། བྱང་ཆུབ་སེམས་དཔའ་བསོད་སྙོམས་བླངས་ཏེ། རིད་པ་དང་། ཕོངས་པ་དང་། སྤྱང་
པོ་དང༌། སློབ་མ་རྣམས་ལ་བགོས་ཏེ་བྱིན་ན་དགེ་བའི་རྩ་བ་དེས་ཚེ་བརྗེས་ནས་འཁོར་
ལོས་སྒྱུར་བའི་རྒྱལ་པོ་རྫུ་འཕྲུལ་ཆེན་པོ་དང་ལྡན་པར་འགྱུར་རོ་ཞེས་གསུངས་པ་དང་།
དབང་པོ་དྲུག་ཚང་བ་གང་ཡིན་པ་དེ་ནི་ཚུལ་ཁྲིམས་བསྲུངས་པ་ལས་འགྱུར་བ་ཡིན་ནོ། །
ཞེས་གསུངས་པ་དང་། འོད་ཟེར་ཀུན་ནས་འགྱེད་པ་བསྟན་པའི་མདོ་ལས། རེས་འགའ་
འོད་ཟེར་གཅིག་ལས་ནི། །ཁ་དོག་རྣམ་པ་བཅུ་འབྱུང་བ། །སོ་སོ་རབ་འབྲིང་ཐ་མ་ཡང་། །
སྦྱིན་པ་ལས་ནི་སྐྱེས་པ་ཡིན། །རེས་འགའ་འདྲེས་པ་གཅིག་ལས་ནི། །ཁ་དོག་ཉི་ཤུ་གང་
བྱུང་བ། །སོ་སོ་རབ་འབྲིང་ཐ་མ་ཡང་། །ཚུལ་ཁྲིམས་བསྲུངས་པ་ལས་སྐྱེས་ཡིན། །ཞེས་
གསུངས་སོ། །
ཚུལ་ཁྲིམས་སྡོམ་པའི་དགེ་ཚུལ་དང་། །རྣམ་དག་ཁྲིམས་འཛིན་དགེ་སློང་དག །ཟླ་
བ་ཕྱེད་ཅིང་གསོ་སྦྱོང་བྱ། །ཆོས་གོས་བཏགས་པ་རྣམས་གྱོན་ཏེ། །ལྷུང་བཟེད་འཁར་
གསིལ་སོགས་བསྐུར་ཞིང་། །དག་པས་བསོད་སྙོམས་ཡང་བླང་བྱ། །ལྷ་རྣམས་ཐམས་ཅད་
དགར་འགྱུར་ཏེ། །གུས་པས་ཐལ་སྦྱར་ཕྱག་འཚལ་ནས། །ལྷ་རྣམས་ངེད་ཀྱི་མི་འདི་དག །
དེ་ཡི་མངག་གཞུག་བསྒྲུབ་པར་བྱ། །དཔེར་ན་ལྷ་དབང་བརྒྱ་བྱིན་ལ། །སུམ་ཅུ་རྩ་གསུམ་
ལྷ་གཞན་རྣམས། །རིམ་གྲོ་གུས་བྱེད་ཚུལ་བཞིན་དུ། །ཚེ་འདིར་ལེགས་ཉིད་ཐོབ་པ་སྟེ། །
ཚེ་རབས་གཞན་གྱི་བསམ་མི་ཁྱབ། །རབ་ཏུ་བྱུང་ཞིང་ཚུལ་ཁྲིམས་སྡོམ། །སངས་རྒྱས་བཀའ་
ལ176ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
དྲིན་ལན་བསྒྲུབས་ཡིན། །ཞེས་གསུངས་སོ། །
དེ་ལྟར་སོ་སོ་ཐར་པའི་སྡོམ་པ་ལ་ལེགས་པར་བསླབས་ལ་བྱང་ཆུབ་ཏུ་སེམས་བསྐྱེད་
པ་ནི། སྡོམ་པ་རྒྱ་ཆེན་པོའི་རྟེན་ཞེས་པ་ལྟ་བུའོ། །དེ་ཡང་སྨོན་པའི་སེམས་དང་འཇུག་པའི་
སེམས་ཀྱི་རབ་ཏུ་དབྱེ་བ་གཉིས་སོ། །སྡོང་པོ་བཀོད་པའི་མདོ་ལས། རིགས་ཀྱི་བུ་སེམས་
ཅན་གྱི་ཚོགས་ལས་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་སྨོན་
པ་ནི་རྙེད་པར་དཀའོ། །དེ་བས་ཀྱང་སེམས་ཅན་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ལས་མངོན་པར་ཞུགས་པ་ནི་ཆེས་རྙེད་པར་དཀའོ་ཞེས་གསུངས་སོ། །དཀོན་མཆོག་ཏ་
ལ་ལའི་མདོ་ལས། གང་དག་རྒྱལ་བ་རྣམས་ཀྱིས་བྱིན་བརླབས་པ། །དེ་དག་བྱང་ཆུབ་
སེམས་བསྐྱེད་དོན་གཉེར་བ། །གང་དག་བྱང་ཆུབ་དོན་དུ་སེམས་སྐྱེ་བ། །དེ་དག་དྲང་སྲོང་
མཆོག་གི་ཡོན་ཏན་སྒྲུབ། །ཅེས་གསུངས་པ་དང་། འཕགས་པ་ཕུང་པོ་གསུམ་པའི་མདོ་ལས་
ཀྱང་། བྱང་ཆུབ་ཀྱི་སེམས་དེས་མ་ཁྱབ་པའི་ཆོས་ཀྱི་དབྱིངས་དེ་གང་ཡང་མ་མཆིས་སོ། །
བྱང་ཆུབ་ཏུ་སེམས་བསྐྱེད་པའི་དགེ་བའི་རྩ་བ་དེས་དུས་གསུམ་དུ་མ་ཁྱབ་པ་ཅུང་ཟད་ཀྱང་
མ་མཆིས་སོ་ཞེས་པ་དང་། ཡང་གང་དུ་སེམས་བསྐྱེད་མ་ཐག་པའི་བསོད་ནམས་ཀྱི་ཕུང་པོ་
ནི་རབ་ཏུ་མང་གི། སེམས་ཅན་ཐམས་ཅད་འཁོར་ལོས་སྒྱུར་བ་དང་། འཇིག་རྟེན་སྐྱོང་བ་
དང་། བརྒྱ་བྱིན་དང་། ཚངས་པ་དང་། ཉན་ཐོས་དང་། རང་སངས་རྒྱས་སུ་གྱུར་པ་རྣམས་
ཀྱི་བསོད་ནམས་ཀྱི་ཕུང་པོ་ནི་དེ་ཙམ་མ་ལགས་སོ་ཞེས་གསུངས་སོ། །
དེ་ཡང་། བླ་མ་སྡོམ་ལ་གནས་ཤིང་མཁས། །ནུས་དང་ལྡན་ལས་བླང་བར་བྱ། །ཞེས་
གསུངས་སོ། །དེ་ལྟ་བུ་མེད་ན་སངས་རྒྱས་དཀོན་མཆོག་ལས་བླང་བར་བྱའོ། །དེ་ནི་ཐོག་
མའི་དུས་འཕགས་པའི་གནས་ལྟ་བུར་བྱུང་བའི་དུས་སོ། །དེ་ནས་ཐོས་པ་དང་། བསམས་
པ་དང་། བསྒོམས་པ་ལ་སོགས་པས་བདག་ཡོངས་སུ་སྨིན་པ་དེས་སེམས་ཅན་ཡོངས་སུ་སྨིན་
ལ177



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་བགྱིས་པ་སྟེ། ཉན་ཐོས་ཀྱི་རིགས་ཅན་ཉན་ཐོས་ཀྱི་བྱང་ཆུབ་ལ་དགོད་པར་བགྱིའོ། །
རང་སངས་རྒྱས་ཀྱི་རིགས་ཅན་རང་སངས་རྒྱས་ཀྱི་ལམ་ལ་དགོད་པར་བགྱིའོ། །བྱང་ཆུབ་
སེམས་དཔའི་རིགས་ཅན་བླ་ན་མེད་པའི་བྱང་ཆུབ་ལ་དགོད་པར་བགྱིའོ་ཞེས་གསུངས་པ་
དང༌། སྦྱིན་པ་ལ་སོགས་པའི་མི་མཐུན་པའི་ཕྱོགས་ཉམས་པ་དང་། རྣམ་པར་མི་རྟོག་པའི་
ཡེ་ཤེས་དང་། འདོད་པ་ཐམས་ཅད་རྫོགས་པར་བྱེད་པ་དང་། སེམས་ཅན་ཐམས་ཅད་
ཡོངས་སུ་སྨིན་པར་བྱེད་པས་བྱང་ཆུབ་རྣམ་པ་གསུམ་འགྲུབ་པོ་ཞེས་བྱ་བས་གསུངས་སོ། །
དེ་ནས་མཐར་རྣམ་པར་མི་རྟོག་པའི་ཡེ་ཤེས་ཀྱི་ཡུལ་དོན་དམ་པ་བྱང་ཆུབ་ཀྱི་སེམས་ནི་བླ་
ན་མེད་པའི་ཡེ་ཤེས་ཀྱི་དགེ་བའི་རྩ་བའོ། །
དེ་ཡང་འོད་ཟེར་ཀུན་འགྱེད་པའི་མདོ་ལས། གང་ཞིག་མདོ་སྡེ་འདི་ལ་རབ་མོས་
ཤིང་། །མི་ཟད་ངོ་བོ་ཉིད་ནི་མངོན་པར་རྟོགས། །དེས་ནི་ཏིང་འཛིན་མངོན་པར་བསྒྲུབ་པ་
ནི། །བླ་མེད་ཡེ་ཤེས་མངོན་བྱེད་དཀའ་བ་མེད། །ཅེས་གསུངས་པ་དང་། ཡང་། དགེ་སློང་
དག་ནི་གང་ཞིག་གིས། །བླ་མེད་ཡེ་ཤེས་བཙལ་བའི་ཕྱིར། །ཤིན་ཏུ་དད་པའི་སེམས་ཀྱིས་
ནི། །མདོ་སྡེ་འདི་ལ་གང་དག་བརྩོན། །ཞེས་པ་དང་། བླ་མེད་ཡེ་ཤེས་གང་ཚོལ་བ། །
འཁོར་བ་དག་ལ་འཇིགས་པ་མེད། །དེས་ནི་སྡིག་པ་རྣམ་སྤངས་ནས། །ཕན་ཡོན་མཆོག་ནི་
ཐོབ་པར་འགྱུར། །ཞེས་གསུངས་སོ། །གང་ལགས་པ་དེ་དག་ཐམས་ཅད་ཅེས་བྱ་བ་ནི་
སྨྲས་པ་དང༌། མ་སྨྲས་པ་སྟེ། དེ་ཡང་གང་ཞེ་ན། ཕ་རོལ་ཏུ་ཕྱིན་པ་བཅུ་དང་། དྲན་པ་ཉེ་
བར་གཞག་པ་བཞི་དང་། ཡང་དག་པར་སྤོང་བ་བཞི་དང་། རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་། སྟོབས་ལྔ་དང་། བྱང་ཆུབ་ཀྱི་ཡན་ལག་བདུན་དང་། འཕགས་པའི་ལམ་
ཡན་ལག་བརྒྱད་པ་དང་། བདེན་པ་བཞི་དང་། ཚད་མེད་པ་བཞི་དང་། བསྡུ་བའི་དངོས་པོ་
བཞི་དང་། བསམ་གཏན་དང་། རྣམ་པར་ཐར་པ་ལ་སོགས་པ་བླང་བར་བྱ་བ་ཐམས་ཅད་དོ། །
178ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་ཞེས་པ་ནི་ཚེ་འདིའི་ཆེད་དུ་མ་བསྔོས་
པས་བསྡུས་པ། འཇིག་རྟེན་གྱི་ཕུན་སུམ་ཚོགས་པར་མ་བསྔོས་པར་བཟླུམས་ནས། ཉན་
ཐོས་དང་རང་སངས་རྒྱས་སུ་མ་བསྔོས་པས་བསྡོམས་པའོ། །ཡང་ན་འཇིག་རྟེན་པ་དང་།
ཐེག་པ་ཆུང་ངུ་དང་། བདག་ཉིད་ཀྱི་དོན་དུ་ལ་སོགས་པ་སྟེ་གོ་རིམས་བཞིན་ནོ། །འཕགས་
པ་ཕུང་པོ་གསུམ་པའི་མདོ་ལས། བདག་གི་དགེ་བའི་རྩ་བ་ཐོག་མ་དང་ཐ་མ་མ་མཆིས་པ་
ནས་བགྱིས་པ་ཐམས་ཅད་མཁྱེན་པར་ཡོངས་སུ་བསྔོས་པ་གང་ལགས་པ་དང་། བདག་གི་
དགེ་བའི་རྩ་བ་འདུས་བྱས་ཀྱི་ཡོ་བྱད་འཚལ་བས་མངོན་པར་བསྒྲུབས་པ་གང་ལགས་པ་
དང་། བདག་གི་དགེ་བའི་རྩ་བ་ཉན་ཐོས་དང་རང་སངས་རྒྱས་ཀྱིས་མངོན་པར་བསྒྲུབས་
པའི་དགེ་བའི་རྩ་བ་གང་ལགས་པ་དང་། བདག་གི་དགེ་བའི་ལས་ཀྱིས་བསྒྲུབས་པའི་དུས་
ཐམས་ཅད་དུ་བསགས་པ་དེ་བཞིན་གཤེགས་པའི་ཡེ་ཤེས་ཀྱིས་མཁྱེན་པ་གང་ལགས་པ་དེ་
དག་ཐམས་ཅད་ཡོངས་སུ་བསྡུས་པའི་ཟླུམ་པོར་སྡོམ་པར་བགྱིའོ་ཞེས་གསུངས་པ་དང་།
ཡང་དེ་དག་ཐམས་ཅད་བསྡུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
བསྔོས་པའོ་ཞེས་གསུངས་པའི་ཕྱིར་རོ། །བླ་ན་མ་མཆིས་པ་དང་། གོང་ན་མ་མཆིས་པ་
དང༌། གོང་མའི་ཡང་གོང་མ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་
བསྔོ་བར་བགྱིའོ་ཞེས་པ་ནི། བསྔོ་བ་ཡོངས་སུ་དགེ་བའོ། །མཆོག་ཉིད་ཀྱིས་གཞན་བླ་མ་
ལྟ་བུ་མེད་ལ། བགྲོད་པར་བྱ་བ་མཐར་ཐུག་པས་གོང་མ་ཡང་མེད་པ་ཉིད་གཞན་བླ་མ་
ཐམས་ཅད་ཀྱི་བླ་མ་དང་གོང་མ་སྟེ། དེ་ཉིད་ནི་མཐར་ཐུག་པའོ། །མྱ་ངན་ལས་འདས་པ་ནི་
གོང་མ་སྟེ། འཕགས་པ་ཉན་ཐོས་དང་རང་སངས་རྒྱས་སོ། །དེ་རྣམས་ཀྱི་གོང་མ་ཐེག་པ་ཆེན་
པོའི་བྱང་ཆུབ་པོ། །བྱང་ཆུབ་སེམས་དཔའི་བླ་མ་སྟེ། འགྲོ་བ་ཐམས་ཅད་ཀྱི་དོན་མཛད་པ་
དེའི་བླ་མ་སངས་རྒྱས་བཅོམ་ལྡན་འདས་སོ། །
ལ179



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་དག་པའི་ཡོན་ཏན་ཐམས་ཅད་རྫོགས་པའི་ཆོས་ཀྱི་སྐུ་ནི་བྱང་ཆུབ་པ་སྟེ། ཤེས་
བརྗོད་ལས་འདས་པས། སྤྲོས་པ་ཐམས་ཅད་ཉེ་བར་ཞི་བ་སོ་སོ་རང་གིས་རིག་པའི་ཡེ་ཤེས་
དམ་པའི་ཡུལ་དུ་གྱུར་པའོ། །འཕགས་པ་འོད་ཟེར་བཀྱེ་བ་བསྟན་པའི་མདོ་ལས།
གཟུགས་མེད་འགྲོ་དང་འོང་བ་མེད། །ཕྱོགས་མཚམས་ཕྱོགས་ཀྱང་ཡོད་མ་ཡིན། །མཚན་
མ་མེད་ཅིང་བརྗོད་དང་བྲལ། །སྤྲོས་པ་དག་ལས་ཡང་དག་འདིས། །བྱང་ཆུབ་སེམས་
དཔས་བསྒྲུབ་བྱས་ན། །མཐར་ཐུག་བསིལ་བ་འཐོབ་པར་འགྱུར། །ཞེས་པ་དང་། ཡང་།
དགེ་བའི་སྟོབས་ཀྱི་མཐུ་ཡིས་ནི། །ཉོན་མོངས་རབ་བཅོམ་ཉེར་ཞིར་གནས། །ཁྱད་
འཕགས་ཕན་ཡོན་འཐོབ་པར་བྱེད། །ཡོན་ཏན་དང་ནི་ཤེས་རབ་དག ། ཤིན་ཏུ་རྒྱ་ཆེ་རྒྱ་
མཚོ་འདྲ། །བཟོད་པ་དག་ནི་སྒྲུབ་པར་བྱེད། །སེམས་ནི་རབ་བདེ་གཡོ་མེད་འགྱུར། །བྱང་
ཆུབ་སེམས་དཔའ་རྟག་ཏུ་བསྒོམ། །མཁས་པ་དག་གིས་རབ་ཏུ་བསྔགས། །ཞེས་གསུངས་
སོ། །
ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་
དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཡོངས་སུ་བསྔོ་བར་འགྱུར་བ་
དང་། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ད་ལྟར་ཡོངས་སུ་
བསྔོ་བ་མཛད་པ་དེ་ལྟར་བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་པ་ཐམས་ཅད་ནི་
སོ་སོར་བཤགས་སོ། །བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །སངས་རྒྱས་
ཐམས་ཅད་ལ་བསྐུལ་ཞིང་གསོལ་བ་འདེབས་སོ། །བདག་བླ་ན་མེད་པའི་ཡེ་ཤེས་ཀྱི་
མཆོག་དམ་པ་ཐོབ་པར་གྱུར་ཅིག །མི་མཆོག་རྒྱལ་བ་གང་དག་ད་ལྟར་བཞུགས་པ་དང་། །
གང་དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་
མཚོ་འདྲ་ཀུན་ལ། །ཐལ་མོ་སྦྱར་བར་བགྱི་སྟེ་སྐྱབས་སུ་ཉེ་བར་མཆི། །ཞེས་པ་ནི་གོ་སླ་
ལ180ལ



བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་བསླབ་པའི་རིམ་པ་ཞེས་བྱ་བ།
བས་མ་བཤད་དོ། །
བྱང་ཆུབ་ཀྱི་ལྟུང་བ་བཤགས་པའི་འགྲེལ་པ་བྱང་ཆུབ་སེམས་དཔའི་སློབ་པའི་རིམ་
པ་ཞེས་བྱ་བ། སློབ་དཔོན་ཛེ་ཏཱ་རི་དགྲ་ལས་རྣམ་པར་རྒྱལ་བས་མཛད་པ་རྫོགས་སོ།། །།བལ་
པོའི་པཎྜི་ཏ་དང་། ཆགས་ལོ་ཙཱ་བས་བསྒྱུར་བའོ།། །།
༤181ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ལྟུང་བཤགས་འགྲེལ་པ་བཞུགས་སོ། །
སློབ་དཔོན་ཤྲཱི་སིདྷ།
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །
འཕགས་པ་འོད་སྲུངས་ཀྱིས་ཞུས་པའི་ཆོས་ཀྱི་རྣམ་གྲངས་བརྒྱ་སྟོང་སྟོན་པ་ལ་ཡང་མདོ་སྡེ་
དཀོན་མཆོག་བརྩེགས་པ་ལ་འཕགས་པ་ཉེ་བར་འཁོར་གྱིས་ཞུས་པའི་བྱང་ཆུབ་སེམས་དཔའི་
ལྟུང་བ་བཤགས་པའི་ལེའུའོ། །དེ་ཡང་ཐེག་པ་ཆེ་ཆུང་ལས། ཐེག་པ་ཆེན་པོ་མདོ་སྡེའོ། །དེ་
ཡང་སྡེ་སྣོད་གསུམ་ལས་མདོ་སྡེ་འདུལ་བའོ། །དེ་ཡང་བསླབ་པ་གསུམ་ལས་ལྷག་པ་ཚུལ་
ཁྲིམས་ཀྱི་བསླབ་པའོ། །དེ་ཡང་སྡོམ་པ་གསུམ་ལས་བྱང་ཆུབ་སེམས་དཔའི་སྡོམ་པའོ། །དེ་
ཡང་སྔོན་འབྱུང་དང་རྗེས་འཇུག་གཉིས་སོ། །དེ་ཡང་སྔོན་འབྱུང་དུ་བྲམ་ཟེ་ཁམ་པ་སྐྱེས་
དང་ཉ་བ་ལྔ་བརྒྱའི་དོན་དུ་གསུངས་ལ། རྗེས་འཇུག་བྱང་ཆུབ་སེམས་དཔའི་ལྟུང་བ་
བཤགས་པ་དང༌། སེམས་ཅན་གྱི་སྡིག་པ་སྦྱང་བའི་དོན་དུ། ཉེ་འཁོར་གྱིས་ཞུས་ནས་
གསུངས་པའོ། །
ཁམ་པ་སྐྱེས་ཀྱི་དོན་དུ་བྱུང་བའི་ལོ་རྒྱུས་ནི། བྲམ་ཟེ་ཁམ་པ་སྐྱེས་ཆོས་བཤད་ཀྱིན་
ཡོད་པ་ལ། དེའི་མ་ནག་མོ་ཆོས་ལ་མི་དགའ་བས། བུ་ལ་ཆོས་ལོག་པར་སྟོན་ཅིག་ཟེར་བ་
182ལ



ལྟུང་བཤགས་འགྲེལ་པ།
ལ། བུ་རྣམ་སྨིན་གྱིས་བྲེད་ནས་མ་བསྟན་པས། ཨ་མ་ན་རེ་ཐ་མ་ཡང་མིང་ཁན་རེ་ཐོགས་
ཟེར་རོ། །དེ་ཡང་མ་བཏགས་པས། མ་དེ་བུའི་ཁྲིའི་འོག་ཏུ་འདུག་སྟེ། ཁྲག་ལོང་སྐྱེར་
བཏགས་ཏེ་འཛག་ཏུ་བཅུག་པས། བུའི་སྙིང་ལ་མ་ལྕེབ་པར་འདུག་སྙམ་སྟེ། མྱུར་བར་སློབ་
མ་ལ་མིང་བཏགས་པས། སྦུག་གང་ལ་མིང་སུམ་ཅུ་སོ་ལྔ་ཐོགས་སོ། །དེའི་རྣམ་སྨིན་གྱིས་
ཁྲི་རྐང་ཆག་སྟེ་མ་དེར་ཤིའོ། །དེར་བྲེད་ནས་སངས་རྒྱས་མར་མེ་མཛད་ལ་བཤགས་པ་བྱས་
པས། དམྱལ་བར་མ་སྐྱེས་ཏེ། ལས་བསགས་པ་ཆུད་མི་ཟ་བས། དུད་འགྲོ་ཉ་མགོ་སུམ་ཅུ་
སོ་ལྔ་པ་གཅིག་ཏུ་སྐྱེས་སོ། །དེ་སྡུག་བསྔལ་གྱི་ཆུ་རླུང་ཡིད་འོང་ལྡན་དུ་གནས་སོ། །དེ་ནས་
ཉ་པ་ལྔ་བརྒྱས་ཉ་བཤོར་བས། ལར་མ་འགྲོངས་ཏེ་དགྲད་ནས་དྲངས་པས། ཉ་ཤིན་ཏུ་ཆེ་
བ་མགོ་བོ་སོ་ལྔ་ཡོད་པ་མཆི་མ་ཆར་གྱི་རྒྱུན་བཞིན་དུ་འཛག་པ་གཅིག་བྱུང་ངོ་། །དེར་སངས་
རྒྱས་ཀྱིས་མཁྱེན་བཞིན་དུ་མའི་ཕུང་པོ་ཕ་ཀི་ཅི་རུ་འདུག་ལྟོས་ལ་ཤོག་གསུངས་སོ། །དེ་ལྟས་
ནས་འོངས་ཏེ་ཉ་འདི་ལྟ་བུ་གཅིག་གདའའོ་བྱས་པས། དེར་བུ་ཏ་པས་གམ་དུ་བྱོན་ཏེ་ཁམ་
པ་སྐྱེས་མིན་ནམ་བྱས་པས། མགོ་བོ་ཀུག་ཀུགས་བྱེད་དོ། །དེར་ཉ་པ་དེ་རྣམས་ཀྱིས་
སངས་རྒྱས་ལ་འདིས་ལས་ཅི་བགྱིས་པའི་འབྲས་བུ་ལགས་ཞེས་ཞུས་པས། དེར་བུ་ཏས་
གོང་གི་ལོ་རྒྱུས་ཚོ་བཤད་པས། ཉ་པ་རྣམས་སྐྱོ་བ་སྐྱེས་ནས་ཉ་བཤོར་བ་བཤོལ་ཉ་རྒྱ་བུ་ཏ་
ལ་ཕུལ་ནས་སྡོམ་པ་ཞུས་ནས་བསྲུངས་སོ། །
དེ་ནས་ཉ་པ་དེ་རྣམས་དང་ཁམ་པ་སྐྱེས་ཀྱི་སྒྲིབ་པ་སྦྱངས་པའི་དོན་དུ། བུ་ཏ་སོ་ལྔའི་
མཚན་ནས་བརྗོད་པས། མཚན་རེ་བརྗོད་པས་མགོ་རེ་བོག་གོ། །སྔོན་བྱུང་གི་དོན་དུ་དེ་
ལྟར་གསུངས་སོ། །
རྗེས་འཇུག་ཉེ་བ་འཁོར་གྱིས་ཞུས་པ་ནི། སེམས་ཅན་ཐམས་ཅད་བུ་ཏའི་རྒྱུ་ཡིན་པ་ལ།
སྒྲིབ་པའི་རྟོག་པས་བཏུམས་པས། སྲིན་བུ་རང་གི་ཁ་ཆུས་བཏུམས་པ་དང་འདྲ་བའི། རྟོག་
183



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒྲིབ་སྦྱང་བའི་ཐབས་ལ་གསུམ་སྟེ། སྔགས་ལ་བརྟེན་པ་དང་། པ་ར་ལ་བརྟེན་པ་དང་།
མདོ་སྡེ་ལ་བརྟེན་པ་ལས། འདི་མདོ་སྡེ་ལ་བརྟེན་པའོ། །འདི་ལ་བཤད་ཐབས་གསུམ་སྟེ།
བསྒྲུབ་པ་ཉམས་ལེན་ལྟར་བཤད་པ་དང་། ཤེས་བྱ་ལྟར་བཤད་པའོ། །དང་པོ་ལ་གསུམ་
སྟེ། སྦྱོར་བ་དང་། དངོས་གཞི་དང་། མཇུག་གོ། །སྦྱོར་བ་ལ་ལྔ་སྟེ། སྤྱོད་ལམ་ལ་བསླབ་པ་
དང༌། བསམ་པ་ཁྱད་པར་ཅན་ལ་བསླབ་པ་དང་། རྟེན་ཁྱད་པར་ཅན་བསྒོམ་པ་དང་།
ཁམས་གསུམ་གྱི་ས་ཐམས་ཅད་ལུང་རིགས་ཀྱིས་བསྲུང་བ་དང་། དྲིན་ལ་ལན་གྱིས་ཀླན་
པའོ། །སྤྱོད་ལམ་ལ་བསླབ་པ་ནི་གསུམ་སྟེ། གོས་ཚགས་བགོ་བ་དང་། སྔམ་དགོད་དབྱུང་བ་
དང་། བསམ་པ་ཁྱད་པར་ཅན་ནི། མདུན་གྱི་ནམ་མཁའ་བུ་ཏ་སོ་ལྔ་དང་། ཕྱོགས་བཅུའི་བུ་
ཏ་དང་། བྱང་ཆུབ་སེམས་དཔའ་དང་། བླ་མ་མཁན་པོ་ལ་སོགས་སྤྱན་དྲངས་ཏེ། མངོན་
སུམ་ལྟ་བུར་བསམ་མོ། །
རྟེན་ཁྱད་པར་ཅན་བསྒོམ་པ་ནི། རང་ཡི་དམ་གྱི་ལྷ་གང་ཡང་རུང་བའི་ལུས་མང་པོར་
སྐད་ཅིག་ལ་བསམ་མོ། །ལུང་རིགས་ཀྱི་ཐམས་ཅད་ལ་ཕན་པའི་འདུ་ཤེས་སྐྱེད་པ་ནི། མ་དུ་
རའི་མདོ་ལས། ཁམས་གསུམ་གྱི་རྩི་ཤིང་ནགས་ཚལ་ཐམས་ཅད་སོར་ཞི་བར་བྱས་པ་
བགྲང་བར་ནུས་ཀྱི། ཕ་མ་ནི་བགྲང་བར་མི་ནུས་སོ། །ཞེས་པ་དང་། འོ་མ་འཐུངས་པས་རྒྱ་
མཚོ་ཙམ་ཟེར་བས་སོ། །རིགས་པ་ནི་ལུས་དཔག་ཏུ་མེད་པ་བླངས་ལ་ཕ་མ་གཅིག་གིས་
གཅིག་བྱས་པས་སེམས་ཅན་ཐམས་ཅད་ཀྱིས་ངའི་ཕ་མ་བྱས་ཏེ་འོང་སྙམ་དུ་བསམ་མོ། །
དྲིན་ལ་ལན་གྱིས་ཀླན་པ་ནི། ད་ལྟ་ཕ་མའི་དོན་དུ་སྡུག་བསྔལ་བསྐྱེད་ཅིང་དྲིན་ཆེ་བ་
ལྟར། སེམས་ཅན་ཀུན་ཀྱང་དྲིན་ཆེ་བས་དེས་ན་ཐམས་ཅད་བདེ་བ་དང་ཕྲད་པར་སྨོན་པ་
ནི། བྱམས་པ་དང་། སེམས་ཅན་ཀུན་ལ་ལ་རྒྱུ་ལ་གནས། ལ་ལ་འབྲས་བུ་ལ་གནས་པས་
ན། དེ་རྣམས་དེ་དང་བྲལ་བར་བྱ་སྙམ་པའི་སྙིང་རྗེ་བསྒོམ་མོ། །དེ་ཙམ་གྱིས་བྲལ་བར་མི་
ལ184ལ



ལྟུང་བཤགས་འགྲེལ་པ།
ནུས་ཏེ། དཔེར་ན་ལག་རྡུམ་གྱི་བུ་ཆུང་ཁྱེར་བ་དང་འདྲའོ། །འོ་ན་ཅིས་ཕན་ན། བདག་གིས་
དེ་རྣམས་ལ་ཕན་གདགས་པའི་ཕྱིར། བདག་གིས་སྡིག་པ་བཤགས་ལ། དེ་རྣམས་བྱང་ཆུབ་
ཐོབ་པར་བྱས་ལ། སེམས་ཅན་ཐམས་ཅད་ཀྱང་དེའི་གོ་འཕང་ལ་དགོད་པར་བྱའོ། །སྙམ་
པའི་སེམས་བསྐྱེད་པ་དང་། སྔར་བྱས་པའི་སྡིག་པ་ལ་འགྱོད་པ་དང་། ད་མི་བྱེད་པར་དམ་
བཅའ་བ་སྟེ་སྦྱོར་བའོ། །
དེ་ལ་རྟེན་གྱི་སྟོབས་ནི་སྐྱབས་འགྲོ་ཡིན། རྣམ་པར་སུན་འབྱིན་པའི་སྟོབས་ནི་ཕྱག་
འཚལ་བ་དང་མི་འཆབ་པ་ཡན་ཆད་དོ། །ཉེས་པ་ལས་སླར་ལྡོག་པ་ནི་སླན་ཆད་ཀྱང་སྡོམ་
པར་བགྱིད་དོ་བྱ་བ་ཡན་ཆད་དོདེའི་རྟིང་ལ་འདུ་ཤེས་གསུམ་བསྐྱེད་དེ། རྗེས་སུ་ཡི་རང་
བའི་འདུ་ཤེས་དང་། ཡོན་ཏན་ཆེ་བའི་འདུ་ཤེས་དང་། མངོན་པར་བྲོད་པའི་འདུ་ཤེས་
བསྐྱེད་ལ། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ནས། །
བསོད་ནམས་ཡེ་ཤེས་ལས་བྱུང་བ། །དམ་པ་གཉིས་ནི་ཐོབ་པར་ཤོག །ཅེས་པས་བསྔོས་ལ་ལྷ་
རྣམས་གཤེགས་སུ་གསོལ་ལོ། །ཡང་ན་གོང་ལྟར་བསྒོམས་ལ། དངོས་གཞི་ལ་སྡིག་པ་
བཤགས་སོ་མན་ཆད་བཏོན་ལ་མཇུག་སྔར་བལྟ་བར་བྱའོ། །
ཤེས་བྱ་ལྟར་བཤད་པ་ནི། ཕུན་སུམ་ཚོགས་པ་ལྔ་སྟེ། གནས་ནི་ཡངས་པ་ཅན་ནོ། །
སྟོན་པ་ཤཱཀྱ་ཐུབ་བོ། །ཆོས་ལྟུང་བཤགས་འདིའོ། །དུས་ཁམ་པ་སྐྱེས་ཉ་རུ་སྐྱེས་པའི་དུས་
སོ། །འཁོར་ཁམ་པ་སྐྱེས་ཟེར་སྟེ་འདིར་མི་བརྩིའོ། །མདོའི་དཀྱིལ་ནས་ཁྱུང་པས་སོ། ། འོ་
ན་འདི་ཐབས་གང་གི་བཤད་ན། སྟོབས་བཞིའི་སྒོ་ནས་ཏེ། དེ་ལ་རྟེན་གྱི་སྟོབས་ནི་སྐྱབས་
འགྲོ་ཡིན་ལ། དེ་ཐོབ་པ་ལ་ཆོས་བཞི་དང་ལྡན་པ་གཅིག་དགོས་སོ། །ཡིད་ཆེས་པའི་དད་
པ་དང་། འདོད་པའི་དད་པ་དང་
། དང་བའི་དང་། མི་ཕྱེད་པའི་དང་ལྡན་པ། ལུང་དང་བླ་
མས་བསྟན་པ་ལ་ཐེ་ཚོམ་མེད་པའི་ངང་། ལས་རྒྱུ་འབྲས་ལ་ཡིད་ཆེས་པ་དང་། བླ་མ་ལ་
ལ185



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་ཀྱི་འདུ་ཤེས་སུ་འཛིན་པ་སྟེ། ཆོས་དེ་བཞི་དང་ལྡན་ན་སྐྱབས་སུ་འགྲོ་བའི་སྣོད་
དུ་རུང་ངོ་། །
སྐྱབས་འགྲོ་ལ་དོན་གསུམ་སྟེ། དགོས་པའི་དོན་དང་། བསྡུས་པའི་དོན་དང་། ཚིག་
གི་དོན་ནོ། །དེ་ལ་དགོས་པའི་དོན་ནི། བདག་གི་རྒྱུད་ལ་ཡོད་པའི་སྡིག་པ་སྦྱོང་བའོ། །
བསྡུས་པའི་དོན་ལ་བརྒྱད་དེ། སྐྱབས་སུ་འགྲོ་བའི་རྒྱུ་དང་། ངོ་བོ་དང་། དུས་དང་། ཡུལ་
དང༌། ཕན་ཡོན་དང་། བསླབ་བྱ་དང་། ཁྱད་པ་དང་། དབྱེ་བའོ། །རྒྱུ་ནི་སྙིང་རྗེའོ། །ངོ་བོ་ནི་
འདོད་པ་ལ་ཁས་ལེན་པ་དང་། དམ་བཅའ་བའོ། །དུས་ནི་བྱང་ཆུབ་ལ་འདུག་གི་བར་དུའོ། །
ཡུལ་ནི་དཀོན་མཆོག་གསུམ་མོ། །ཕན་ཡོན་ནི་བརྒྱད་དོ། །འཇིག་རྟེན་འདིའི་ལྔ། ཕྱི་མའི་
གསུམ་མོ། །དེ་ལ་འདིའི་ལྔ་ནི། ནང་པ་བུ་ཏ་བར་ཆུད་པ་དང་། སྡོམ་པ་ཐམས་ཅད་ཀྱི་རྟེན་
དུ་གྱུར་པ་དང་། མི་དང་མི་མ་ཡིན་པའི་གནོད་པ་ཞི་བ་དང་། བསམ་པ་ཐམས་ཅད་འགྲུབ་
པ་དང་། མྱུར་དུ་མངོན་པར་རྫོགས་པར་སངས་རྒྱས་པའོ། །ཕྱི་མའི་གསུམ་ནི། ངན་སོང་དུ་
མི་སྐྱེ་བ་དང་། བསོད་ནམས་ཚད་མེད་པ་ཐོབ་པ་དང་། མཐར་བླ་ན་མེད་པའི་བྱང་ཆུབ་
ཐོབ་པར་འགྱུར་བའོ། །བསླབ་བྱ་ནི་གཉིས་ཏེ། ཐུན་མོང་དང་ཐུན་མོང་མ་ཡིན་པའོ། །དང་
པོ་ལ་དྲུག་སྟེ། བུ་ཏ་གསུམ་གྱི་ཡོན་ཏན་རྗེས་སུ་དྲན་པ་དང་། ཡང་དང་ཡང་དུ་སྦྱངས་པར་
བྱས་པ་དང་། དུས་དེང་དུས་ཀྱི་པུ་ཙ་ལ་བརྩོན་པར་བྱ་བ་དང་། འབྱུང་བར་དཀའ་བའི་
སྲོག་དང་བྱ་བ་དཀའ་བའི་ཆེད་དུ་ཡང་མི་གཏང་བ་དང་། མངོན་པར་ཤེས་པའི་མཐུ་དང་
ལྡན་པའི་དོན་གལ་ཆེ་བ་ལ་གསོལ་བ་གདབ་ཅིང་ཐབས་གཞན་མི་བཙལ་བ་དང་། བསམ་
པ་ཡིད་བཞིན་གྱི་ནོར་བུ་ལྟར་ལྷུན་གྱིས་གྲུབ་པས་ཡུལ་གཞན་དུ་འགྲོ་ན་དེས་དཀོན་མཆོག་
གསུམ་ལ་སྐྱབས་སུ་འགྲོ་བར་བསླབ་པར་བྱའོ། །
ཐུན་མོང་མ་ཡིན་པའི་བསླབ་བྱ་ལ་གཉིས་ཏེ། སངས་རྒྱས་དང་། ཆོས་དང༌། དགེ་
༤186ལ



པོ་
ལྟུང་བཤགས་འགྲེལ་པ།
འདུན་གྱི་བསླབ་བྱའོ། །དེ་རེ་རེ་ལ་ཡང་གཉིས་གཉིས་ཏེ༑ སངས་རྒྱས་ལ་སྐྱབས་སུ་སོང་
བས། འཇིག་རྟེན་པའི་ལྷ་ལ་ཕྱག་མི་བཙལ་བ་དང་། དེའི་རྟེན་ལ་གུས་པ་བྱ་བའོ། །ཆོས་
ལ་སྐྱབས་སུ་སོང་བས་སེམས་ཅན་ལ་གནོད་སེམས་དང་བརྣབ་སེམས་སྤངས་པ་དང་།
ཏི་དང་གླེགས་བམ་ལ་གུས་པ་བྱ་བའོ། །དགེ་འདུན་ལ་སྐྱབས་སུ་སོང་བས། མུ་སྟེགས་ཅན་
མི་བསྟེན་པ་དང་། དགེ་འདུན་ལ་གུས་པར་བྱའོ། །དེ་རྣམས་ལ་རྩ་བ་ནས་འཇིག་པ་ནི།
སྲོག་དང་བྱ་དགའ་སྤང་བ་དང་། ཡང་བློ་སྐྱེས་པ་དང་། གཉེན་པོ་མ་སྐྱེས་པ་དང་།
མེད་པ་དང་། ཁྲེལ་མེད་ཀྱིས་བརླན་ནས་ལྷ་གཞན་ལ་སྐྱབས་སུ་སོང་བ་དང་། གཉེན་པོ་མ་
སྐྱེས་པ་དང་། ཆོས་ཀྱི་གནོད་སེམས་དང་། བརྣབ་སེམས་ཀྱིས་སེམས་གཙེས་པ་དང་། མུ་
སྟེགས་ཀྱི་བསླབ་པ་བླངས་པ་དང་། རྟོགས་འཆང་བ་དང༌། ལྷ་རྟེན་འཇིག་པ་སྟེ། ཁྱད་པར་
གྱི་དང་པོ་གསུམ་པོ་དེ་དང༌། སྲོག་དང་བྱ་དགས་བཙས་ནས་འཇིག་གོ། །གཞན་ནི་ཉེས་
བྱས་ཏེ་བཤགས་པས་འཇིག་གོ། །ཁྱད་པར་ནི་གཉིས་ཏེ། ཆོས་ཀྱི་ཁྱད་པར་བདུན་རྣམ་དག་
དང༌། བསམ་པའི་ཁྱད་པར་བདག་དང་གཞན་དོན་ནོ། །དབྱེ་ན་གཉིས་ཏེ། དོན་དམ་པའི་
སྐྱབས་འགྲོ་སྟོང་པར་ཤེས་པ་དང་། ཀུན་རྫོབ་བོ། །དེ་ལ་གཉིས་ཏེ། བླངས་པ་བརྡ་ལས་
བྱུང་བ་སློབ་དཔོན་ལ་བླངས་པ་དང་། ཆོས་ཉིད་ཀྱིས་གནས་པ་ས་བོན་ནོ། །ཚིགགི་དོན་ནི།
བདག་ནི་རྟེན་གྱི་གང་ཟག་གོ །མིང་ནི་རང་རེའི་མིང་གཞུག་པའོ། །སངས་རྒྱས་ནི་སྤངས་
པ་དང་ཡེ་ཤེས་དང་ལྡན་པའོ། །སྐྱབས་སུ་མཆིའོ་ནི་བདག་ཁྱེད་ལྟ་བུར་མ་གྱུར་བར་དུའོ། །
ཆོས་ནི་དོན་དམ་པར་སྟོང་ཉིད་དོ། །དགེ་འདུན་ནི་ཕྱིར་མི་ལྡོག་པའོ། །བླ་ན་མ་མཆིས་པའི་
བསྟོད་འགྲེལ་ཤྲཱི་སིང་ཧས་བེ་རོ་ཙ་ན་ལ་གནང་བའོ། །
༈ འཕགས་པ་འདུལ་བ་རྣམ་པར་དག་པ། ཉེ་བར་འཁོར་གྱིས་ཞུས་པ་བྱང་ཆུབ་ཀྱི་
འབྲས་བུ་སྒྲུབ་པའི་ལམ་ལ་ལྟུང་བར་བཤགས་པ། བྱུང་བ་དེ། ན་མོ་སྒྲུབ་པའི་རང་གིས་བདག་མིང་འདི་
༤187



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བགྱི་བ། ཞེས་པ་སྔགས་དང་ཕར་ཕྱིན་གཉིས་ཀྱིས་བཤད་པའི་ཐུན་མོང་གི་འཕགས་པ་ནི་ལས་དང་
ཉོན་མོངས་པ་ལས་རིང་དུ་འཕགས་པའོ། །སྔགས་ཁྱད་པར་གྱི་འཕགས་པ་ནི་བྱང་ཆུབ་སེམས་
པ་དང་སེམས་ཁྱད་པར་དུ་སྙིང་པོ་དེ་འཕགས་པས་ན། སྙིང་པོ་དེ་རྒྱུ་རྐྱེན་གཉིས་ལས། མའོ་རང་ལ་
རྫོགས་རིམ་གྱི། བླ་ན་མེད་པའི་འཕགས་པ། འདས་པས་ན་ལུས་ངག་གི་རྩོལ་བ་ལས་ཁྱད་པར་དུ་
འཕགས་པ་ཡིན། སྙིང་པོ་དེ་དངོས་པོའི་རྫས་སུ་གྲུབ་པ་ནས་མཚན་ལུང་རིགས་པའི་ཐ་སྙད་ལས་
ཁྱད་པར་དུ་འཕགས་པ་ཡིན། སྙིང་པོ་དེ་རྒྱུ་རྐྱེན་གཞན་ལ་མི་ལྟོས་པས་རྒྱུ་རྐྱེན་དང་བཅས་པ་ལས་
ཁྱད་པར་དུ་འཕགས་པ་ཡིན། དམིགས་བཅས་པའི་ཡུལ་ལ་མི་ལྟོས་པ་ནས་ཚོགས་གཉིས་མ་
བསགས་པར་བུདྡྷ་ཐོབ་པར་འདོད་པས་ལས་ཁྱད་པར་དུ་འཕགས་པའོ། །
ཐུན་མོང་གི་འདུལ་བ་ནི། ཐུན་མོང་ལུས་ངག་ཡིད་གསུམ་མི་དགེ་བ་བཅུ། དགེ་བ་
བཅུར་འདུལ་བའོ། །དེ་ལྟར་ན་ལུས་ངག་ཡིད་ཀྱི་མི་དགེ་བ་བཅུ་རྣམ་པར་དག་པའོ། །ཁྱད་
པར་གྱིས་ལུས་ལྷའི་རང་བཞིན་དུ་འདུལ་བ། ངག་མདོ་ཟློས་ཀྱི་རང་བཞིན་དུ་འདུལ་བ།
ཡིད་ཆོས་ཀྱི་རང་བཞིན་དུ་འདུལ་བ་སྟེ། དེ་རྣམས་དང་ལྡན་པས་ལོག་པའི་ཤེས་པ་རྣམ་
པར་དག་པའོ། །བླ་ན་མེད་པ་ནི་སྙིང་པོའི་དོན་བསྒོམས་པས། རྟོག་འཛིན་ཐམས་ཅད་དག་
པའོ། །ཆོས་བསྟན་པའི་ཉེ་བར་འཁོར་དང་། ཆོས་ཞུ་བའི་ཉེ་བར་འཁོར་དང་། རང་བཞིན་
དུ་གནས་པའི་ཉེ་བར་འཁོར་དང་། ཉེས་པ་མ་རྙེད་པ། ཞུ་བའི་ཉེ་བར་འཁོར་ནི་ཀུན་
དགའ་བོས་ཞུས་པའོ། །དེ་ཡང་གང་ཞུས་ན་བྱང་ཆུབ་ཀྱི་རིགས་བསྒྲུབ་པ་ལ། ལམ་ལ་
ཉེས་པའི་ལྟུང་བ་བྱུང་བ་དེ་བཤགས་པ་ཞུས་པའོ། །གང་ལ་ཞུས་ན་བྷཱ་ག་ཝན་རྣམ་པ་ཐམས་
ཅད་མཁྱེན་པ་དེ་ལ་ཞུས་པའོ། །གང་གི་དོན་དུ་ཞུས་ན་སྒྲུབ་པ་པོ་ལམ་པའི་དོན་དུ་ཞུས་
པའོ། །ཞུས་པའི་དགོས་པ་ནི། བདུད་ཀྱི་ངེས་པ་ཟློག་པའོ། །དེ་ཡང་ཉན་ཐོས་དང་རང་
སངས་རྒྱས་ལ་ལྟུང་བ་འབྱུང་བ་ནི། དངོས་པོ་གཙོ་ཆེ་བའི་དོན་གྱིས་སྟོན་པས་རྩ་བ་བཞི་
ལ188ལ



ལྟུང་བཤགས་འགྲེལ་པ།
གང་རུང་གཅིག་ལ་དེའི་དངོས་པོ་དང་། སྤྱོད་པའི་ཡན་ལག་དང༌། བསམ་པ་ཚང་པ།
འཇུག་པ་ཚང་པ་སྟེ༑ དེ་བཞི་ལྡན་པ་ནི་རྩ་བའི་ལྟུང་བ་ལ། དེ་བཞི་ཀ་མ་ཚང་བ་ནི་ཡན་
ལག་སྟེ་ཕྲ་བའོ། །བྱང་ཆུབ་སེམས་དཔའ་ལ་སེམས་གཙོ་བ་སྟེ། གོང་མ་བཞི་པོ་དང་ལྡན་
ཡང་། གཞན་དོན་ལྟ་བུར་བྱུང་བ་ནི་ཡན་ལག་དུ་འགྲོ་ལ། རང་དོན་དུ་དམིགས་ན་ནི་ཡན་
ལག་གི་རྩ་བ་འགྲོའོ། །སྔགས་ཀྱི་ལུགས་ཀྱི་ནི་ལྟ་བ་གཙོ་ཆེ་བ་སྟེ། རྩ་བ་བཞི་གང་རུང་
གཅིག་ལ་དམིགས་པ་དང་བཅས་ནས་སྤྱད་ན་ནི་རྩ་བ་ལ། དེ་མིན་པ་ནི་ཡན་ལག་སྟེ། དེ་
ཡང་ཡན་ལག་ཏུ་འགྲོ་བ་དང་། ཡན་ལག་རྩ་བར་འགྲོ་བ་ཡང་ཡོད་དོ། །ཡང་དག་པའི་དོན་
དམིགས་མེད་ཀྱི་དོན་ལ་མི་གནས་པར། ཁ་ཚིག་ལ་བརྟེན་པའི་དོན་གྱིས། རྩ་བ་བཞི་ཀ་ལ་
འདོད་པ་དང་བཅས་པར་སྤྱད་ན་ནི། ལྟུང་བའི་ཡང་ལྟུང་བའོ། །དེ་ཡང་གཞན་དོན་ལ་
དམིགས་ན་མི་འབྱུང་བ་སྟེ། གང་ཟག་ཆོས་ཀྱི་དམིགས་ཅན་གྱི་དོན་དུ་དམིགས་ན་ནི། ཤིན་
ཏུ་ཡང་ངེས་པ་ཕྲ་བ་ལས་མི་འབྱུང་ངོ༌། །ཉན་ཐོས་ཀྱི་བཤགས་པ་ནི། སླར་སྡོམ་པ་ཁྲིས་
བསྐྱར་ལ། བྱང་ཆུབ་སེམས་དཔའི་ངེས་པ་དང་སྦྱར་རོ། །གསང་སྔགས་ཀྱི་ཡང་དེ་ལྟར་རོ། །
ན་མོ་ནི་ཕྱག་འཚལ་བའི་དོན་ཏེ་བདག་བསྒྲུབ་པའོ། །གང་ན་གང་གི་མིང་ལ་སོགས་པ་འདི་
ཞེས་པའོ། །ལྟུང་བཤགས་ཀྱི་མཚན་འགྲེལ་ཤྲཱི་སིང་ཧས་བེ་རོ་ཙ་ན་ལ་གདམས་པ་རྫོགས་
སོ།། །།
༈ བཅོམ་ལྡན་འདས་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
ཐུབ་པ་ལ་ཕྱག་འཚལ་ལོ། །ཅེས་པ་ནི་ཕྱག་འཚལ་བ་དང་། མཆོད་ཅིང་བཤགས་པ་དང་།
ཡི་རང་པ་ལ་སོགས་ཏེ་སླར་ནི། ཉེ་བར་སྐྱབས་སུ་འགྲོ་བའོ། །སངས་རྒྱས་ལ་སྐྱབས་སུ་
མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ཞེས་པ་ནི། སངས་
རྒྱས་ལ་སྐྱབས་སུ་སོང་ནས་ནི། ལོག་པའི་ལྷ་ལ་ཕྱག་མི་འཚལ་བ་དང་། ཆོས་ལ་སྐྱབས་སུ་
~189



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསོལ་ནས། མི་མུ་སྟེགས་ཅན་གྱི་ཆོས་མི་བྱ་བ་དང་། དགེ་འདུན་ལ་སྐྱབས་སུ་སོང་ནས།
སྡིག་པའི་གྲོགས་པོ་དང་མི་འགྲོག་པའོ། །དེ་ཡང་ཐུན་མོང་གི་སངས་རྒྱས་ཉན་ཐོས་ལ་
སོགས་པ་ལ་དམིགས་པ་དང་བཅས་པས་སྐྱབས་སུ་འགྲོ་བ་དང་། ཁྱད་པར་གྱི་སངས་རྒྱས་
ཡི་དམ་གྱི་ལྷ་སྟེ་དམིགས་པ་མེད་པའི་དོན་གྱིས་སྐྱབས་སུ་འགྲོ་བ་དང༌། བླ་ན་མེད་པའི་
སངས་རྒྱས་སྙིང་པོ་ཆོས་མིན་ལ་ཟེར་བ་སྟེ། རང་རིག་པའི་དོན་ལ་གནས་པའོ། །རྒྱུའི་ཆོས་
ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ཐེག་པ་དང་། བྱང་ཆུབ་སེམས་དཔའི་ཐེག་
པའོ། །འབྲས་བུའི་ཆོས་ཐེག་པ་ཆེན་པོ་གསང་སྔགས་ཀྱི་ཐེག་པའོ། །བླ་ན་མེད་པའི་ཆོས་སྙིང་
པོ་ཆོས་མེད་དུ་མ་སོང་བའོ། །གང་ཟག་གི་དགེ་འདུན་ནི། ཁྲིམས་ལ་གནས་པའི་དགེ་
འདུན་ནོ། །ས་ལ་གནས་པའི་དགེ་འདུན་ནི་ས་བཅུའི་བྱང་ཆུབ་སེམས་དཔའོ། །རང་བཞིན་
གྱི་དགེ་འདུན་ནི་སྙིང་པོའི་ཆོས་མིན་ནོ། །
དེ་ལྟར་སྐྱབས་སུ་འགྲོ་བ་ནི་མོས་པ་དང་། ཏིང་ངེ་འཛིན་དང་། ལྟ་བ་གཉིས་སུ་མེད་
པའི་དོན་དང་གསུམ་གྱི་སྒོ་ནས། རྟེན་གྱི་བསྒྲུབ་པའོ། །དབང་པོ་རབ་འབྲིང་ཐ་མ་གསུམ་
འགྲོ་བའོ། །དེ་ཡང་དང་པོ་མོས་པས་འགྲོ། དེ་ནས་ཏིང་ངེ་འཛིན་གྱིས་འགྲོ། དེ་ནས་
དམིགས་པ་མེད་པའི་དོན་གྱིས་སྐྱབས་སུ་འགྲོ་བའོ། །དེ་ལྟར་སྐྱབས་སུ་འགྲོ་བའི་ཡོན་ཏན་
ནི། ངན་སོང་གསུམ་ལས་ཐར་བའོ། །མ་ཕྱིན་པའི་ཉེས་དམིགས་ནི་ངན་སོང་གསུམ་དུ་སྐྱེ་
བའོ། །ཕྱིན་པའི་འབྲས་བུ་ནི་སྐུ་གསུམ་གྱི་སྣང་བ་ཐོབ་པའོ། །དེ་ཡང་མི་གཉིས་ལམ་དུ་
ཞུགས་ནས་དོན་གཉེར་དུ་འགྲོ་བ་ལས། གཅིག་གིས་དཀོན་མཆོག་གསུམ་ལ་སྐྱབས་སུ་གསོལ་
ནས་ཕྱིན། གཅིག་གིས་མ་སྐྱབས་པར་ཕྱིན་པས། ལམ་ཁར་སྦྲུལ་གདུག་པ་ཅན་དང་ཕྲད་
ནས་སྐྱབས་སུ་སོང་བ་དེ་བཞག་ནས་གཅིག་པོ་ཟོས་སོ། །ཡང་བྱིས་པ་གཉིས་རྩེད་མོ་རྩེ་
བའི་སར་སྦྲུལ་ཟ་རུ་བྱུང་བ་དང་། གཅིག་གིས་དེ་ཉིད་དུ་དཀོན་མཆོག་གསུམ་ལ་སྐྱབས་སུ་
ལ190ལ .



ལྟུང་བཤགས་འགྲེལ་པ།
གསོལ་བ་མ་ཟོས་ལ། གཅིག་དེ་ཉིད་དུ་བསད་ནས་ཟོས་སོ། །བྲམ་ཟེ་སྤུན་གཉིས་ཡོད་པ་
ལ། གཅིག་དཀོན་མཆོག་གསུམ་ལ་རྟག་ཏུ་སྐྱབས་སུ་གསོལ་གཅིག་མི་གསོལ་བར་གནས་
པ་ལ། དུས་ནམ་ཞིག་ན་གཉིས་འགྲོགས་ནས་ཕྱིན་པས། ལམ་ཁ་ཅིག་ན་ཤིང་སྦྲུལ་གདུག་
པ་ཡོད་པ་གཅིག་དང་ཕྲད་པས་སྐྱབས་འགྲོ་བྱེ་བྱེད་པ་དེ་བལྟས་པ་ཙམ་གྱིས་བྲོས་པར་
གྱུར་ལ་གཅིག་མཐོང་བ་ཙམ་གྱིས་སྦྲུལ་དེ་འདེད་དུ་བྱུང་བ་དང་དུས་དེ་ཉིད་དུ་ཕྱོགས་སུ་ཁ་
ལྟས་ཏེ། དཀོན་མཆོག་ལ་སྐྱབས་སུ་གསོལ་བས་སྦྲུལ་གྱིས་ཟ་མ་ནུས་ཏེ། ཡིད་ཤིན་ཏུ་ཆེས་
པར་གྱུར་ཏོ། །དེ་ལྟར་སྐྱབས་སུ་ཕྱིན་པའི་ཡོན་ཏན་ནི་བསམ་གྱིས་མི་ལང་ངོ་། །དེ་ཡང་རྡོ་
རྗེ་སེམས་དཔའ་མྱ་ངན་ལས་འདས་པའི་རྒྱུད་ལ། གང་ཞིག་གསུམ་ལ་སྐྱབས་འགྲོ་ན། །སྡུག་
བསྔལ་ཀུན་ལས་ཐར་ནས་ནི། །བདེ་བའི་ས་ལ་གནས་པ་དང་། །ཡང་དག་དོན་དང་ཕྲད་
པར་ངེས་ཅེས་པས་སོ། །ལྟུང་བཤགས་སུ་འགྲོ་བའི་འགྲེལ་པ། ཤྲཱི་སིང་ཧས་བི་རོ་ཙ་ན་ལ་
གནང་བ་རྫོགས་སོ།། །།
༈ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་ཅེས་པ་ནི། སྐྱེ་བ་གཅིག་ལ་བྱང་ཆུབ་སེམས་དཔའི་སྤྱོད་ཡུལ་སོ་
གཅིག་མཛད་པ་སྟེ། དེ་ཡང་ཡུལ་མ་ཀ་ཏ་ཞེས་བྱ་བའི་ཡུལ་ན། དགེ་སློང་ཚུལ་ཁྲིམས་རྣམ་
པར་དག་པ། སྐྱེ་བ་མང་པོར་རྒྱུའི་ཆོས་ལ་སྦྱངས་པ། རྡོ་རྗེ་སྙིང་པོ་ཅེས་བྱ་བ་གཅིག་
བཞུགས་པ་ལས། དེའི་ཚེ་བཅོམ་ལྡན་འདས་ཁྱེའུ་རྒྱལ་སྦྱིན་ཞེས་བྱ་བ་ཡིན་པ་ལ། བྱམས་
པའི་ཚོགས་གཞོན་པ་མང་པོ་དང་རྩེ་བ་ལས། རྒྱལ་བུ་དེ་ཉིད་ཀྱིས་དགེ་སློང་དེ་མཐོང་ནས།
ཤིན་ཏུ་དད་ནས་ཕ་མའི་གམ་དུ་ཕྱིན་ཏེ། བདག་རབ་ཏུ་འབྱུང་ཞེས་གསུངས་ཏེ། ཕ་མའི་
ཞལ་ནས་ཁྱོད་རབ་ཏུ་བྱུང་ན་རྒྱལ་སྲིད་འཛིན་པ་མེད་པས་ཁྱོད་རབ་ཏུ་མ་བྱུང་བར། དེ་
མིན་དགའ་བའི་ལས་ཅི་བྱེད་པ་གཅིག་གྱིས་གཅིག་བྱས་པས་རྒྱལ་བུའི་ཞལ་ནས་གསུངས་
ལ191ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ། ཀྱེ་ཧོ་བསྐལ་པ་དུ་མར་རྒྱལ་སྲིད་བསྐྱང་བྱས་ཀྱང་། །འཁོར་བའི་ཆོས་ནི་ཕལ་ཆེར་སྡུག་
བསྔལ་འབྱུང་བའི་གནས། །བདག་ཉིད་སྲིད་པའི་རི་བོ་བརྒལ་ནས་འགྲོ་བའི་ཚེ། །སུས་
ཀྱང་མི་ཕན་རབ་ཏུ་འབྱུང་བར་ངེས། །ཞེས་གསུངས་ནས་རབ་ཏུ་བྱུང་བས། དེའི་ཚེ་རྒྱལ་
སྲིད་ཐམས་ཅད་བཅོམ་པས་ན། མཚན་སློབ་དཔོན་ཉིད་ཀྱིས་གསུངས་པ། རྡོ་རྗེ་སྙིང་པོ་
རབ་ཏུ་འཇོམས་པ་ཞེས་བྱ་བར་གྲགས་སོ། །
ཡང་རྒྱལ་བུ་དེ་ཉིད་ལ་ནི་ནོར་བུ་ཕལ་པ་གཅིག་ཡོད་ལ། རྒྱལ་སྲས་གཅིག་གི་བུ་ལ་
ནོར་བུ་རིན་པོ་ཆེ་གཅིག་ཡོད་པ་དང་། གཉིས་རྩེད་མོ་རྩེར་འགྲོ་ཙམ་ན་རྒྱལ་བུ་ཉིད་རང་གི་
ནོར་བུ་བས་གྲོགས་པོའི་ནོར་བུ་ལ་སྟོར་དུ་དོགས་པའི་ཉ་ར་བྱེད་དོ། །རྒྱལ་བུའི་ཐུགས་
ལམ་ན་གྲོགས་པོའི་ནོར་བུ་འདི་སྟོར་ན་ནི། འདིས་ཀྱང་རྒྱལ་སྲིད་མི་ཟིན། ཕ་མ་གཉིས་
ཀྱང་རྒོལ་དུ་འོང་སྙམ་པའི་བསམ་པ་དང་བཅས་པས་ཉ་ར་ཆེར་བྱེད་ཅིང་། ལོག་པའི་ཤེས་
པ་སྐད་ཅིག་ཙམ་ཡང་མི་ཡེངས་པར་ཡོད་པ་ལས། བློན་པོ་གཅིག་ན་རེ་རྒྱལ་ཕྲན་གྱི་ནོར་
བུ་འདི་བུ་རང་ལ་དགོས་པས། རྒྱལ་ཕྲན་ཆུ་ལ་སྐྱུར་ལ་ནོར་བུ་རིན་པོ་ཆེ་རྒྱལ་བུ་ཉིད་ཀྱི་
ཀོར་བྱའོ། །ཁྱེར་ལ་སྤྱོན་བྱས་པ་དང་། རྒྱལ་བུ་ཉིད་ཀྱིས་བློན་པོ་དེའི་དཔྲལ་བའི་གདོང་དུ་
བལྟས་ནས་གསུངས་པ། ཀྱེའོ་ནོར་ནི་རྩ་ཁའི་ཟིལ་པའི་རང་བཞིན་ལ། །དེ་ལ་བལྟས་ནས་
རིགས་ཀྱི་སྲོག་ནི་ང་མི་གཅོད། །བློན་པོ་སེམས་ཀྱི་འདོད་པ་ཆེ་བས་ཚེ་འདིར་སྡུག །དེའི་
རྣམ་སྨིན་སྐྱེ་བ་ཕྱི་མར་སྡུག་བསྔལ་རབ་ཏུ་ཆེ། །ཞེས་གསུངས་པས། རྒྱལ་ཕྲན་གྱིས་དེ་ཉིད་
ཀྱི་ཚེ་ལ་དགེ་སློང་ཁྲིམས་རྣམ་པར་དག་པ། མངོན་པར་ཤེས་པའི་ཆ་དང་ལྡན་པ་གཅིག་
ཡོད་པ་ལ་བརྗོད་པ་དེ་གཟིགས་ནས་རྒྱལ་བུ་ཉིད་བོས་ཏེ། བྱང་ཆུབ་སེམས་དཔའི་རིགས་
ཅན་ཁྱེད་ལྟ་བུ་ནི། ས་ལ་གནས་པའི་བྱང་ཆུབ་སེམས་དཔའོ། །ཁྱེད་ལ་ངས་ནོར་བུ་རིན་པོ་
ཆེ་གཅིག་ལ་རིན་པོ་ཆེ་དུ་མ་འཕྲོ་བ་གཅིག །ངའི་སྨོན་ལམ་གྱི་རྟེན་གྱི་གནས་སུ་སྦྱིན་གྱིས་
༤ 192ལ



ལྟུང་བཤགས་འགྲེལ་པ།
གསུངས་ནས་གནང་བ་དང་། རྒྱལ་བུ་ལ་མཚན་ཡང་རིན་ཆེན་འོད་འཕྲོ་བྱ་བར་བཏགས་
སོ། །དེ་ཉིད་ཀྱི་དུས་སུ་དགེ་སློང་ཀྱང་མི་གནས་པའི་ས་ལ་གནས་པར་གྱུར་ཏོ། །
ཡང་རྒྱལ་བུ་དེ་ཉིད་རྒྱ་མཚོའི་འགྲམ་ན་བཞུགས་པ་དང་། རིན་པོ་ཆེ་འདོན་དུ་འགྲོ་
བའི་ཚོང་པ་མང་པོ་ཀླུ་སྲིན་གདུག་པ་ཅན་གསོད་དུ་འོང་བ། ཚོང་པ་རྣམས་ཀྱིས་མཐོང་
ནས། ཚོང་པ་རྣམས་སྡུག་བསྔལ་རབ་ཏུ་ཆེ་བར་གྱུར་པ་ལས། དེ་རྒྱལ་བུ་ཉིད་ཀྱིས་
གཟིགས་ནས་ཚོང་པ་འདི་ཙམ་གཅིག་ཀླུ་སྲིན་འདིས་ཟོས་ནས་ནི། བུ་སྨད་དང་གཉེན་ལ་
སོགས་པའི་ཐམས་ཅད་ལ་ཡང་སྡུག་བསྔལ་ལྷག་པའི་སྡུག་བསྔལ་མང་པོ་ཡོང་བས། དེ་
བས་ང་ཉིད་བསད་པ་རུང་སྙམ་ནས། ཀླུ་སྲིན་གདུག་པའི་རྩར་རྒྱལ་བུ་ཉིད་གཤེགས་པར་
དགོངས་ནས། ཚོང་པ་རྣམས་ལ་ཁྱེད་བྲོས་གཅིག་གསུངས་ནས་གཤེགས་པ་དང་། ཀླུ་སྲིན་
ལ་ལུས་ཕུལ་བས་མ་བཞེས་པར། ཤིན་ཏུ་ཡང་བྲེད་ནས་བྲོས་པ་ལ་རྒྱལ་བུ་ཉིད་མ་དགྱེས་
ཏེ། ཀྱེ་ཧོ་བདག་གི་སེམས་ལ་སྒྲིབ་པ་རྣམས་སམ་ཅི། །ཡང་ན་བསམ་པའི་དོན་ནི་རྣམ་པར་
མ་དག་གམ། །ཡང་ན་བདུད་ཀྱི་བར་ཆོད་གནས་པར་འགྱུར་རམ་ཅི། །བསམ་པའི་དོན་ནི་
མཐའ་རུ་མ་སྐྱོལ་སྡུག་བསྔལ་ཡིན། །ཅེས་གསུངས་པ་དང་། ཚོང་དཔོན་ན་རེ། རྒྱལ་བུ་
བསམ་པའི་སྟོབས་ནི་ཤིན་ཏུ་ཡང་དག་སྟེ། རྒྱལ་བུ་ནི་ཀླུ་ལ་དབང་ཐོབ་པ་གཅིག་འདུག་
གསུངས་ནས། དེའི་མཚན་ཡང་ཀླུ་དབང་གི་རྒྱལ་པོ་བྱ་བར་བཏགས་སོ། །
ཡང་རྒྱལ་བུ་དེ་ཉིད་ཀྱིས་རྒྱལ་ཕྲན་གཉིས་དཔའ་བོ་སྟོང་ཁྲི་ཁྲི་དང་བཅས་པ་ལྗོངས་
ཆེན་པོ་ལྟ་རུ་འོངས་པ་དང་། དེ་རྣམས་འཐབ་མོ་འཐབ་པའི་དྲུང་དུ་སོང་བ་དང་། དཔའ་བོ་
སྟོང་ཁྲི་ཁྲི་བོ་རྣམས་ནི་རེ་རེས་དེ་སྙེད་རེ་གསོད་པར་འདུག་པ་ལ། རྒྱལ་བུ་སྙིང་རྗེ་ཆེན་པོ་
སྐྱེས་ནས། རྒྱལ་ཕྲན་གཉིས་སོ་བསོགས་ཏེ་སྨྲས་པ། ཀྱེ་ཧོ་ང་ནི་རྒྱལ་བུ་རྒྱལ་སྦྱིན་བྱ་བ་སྟེ། །
ང་ཉིད་གསོད་ལ་ངའི་རྒྱལ་སྲིད་ཁྱེད་གཉིས་བགོས། །ཚིག་ཙམ་དོན་ལ་འབངས་ཀྱི་སྲོག་
༤193



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་གཅད་མི་བྱ། །འདིར་ཡང་མི་བདེ་ཕྱི་མར་དམྱལ་བར་འགྲོ། །གསུངས་པ་དང་། རྒྱལ་
ཕྲན་དེར་ཀྱང་འགྱོད་པ་རབ་ཏུ་སྐྱེས་ནས། ཁྲོ་བའི་སེམས་བཤོལ་ཏེ་འཐབ་མོ་རབ་ཏུ་
བཤོལ་ནས། རྒྱལ་ཕྲན་གཉིས་པོ་འཁོར་སྟོང་ཁྲི་དང་བཅས་པས་རབ་ཏུ་བྱུང་ནས། རྒྱལ་བུ་
རྒྱལ་སྦྱིན་གྱི་སྡེ་པར་གྱུར་པས། ཡང་དེའི་ཚེ་རྒྱལ་བུ་ཉིད་ཀྱང་དཔའ་བོ་སྡེ་བྱ་བར་ཡང་
གྲགས་སོ། །དེ་ལྟར་ན་དཔའ་བོའི་སྡེ་དེ་རྣམས་དང་དགྲ་བཅོམ་པའི་འབྲས་བུ་ཐོབ་བོ། །
ཡང་རྒྱལ་བུ་དེ་ཉིད་ཀྱིས་ནགས་མ་གཅིག་གི་དྲུང་དུ་བྱོན་པ་དང་། ནགས་མ་དེ་ན་
དགེ་སློང་གཅིག་གནས་པ་ལས། དེ་རྒྱལ་བུས་གཟིགས་ནས་དེ་ལ་བལྟས་པས་སྤྲོ་བ་ཆེར་
ཀྱང་སྐྱེས་ཏེ། ང་ནི་ཁྱེད་ཀྱི་དྲུང་དུ་འོང་། ཁྱེད་ཀྱི་ལྟ་བའི་ཆ་ནི་འཛིན་བྱས་པས། དགེ་སློང་
གིས་གསུངས་པ། ང་ནི་སྨན་པའི་མི་རྣམས་ཏེ། ང་ལྟ་བུ་ལ་ཅི་ལ་མོས། རྒྱལ་བུ་རྒྱལ་སྲིད་
གཟུང་བར་འོས། འདི་རུ་མ་གནས་ཉིད་རང་གཤེགས་བྱས་པ་དང་། ཡང་རྒྱལ་བུས་སྨྲས་
པ། ཀྱེ་ཧོ་སྐྱེ་བོ་བླུན་པོ་དོན་ལ་མི་ལྟ་གཟུགས་ལ་ལྟ། གང་ཞིག་བྱང་ཆུབ་དོན་ཚོལ་བ།
ནགས་ཀྱི་གསེབ་དུ་བག་ཡོད་གནས་ཅེས་གསུངས་པ་དང་། དགེ་སློང་གི་ཞལ་ནས། ཁྱོད་
ནི་འཕགས་པའི་རིགས་ཅན་དེ། །རི་དྭགས་བཞིན་དུ་བག་ཡོད་ན། །དེ་ཡིས་ངེས་པར་
རྙེད་པར་ངེས། །དཔལ་དགྱེས་ཞེས་སུ་མིང་ཡང་གདགས་ཞེས་གསུངས་སོ། །
ཡང་རྒྱལ་བུ་དེ་ཉིད་ནགས་མ་གཅིག་གི་གསེབ་ན་གནས་པ་ལ། བ་ལང་གི་རྫི་བོ་
རྣམས་ཀྱིས་ནགས་ལ་མེ་ཤོར་བས། སྲོག་ཆགས་ཀུན་བྲོས་ཏེ་ནགས་ཀྱི་མཐའ་མ་ཟད་ཙམ་
ན་བྲག་ཆེན་པོ་ཡོད་པའི་རྩར་སླེབས་པ་དང་། བྲག་ལ་ནི་མ་ཐར་མེ་ཡིས་ནི་འཚིག་ལ་ཁད་
སྡུག་བསྔལ་རབ་ཏུ་ཆེ་བ་དང་། རྒྱལ་བུས་གཟིགས་པས་སྙིང་རྗེ་ཆེར་སྐྱེས་ནས་གཞན་གྱི་ཐབས་
མ་རྙེད་དེ། ལུས་ཀྱི་རྩ་རྣམས་བཅད་ནས་མེ་ལ་ཁྲག་འཐོར་ཞིང་གདུང་པའི་སེམས་ཀྱིས་
སྨྲས་པ། ཀྱེ་མ་སེམས་ཅན་སྙིང་རེ་རྗེ། །འདི་འདྲའི་སྡུག་བསྔལ་མི་བཟོད་ན། །མེའི་སྡུག་
ལ194



ལྟུང་བཤགས་འགྲེལ་པ།
བསྔལ་ཞི་གྱུར་ཅིག ། ཅེས་བརྗོད་པས་ཁྲག་དེ་རྣམས་ཀྱིས་སེམས་ཅན་དེ་རྣམས་ཀྱི་མེའི་
སྡུག་བསྔལ་ཞི་བར་བྱེད་པའི་ཆུའི་ཆར་དུ་བབས་སོ། །དེ་ལྟར་རྒྱལ་བུའི་ལུས་ལ་ཅི་འདོད་
པ་བྱུང་བས་ན། རིན་ཆེན་དེའི་ལུས་ལ་མེ་ཡིས་གདུངས་པ་ལ་ཆར་པ་ལྟ་བུར་གྱུར་པས།
རྒྱལ་བུ་དེ་ཉིད་བ་ལང་རྫི་རྣམས་ཀྱིས་རྒྱལ་བུ་རིན་ཆེན་མེ་ལྷ་བྱ་བར་མཚན་བཏགས་སོ། །
ཡང་རྒྱལ་བུ་དེ་ཉིད་རྒྱལ་པོའི་ཕོ་བྲང་ན་བཞུགས་པའི་ཚེ། རྒྱལ་བུའི་ཕོ་བྲང་ན་རེཏ་
ནའི་དཀོར་མཛོད་ཡོད་པ་ལ། རྐུན་མོ་བྱུང་བས་རྒྱལ་བུས་ཚོར་བཞིན་དུ་རྐུ་རུ་བཅུག་ཙམ་ན།
བཀའ་འཁོར་རྣམས་ཀྱིས་ཚོར་ནས་འཛིན་པར་གཟིགས་ཏེ། རྒྱལ་བུས་རྐུན་མོ་རྣམས་ལ་
རིན་པོ་ཆེ་ཟླ་བའི་འོད་ཙམ་གཅིག་སྣང་བར་བྱེད་པ་བྱིན་ནས་འབྲོས་སུ་བཅུག་པ་དང་།
འཁོར་རྣམས་རིན་པོ་ཆེ་མུན་པས་མི་སྣང་དུ་བཅུག་གོ། །དེ་ལྟར་རྐུན་མོ་འབྲོས་སུ་མ་བཅུག་
པར་ཟིན་པར་གྱུར་ན་ནི་གྱད་རྣམས་ཀྱིས་རྒྱལ་པོའི་ཕོ་བྲང་གི་ཕྱོགས་བཞི་ན། གསལ་ཤིང་
འདོམ་བརྒྱ་ཡོད་པ་བཞི་ཡོད་དེ། དེ་རྒྱལ་པོའི་ཕོ་བྲང་གི་དབུས་ཀྱི་ཁང་ཐོག་ཏུ་རྩེ་སྤྲད་པ་
དང་། དེ་ལ་རྐུན་མོ་རྣམས་ཀྱི་ཡན་ལག་རེ་རེ་བཏགས་ནས་ཤིང་བཏང་ནས་ཤིང་གི་ཡལ་ག་
རེ་རེས་ཡན་ལག་རེ་ཁྱེར་སྡུག་བསྔལ་མྱོང་བར་འགྱུར་རོ། །དེ་ལྟར་ན་ནངས་པར་བློན་པོ་
རྣམས་ཀྱིས་ཚོར་ནས། རྒྱལ་བུ་ལ་བློན་པོ་རྣམས་ན་རེ། རིན་པོ་ཆེ་ཟླ་འོད་སྣང་བ་དེ་ལྟ་བུ་
གཞན་ལ་སྟེར་བ་དེ་རྒྱལ་བུ་རྒྱལ་སྲིད་འཐོར་བ་ཡིན་པས། ད་ལྟ་ཉིད་དུ་རྒྱལ་བུ་རྒྱུག་ཞེས་
བློན་པོ་རྣམས་ཀྱིས་སྨྲས་པས། རྒྱལ་བུས་སྨྲས་པ་ཀྱེ་མ་སེམས་ཅན་འདོད་པ་ནི། །རང་སྲོག་
མི་ཕངས་ཉ་དང་རོ། །འཁོར་བའི་རྒྱུ་ནི་ཟས་ནོར་སྟེ། །གང་འདོད་འཐད་པས་བགོ་བར་
རིགས་ཞེས་སྨྲས་པས། བློན་པོ་རྣམས་ཀྱང་འགྱོད་པ་རབ་ཏུ་སྐྱེས་ཏེ། རྒྱལ་བུ་རིན་ཆེན་
ཆགས་མེད་ཅེས་བྱ་བར་མིང་བཏགས་སོ། །
ཡང་རྒྱལ་བུ་དེ་ཉིད་ཚོང་དུས་ཆེན་པོ་གཅིག་ཡོད་པ་ལ། ཚོང་དུས་དེར་ནད་ཆེན་པོ་
ལ195



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅིག་བྱུང་བ་ལ། ནད་ཀྱིས་བཏབ་ཚད་ནི་འཆི་བར་འདུག་ཕས་བུ་བོར་བུ་ཡིས་ཕ་བོར་
ནས། ནད་པ་རྣམས་ནི་སྐོམ་དང་ཟས་ཀྱིས་གདུངས་ནས་ཡོད་པ་ལ། རྒྱལ་བུ་ཐུགས་རྗེ་
སྐྱེས་ནས་དེ་རྣམས་ལ་གོས་གོན། ཆུ་དང་ཟན་བྱིན་པས་རྒྱལ་བུའི་བློན་པོ་རྣམས་ཀྱིས་ཐོས་
ནས་རྒྱལ་བུའི་དྲུང་དུ་འོང་ནས་སྨྲས་པ། མེ་འབར་རྩེ་ལ་སྦྲང་བུ་ཅི་ཞིག་གནས་པར་འགྱུར། །
བཙན་དུག་གར་མ་སུ་ཞིག་འདག་པར་འགྱུར་བ་ཡིན། །ཇི་ལྟར་སྲོག་གཅོད་ནད་ལ་སུ་ཞིག་
འཛེམ་མི་འགྱུར། །རྒྱལ་སྲིད་འཇིག་པར་ངེས་ན་ཀྱེ་མ་ཀྱེ་ཧུད་ཞེས་སྨྲས་པ་དང་། རྒྱལ་བུས་
གསུངས་པ་ཀྱེ་མ་དཔག་མེད་ལུས་ནི་བླངས་འགྱུར་ཡང་། །དོན་མེད་སྡུག་བསྔལ་སྣ་ཚོགས་
སྣང་བའི་ལུས། །སྐད་ཅིག་ཙམ་ཡང་གཞན་དོན་བྱས་མ་གྱུར། །གཞན་དོན་ལ་དམིགས་
ལུས་ཕུལ་བདེ་བ་ཐོབ། །ཅེས་གསུངས་སོ། །དེ་ལྟར་ནད་པ་རྣམས་ཀྱང་རྒྱལ་བུ་མཐོང་བ་
ན་ཙམ་གྱིས་ཟས་སྐོམ་རང་བཞིན་གྱིས་འབྱུང་བར་གྱུར་ཏེ། ནད་པ་དེ་རྣམས་དེའི་ཚེ་དེའི་
དུས་ན་མཐོང་བའི་ཞི་བས་རྒྱལ་བུ་མཐོང་བ་དོན་ཡོད་ཅེས་སུ་གྲགས་སོ། །ཡང་རྒྱལ་བུ་དེ་
ཉིད་གྲོང་ཁྱེར་ཆེན་པོ་གཅིག་ན་བཞུགས་པ་ལ། མཚན་མོའི་དུས་སུ་ཆུ་ཆེན་པོ་གཅིག་བྲུབས་
པ་ལ། གྲོང་པ་དེ་རྣམས་ཆུ་ཡིས་ཁྱེར་བ་ལ་ཐུག །སེམས་ཅན་ཀུན་ལ་ལ་ནི་བརྒྱལ། ལ་ལ་
ནི་སྔངས། ལ་ལ་ནི་ཆོ་ངེ་ཆེན་པོ་འདེབས། རང་རང་གི་གྲོགས་ལ་ནི་སུ་ཡང་ཆགས་པ་མེད་
པར་འབྲོས་པ་ལ། རྒྱལ་བུ་སྙིང་རྗེ་སྐྱེས་ཏེ་རྒྱལ་བུས་ཀྱང་རིན་པོ་ཆེ་ཟླ་བའི་འོད་བྱ་བ་དེ་ཁྱེར་
ནས། ཆུ་སྣ་འགེགས་སུ་ཕྱིན་པས། རྒྱལ་བུའི་འཁོར་རྣམས་ཀྱིས་རྒྱལ་བུ་ལ་སྨྲས་པ། སེང་
གེ་ལྟ་བུའི་རྩལ་ཆེན་མི་བཞུགས་ན། །དེ་མིན་ཝ་སྤྲེ་ལྟ་བུ་ཀུན་གྱིས་ཅི་ཞིག་བྱ། །མི་ཡི་རྒྱལ་
པོ་དཔལ་སྦྱིན་མི་བཞུགས་ན། །འབངས་རྣམས་ཕལ་པ་དག་གིས་ཅི་ཞིག་བྱ། །ཞེས་སྨྲས་
པ་དང་། ཡང་རྒྱལ་བས་གསུངས་པ། གང་ཞིག་རི་མཐོ་དག་ལ་ཉི་མ་འཆར། །དེ་བཞིན་
དམའ་མོ་དག་ལ་འཆར་མི་སྲིད། །གང་ཞིག་བྱང་ཆུབ་སེམས་དང་རབ་ལྡན་ན། །བདེ་
༤196



ལྟུང་བཤགས་འགྲེལ་པ།
གཤེགས་ནུས་པ་བསམ་གྱིས་མི་ཁྱབ་སྐྱོབ། །ཞེས་གསུངས་ནས། ཆུ་སྣར་གཤེགས་པས་ཆུ་
སྣ་ཡང་འགྱུར་ལ། མི་རྣམས་ཀྱིས་ཀྱང་རིན་པོ་ཆེ་ཟླ་འོད་དེ་ཟླ་བ་ཤར་བར་སྣང་ནས་ཐམས་
ཅད་གསལ་བར་གྱུར་ཙམ་ན་རྒྱལ་བུ་ཉིད་དུ་སྣང་བས། དེའི་ཚེ་རྒྱལ་བུ་རིན་ཆེན་ཟླ་འོད་
ཞེས་སུ་གྲགས་སོ། །
ཡང་རྒྱལ་བུ་དེ་ཉིད་འབྲོག་དགོན་པ་གཅིག་ན་གནས་པ་ལ། དེ་ན་དགེ་སློང་དྲི་མ་
མེད་བྱ་བ་གཅིག་བཞུགས་པ་ལས། དུས་ནམ་ཞིག་ནི་དགེ་སློང་དེས་རྒྱལ་བུ་ལ་བསླངས་པ་
དང༌། རྒྱལ་བུ་ཤིན་ཏུ་ཡང་ངོ་མཚར་སྐྱེས་ནས། མཆོད་གནས་སུ་ཞུས་པས་མ་གནང་སྟེ།
རྒྱལ་བུས་རྩ་ཀུན་བཀྲམ་ནས་ལྕེབས་པས། དགེ་སློང་གིས་གཟིགས་ཏེ་ཤིན་ཏུ་ཡང་ངོ་
མཚར་དུ་གྱུར་ཏེ་དགེ་སློང་གིས་སྨྲས་པ། འཇིག་རྟེན་འདི་ན་ཁྱོད་ལྟ་བུའི་ནི་སུ་ཞིག་གནས།
སྐད་ཅིག་རང་སེམས་སྲོག་ལ་མ་ཆགས་པ། ཁྱོད་ཀྱི་འདོད་པ་ང་ཡིས་འགྲུབ་པར་བྱའོ། །དེ་
ལྟ་ཉིད་དུ་རྩེ་རྣམས་བསྡམ་པར་བྱོས་ཞེས་སྨྲས་པ་དང་། ཡང་རྒྱལ་བུས་གསུངས་པ་བདག་
འདྲ་རྨོངས་པར་གྱུར་པ་སྙིང་རྗེའི་གནས། །འཇིག་རྟེན་འདི་ན་གྲགས་པའི་ནོར་ལྡན་ཡང་། །ཕྱི་
མ་ཐར་ལམ་མི་ཐོབ་དོན་མེད་འགྱུར། །ད་ལྟ་ཉིད་དུ་ཐུགས་རྗེས་གཟུང་དུ་གསོལ་ཞེས་
གསུངས་པ་དང་། དེ་ལྟར་ན་དུས་དེ་ཉིད་དུ་དགེ་སློང་གིས་ཐུགས་རྗེས་གཟིགས་མ་ཐག་རྒྱལ་
བུ་འཁོར་བའི་ཉེས་སྐྱོན་ལས་གྲོལ་བས། རྒྱལ་བུ་ལ་དྲི་མ་མེད་པའི་དཔལ་ཞེས་གྲགས་སོ། །
ཡང་རྒྱལ་བུ་དེ་ཉིད་བདེ་བའི་ཚལ་བྱ་བ་ན་གནས་པས། དེ་ཉིད་ནི་དགེ་སློང་མ་མཛེས་
ལྡན་བྱ་བ་གཅིག་གནས་པ་ལ། རྒྱལ་བུས་དགེ་སློང་མ་དེ་ཉིད་ལ་མཆོད་གནས་སུ་བྱས་
པས། དུས་ནམ་ཞིག་ན་དགེ་སློང་མ་དེ་རྒྱལ་བུའི་དོན་དུ་ཆོས་ཀྱི་འཁོར་ལོ་རྒྱ་ཆེན་པོ་བྱས་
པ་དང་། དགེ་སློང་མ་དཔལ་སྦྱིན་བྱ་བ་གཅིག །མངོན་པར་ཤེས་པ་དང་ལྡན་པ་གཅིག་
གིས། རྒྱལ་བུ་ལ་བསོད་སྙོམས་སློང་པས། རྒྱལ་བུས་སྨྲས་པ། ཀྱེ་མ་བདག་ལྟ་རྨོངས་པའི་
མ197



།
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བློ་ཅན་ལ། །སྐྱེ་བོ་ཕལ་བའི་དོན་དང་འདྲ་བས་ན། །མངོན་ཤེས་ལྔ་ལྡན་དགེ་སློང་མ་དག་
མཐོང་། །ད་ལྟ་ཉིད་དུ་ཐུགས་རྗེས་བསྐྱབ་ཏུ་གསོལ། །ཞེས་པ་དང་། དུས་དེ་ཉིད་དུ་དགེ་
སློང་མས་སེ་གོལ་གཅིག་གདབ་པས། རྒྱལ་བུ་ཉིད་དགེ་སློང་མའི་དྲུང་དུ༑ དགེ་སློང་མ་
དང་དགོངས་པ་མཉམ་པར་གྱུར་ཏེ། མཚན་ཡང་རྒྱལ་བུ་དཔལ་བྱིན་བྱ་བར་གྲགས་སོ། །
ཡང་རྒྱལ་བུ་དེ་ཉིད་ལྡུམ་བུའི་ཚལ་བྱ་བ་ན་བཞུགས་པའི་ཚེ། རྒྱལ་བུའི་དྲུང་ན་སྐྱེས་
བུ་མཛེས་པ་ཅན་བྱ་བ་གཅིག་གནས་པ་དང་། དུས་ནམ་ཞིག་སྐྱེས་བུ་སྟོར་བར་གྱུར་པས།
དེའི་ཉེ་འཁོར་རྣམས་ཀྱིས་རྒྱལ་བུ་ལ་ཆུ་བཙུགས་པ་དང༌། རྒྱལ་བུས་སྨྲས་པ། ང་ནི་ཇི་ལྟར་
རྨོངས་གྱུར་ཀྱང་། །རང་སྲོག་རང་གིས་མི་གཅོད་དེ། །མཛེས་ཅན་བརྐུས་ན་རང་སྲོག་ཆད། །
མེད་ན་ཚངས་པར་གྱུར་ཞེས་གསུངས་པ་དང་། ཉེ་འཁོར་རྣམས་ཀྱིས་ཀུན་ཏུ་བཙལ་བས་
མཛེས་ལྡན་རྙེད་པར་གྱུར་ནས། མ་ཉེས་པའི་དོན་རང་ཚངས་སུ་ཚངས་པས། རྒྱལ་བུ་ཡང་
ཚངས་པ་ཞེས་སུ་གྲགས་སོ། །
ཡང་རྒྱལ་བུ་དེ་ཉིད་ཚལ་ཆེན་པོ་གཅིག་ན་བཞུགས་པའི་ཚེ། རྒྱལ་བུའི་དྲུང་ནི་སྨད་
འཚོང་མ་སྨད་གཉིས་ཡོད་པས། ཤིན་ཏུ་ཚ་བའི་ནད་ཀྱིས་ཟིན་ནས་འཆི་བ་ལ་ཐུག་འདུག་
སྟེ། རྒྱལ་བུས་སྙིང་རྗེའི་དོན་དུ། འཚོ་བའི་སྨན་སྐྱེས་དར་མའི་གོས་དང་དྲི་མ་ལ་སོགས་པ་
མ་སྨད་གཉིས་ལ་བསྐུས་པས། མ་སྨད་ནད་སོས་ནས་གནས་པ་དང་། མི་རྣམས་ན་རེ་རྒྱལ་
བུས་སྨད་འཚོང་མ་དང་ཉལ་ལོ་ཞེས་ནས། དགེ་སློང་མངོན་པར་ཤེས་པ་དང་ལྡན་པ་གཅིག་ལ་
རྒྱལ་བུས་སྨྲས་པ། ཀྱེ་མ་སེམས་ཅན་རྣམས་ནི་རང་རེའི་དོན་ལ་བརྩོན། །ངས་ནི་གདུག་པའི་
ནད་ཀྱིས་ཟིན་པ་ལ། །དམིགས་ནས་ཕན་པའི་དོན་དུ་བཟུར་བྱས་པས། །གཞན་དག་
རྣམས་ཀྱིས་སྡུག་པའི་གནས་སུ་གྱུར། །དེ་དོན་དགེ་སློང་ཉིད་ཀྱིས་ཀུན་ལ་བསྒྲགས་པར་ཞུ་
ཞེས་གསུངས། དགེ་སློང་གིས་ཀུན་ལ་བསྒྲགས་པས། དགེ་སློང་ཉིད་ཀྱིས་ཚངས་པ་བྱིན་
198



ལྟུང་བཤགས་འགྲེལ་པ།
པས། རྒྱལ་བུའི་ཉེས་སྐྱོན་ཚངས་པས་ནི། རྒྱལ་བུ་ཚངས་པ་བྱིན་ཞེས་བྱ་བར་གྲགས་སོ། །
ཡང་རྒྱལ་བུ་དེ་ཉིད་རྒྱ་མཚོ་ཆེན་པོ་གཅིག་གི་འགྲམ་ན་ཡོད་པ་ལས། ཚོང་པ་ཁྲི་ཚོ་
གཅིག་གིས་ཕྱིའི་རྒྱ་མཚོ་ལ་ཡིད་བཞིན་གྱི་ནོར་བུ་བླངས་ནས་ལོག་ནས་འོང་ཙ་ན། ཆུ་སྲིན་
གདུག་པ་ཅན་གྱིས་ཆུ་དཀྲུགས་པས། རྫིང་མ་ཞིག་བར་མཐའ་ན་ཡོད་པ་དབུས་སུ་ཁྱེར་བ་
དང་། ཚོང་པ་རྣམས་སྡུག་བསྔལ་རབ་ཏུ་སྐྱེས་པ་ལ། རྒྱལ་བུ་རྐྱལ་ནས་རྫིངས་དྲངས་ཏེ་
འོངས་པ་དང་། སེམས་ཅན་ཆུ་སྲིན་གྱིས་ཀྱང་ཆུ་དཀྲུགས་པ་དང་། རྫིངས་འཇིག་པར་
འདོད་པས། རྒྱལ་བུས་ཆུ་སྲིན་ལ་སྨྲས་པ། ཀྱེ་མ་རང་ལ་མི་ཕན་གཞན་ལ་གནོད་བྱེད་པ། །
ཞེ་སྡང་གདུག་པའི་སེམས་ཀྱིས་རང་རྒྱུད་བསྲེགས། །འདི་དང་ཕྱི་མར་ཐར་པའི་སེམས་
མེད་དེ། །ཀྱེ་མ་འདི་འདྲའི་སེམས་ཅན་ཀློང་ན་སྙིང་རེ་རྗེ། །ད་ལྟ་ཉིད་དུ་བདེ་བར་སྣང་གྱུར་
ཅིག །ཞེས་སྨྲས་པ་དང་། ཆུ་སྲིན་དེ་ཉིད་བདེ་བའི་དོན་ལ་གནས་ནས་ཕྱིར་མི་ལྡོག་པའི་ས་
ལ་གནས་ནས། ཆུ་སྲིན་གྱི་ལྷ་རུ་བྱུང་བས་ནས་རྒྱལ་བུ་ཆུ་ལྷ་ཞེས་སུ་གྲགས་སོ། །དེ་ལྟར་ན་
ཚོང་པ་ཀུན་གྱི་འདོད་པ་སྐོངས་པས་ན། ཆུ་ལྷའི་ལྷ་ཡང་རྒྱལ་བུ་ཉིད་དོ། །
ཡང་རྒྱལ་བུ་དེ་ཉིད་ཀྱིས་དགེ་སློང་དཔལ་བཟང་བྱ་བ་འབྲོག་དགོན་པ་གཅིག་ན་
བཞུགས་པ་ཐོས་ནས། དེ་ཚོལ་དུ་གཤེགས་པ་ལས། ལམ་ཁར་ནད་དྲག་པོས་ཐེབས་པ་དང་།
ཡུལ་དེའི་མི་གཅིག་གིས་རྒྱལ་བུར་ནི་མ་མཐོང་སྟེ། སྙིང་རྗེའི་གནས་སུ་མཐོང་ནས་ཟླ་བ་
མང་པོར་འཚོ་བ་སྦྱར་བ་དང་། དུས་ནམ་ཞིག་རྒྱལ་བུ་བསྙུང་བ་དྭངས་ནས་འགྲོ་བར་
འདོད་པ་དང་། མི་དེ་ཉིད་ལ་རྒྱལ་བུས་དགེ་སློང་དཔལ་བཟང་དྲིས་པས་མི་དེ་ན་རེ་ཁྱེད་ཇི་
སྐད་བྱ་བ་ཡིན། དགེ་སློང་དེ་ནི་ངའི་མཆོད་གནས་ཡིན་ནོ་ཟེར་བ་དང་། རྒྱལ་བུས་སྨྲས་པ་ང་
ནི་རྒྱལ་བུ་སྦྱིན་ལ་དགའ། །རྒྱལ་སྲིད་བོར་ནས་དགེ་སློང་ཚོལ། །ཞེས་གསུངས་པས། མི་དེ་
ཤིན་ཏུ་ཡང་ངོ་མཚར་སྐྱེས་ནས་སྨྲས་པ། ཉ་ནི་སྐམ་ལ་གནས་སྲིད་དེ། །ཆུ་ནི་གྱེན་ལ་
ལ 199



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབབ་ཀྱང་སྲིད། །རྒྱལ་བུ་གཅིག་པུར་འཁྱམ་སྲིད་དེ། །ང་ཡིས་སྒྲིབ་པ་བསགས་ལ་ཆེ་
ཞེས་པས། །ཡང་རྒྱལ་བུས་སྨྲས་པ༑ འཁོར་གྱི་ནང་ན་གནས་ཀྱང་གཅིག་པུ་ཡིན། །ཡེ་ནས་
གནས་པའི་དོན་གཅིག་མ་རྟོགས་ན། །དག་ཉིད་རྒྱལ་བུ་ཡིན་ཡང་དམན་པའི་ས། །སྒྲིབ་པ་
མང་བསགས་བྱང་ཆུབ་གནས་སུ་འགྱུར། །ལུས་སྲོག་འདོན་པའི་སྐྱེས་བུ་དམ་པ་ལ། །ལོག་
པར་སྨྲ་ན་དེ་ཉིད་དུག་སྡོང་ཡིན། །སྐྱེ་བ་འདི་མིན་ཡེ་ནས་ལྷན་ཅིག་གནས། །དགེ་སློང་
དཔལ་བཟང་ད་ལྟ་ག་ན་བཞུགས། །གསུངས་པས། མི་དེ་དགེ་སློང་དང་ཕྲད་པ་ཙམ་གྱིས།
དགེ་སློང་དང་རྒྱལ་བུ་དགོངས་པ་མི་འདྲ་པས། རྒྱལ་བུ་དཔལ་བཟང་ཞེས་བྱ་བར་གྲགས་
སོ། །
ཡང་རྒྱལ་བུ་དེ་ཉིད་ཚོང་དུས་གཅིག་ན་ཡོད་པ་ལས། ཚོང་པ་ཀུན་ཚ་བའི་ནད་ཀྱིས་ཟིན་
པ་དང་། རྒྱལ་བུས་ཙན་དན་དཀར་པོ་མི་ཙམ་ཡོད་པ་ཁྱེར་ནས་ནད་པ་ཀུན་ལ་བཏང་བས་
ནད་པ་ཀུན་སོས་ཏེ། ཡུལ་དེ་ན་སྨན་པ་གཅིག་ཡོད་པས་ཕྲག་དོག་བྱས་པས། རྒྱལ་བུས་
སྨན་པ་ལ་སྨྲས་པ། ཀྱེ་མ་ཁྱེད་ལྟ་བུ་ནི་གང་ན་གནས། །སྨན་པ་རྣམས་ཀྱི་མཆོག་ཡིན་ཏེ། །
ནད་རྣམས་འབྱིན་པ་བླ་ན་མེད། །སེམས་ཅན་ཀུན་གྱི་མཆོག་དུ་གནས། །བདག་འདྲ་
རྨོངས་པའི་བློ་ཆུང་གིས། །ཁྱོད་ལ་འགྲན་པར་ག་ལ་ནུས། །གང་དེ་བྱ་བར་འོས་པ་ཀུན། །
ད་ལྟ་ཉིད་དུ་ཁྱེར་མཛོད་ཅིག །ཅེས་སྨྲས་པས་སྨན་པ་ཡང་འགྱོད་པ་རབ་ཏུ་སྐྱེས་ནས།
རྒྱལ་བུའི་དྲུང་དུ་འཁོད་དོ། །ཙན་དན་དེས་མི་རྣམས་སོས་པས། དེ་ལ་མི་རྣམས་ཀྱིས་
མཚན་གསོལ་པ། རྒྱལ་བུ་ཙན་དན་དཔལ་དུ་གྲགས་སོ། །
ཡང་རྒྱལ་བུ་དེ་ཉིད་ཕོ་བྲང་ན་བཞུགས་པ་ལ། དུས་དེ་ཉིད་དུ་གཅན་གཟན་མི་ཟ
གཅིག་གིས་ཁྱེར་ནས་འགྲོ་བ་ལ། དུས་ནམ་ཞིག་ན་རྒྱལ་བུའི་དྲུང་དུ་དེ་བྱུང་ནས་བཟའ་
བར་བྱས་པས། དེས་རྒྱལ་བུ་ཟ་མ་ནུས་ཏེ་རྒྱལ་བུས་སྨྲས་པ། ཀྱེ་མ་སེམས་ཅན་ངོ་མཚར་
༤200ལ



ལྟུང་བཤགས་འགྲེལ་པ།
ཅན། །བདག་ལྟའི་མི་ལུས་སྣང་བ་འདི། །མི་ཡི་ལུས་ན་སྨན་པ་གཅིག །ཅི་ཕྱིར་ཁྱོད་ཀྱིས་
ཇི་ལྟར་ཟ་མི་ནུས། །ཅེས་སྨྲས་པས། གཅན་གཟན་གྱིས་སྨྲས་པ། རྒྱལ་བུ་གཟི་བརྗིད་དོན་
ལྡན་པས། །གང་དག་སུ་ཡང་ཉེ་མི་ནུས། །རེག་པ་ཙམ་གྱིས་འཚིག་པར་འགྱུར། །དེ་ལྟར་
བཟའ་བར་ག་ལ་ནུས། །ཞེས་སྨྲས་པས། ཡང་རྒྱལ་བུས་ལུས་ལ་རྩ་གཏར་ཏེ། ཤིན་ཏུ་རིད་
པར་བྱས་ནས་གཅན་གཟན་ལ་ལུས་ཡོངས་སུ་བྱིན་པ་དང་ཡང་ཟ་མ་ནུས་པས། ཡང་རྒྱལ་
བུ་གཟི་བརྗིད་མཐའ་ཡས་ཞེས་བྱ་བར་གྲགས་སོ། །
ཡང་རྒྱལ་བུ་དེ་ཉིད་ཡུལ་མ་ག་དྷ་ཞེས་བྱ་བ་ན་བཞུགས་པའི་ཚེ༑ ཚོང་དཔོན་གཅིག་
ལ་ཡིད་བཞིན་ནོར་བུ་རིན་པོ་ཆེ་གཅིག་ཡོད་པ་ལ༑ དེའི་བུ་མོ་མཛེས་པའི་འོད་ཅན་བྱ་བ་
གཅིག་དགེ་སློང་མར་གནས་པ་ལས། དེའི་བསམ་པ་ལ་ང་ཡི་ཡབ་འདི་ལ་ནོར་བུ་རིན་པོ་
ཆེ་འདི་ཡོད་ཀྱང་དགོས་འདོད་འབྱིན་མི་ནུས་པས་འདི་རྒྱལ་བུ་ལ་བྱིན་ལ། འཕགས་པ་
མཆོད་སེམས་ཅན་གྱི་དོན་བྱེད་དུ་གཞུག་བསམ་པ་ཙམ་གྱིས། ནོར་བུ་རྒྱལ་བུའི་དྲུང་དུ་
གནས་པས། ཚོང་དཔོན་སྡུག་བསྔལ་སྐྱེས་པ་དང་
། དེ་རྒྱལ་བུའི་ཐུགས་ཀྱིས་མཁྱེན་ནས།
རྒྱལ་བུས་སྨྲས་པ། ཀྱེ་མ་ཚོང་དཔོན་ང་ལ་ཉོན། །རང་ལ་ཡོད་པས་མ་ངོམས་ན། །སྡུག་
བསྔལ་སྐྱེ་བའི་གནས་ཡིན་པས། །ཉིད་ཀྱི་ནོར་བུ་ཅི་ལ་འཁྱེར། །ཞེས་གསུངས་པས་དགེ་
སློང་མ་འོད་དཔལ་མས་གསན་ནས། ཡབ་ལ་སྨྲས་པ། ཏག་ཤ་ཀ་ལ་ཡིད་བཞིན་ནོར་ཡོད་
ཀྱང་། །གཞན་ལ་མི་ཕན་རང་ལ་ཕན་མེད་དོན། །རྒྱ་མཚོའི་གླིང་ན་ཡིད་བཞིན་ནོར་ཡོད་
ཀྱང་། །འདོད་པས་མི་འགྲུབ་དེ་ཉིད་མེད་དང་འདྲ། །ཞེས་སྨྲས་པས། ཡབ་སྐྱོ་བ་སྐྱེས་ནས་
རིན་པོ་ཆེ་རྒྱལ་བུ་ལ་སླར་ཕུལ་ནས། རྒྱལ་བུས་འཕགས་པ་མཆོད། སེམས་ཅན་གྱི་དོན་
བྱས་པས། དེ་ཉིད་ཀྱི་དུས་སུ་རྒྱལ་བུ་འོད་དཔག་མེད་ཞེས་གྲགས་སོ། །རྒྱལ་བུ་ཚོང་དཔོན་
འཁོར་དང་བཅས་པ་ཡང་བདེ་བའི་དོན་ལ་གནས་པར་གྱུར་ལ། དགེ་སློང་མ་ཡབ་དང་གཉིས་
201ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀ་མི་གནས་པའི་ས་ལ་གནས་པར་གྱུར་ཏོ། །
ཡང་རྒྱལ་བུ་དེ་ཉིད་གྲོང་ཟད་པའི་བས་མཐའ་གཅིག་ན་ཡོད་པ་ལ། རྒྱལ་བུའི་འཁོར་
རྣམས་གཅན་གཟན་ཁྲོ་བོས་ཟ་བ་ལས། འཁོར་ཁྲི་ཕྲག་གཅིག་ཡོད་པ་ཟོས་ཀྱང་། ད་རུང་
ལྟོག་པའི་ཆ་བྱད་ཅན་དུ་བྱས་ནས་འདུག་པ་ལ། རྒྱལ་བུ་སྙིང་རྗེ་སྐྱེས་ནས་རང་གི་ལུས་བྱིན་
པས། དེས་ཟ་མ་ནུས་ཏེ་ཤིན་ཏུ་ཡང་བྲེད་ནས་འདུག་པ་ལ། ཡང་རྒྱལ་བུས་སྨྲས་པ། ཀྱེ་མ་
སེམས་ཅན་སྙིང་རེ་རྗེ། །ཁྲི་ཕྲག་གཅིག་ཟོས་ལྟོག་པའི་རང་བཞིན་ཅན། །འདོད་པའི་
སེམས་ནི་ད་རུང་མ་ཞི་བས། །ཟས་དང་སྐོམ་འདོད་པ་ལ་ཆོག་མི་ཤེས། །ཨེ་མ་སེམས་ཅན་
ཀུན་ཏུ་སྙིང་རེ་རྗེ། །ཞེས་སྨྲས་ནས། རྒྱལ་བུས་ལུས་ཀྱི་རྩ་ཐམས་ཅད་བཅད་ནས་བྱིན་ནས་
ཟ་མ་ནུས་སོ། །གཅན་གཟན་གྱིས་སྨྲས་པ། ཇི་ལྟའི་མི་དེ་ངོ་མཚར་ཅན། །རང་གི་ཡོན་ཏན་
སྐྱོན་ལྟ་ཞིང་། །གཞན་གྱི་སྐྱོན་ལ་བདེ་བར་སྒྲོགས། །ལུས་གཏོང་བ་ལ་མྱ་ངན་མེད་ཞེས་
སྨྲས་ནས། དུས་དེ་ནས་གཅན་གཟན་དེ་ཡང་སེམས་ཅན་རྣམས་ལ་མི་འཚེ་བར་གྱུར་ལ།
རྒྱལ་བུའི་མཚན་ཡང་མྱ་ངན་མེད་པའི་དཔལ་ཞེས་སུ་གྲགས་སོ། །
ཡང་རྒྱལ་བུ་དེ་ཉིད་ཀྱིས་རྒྱ་མཚོ་ཆེན་པོ་གཅིག་ལ་བརྒལ་ཏེ་ཕྱིན་པས། མི་མང་པོ་
རིན་པོ་ཆེ་གཅིག་ལ་རུབ་ནས་འདུག་པས། རྒྱལ་བུས་འདི་ལ་མི་འདི་ཚོའི་ཁ་ནས་གཅིག་
བྱིན་ཟེར་བ་ལ། མི་དེ་རྣམས་ཀྱི་གཙོ་བོ་ན་རེ། རྐ་སླ་དཔག་ཏུ་མེད་པ་བྱས་ནས་དེ་ཙུག་ཅི་
ལ་སྟེར་ཟེར་ནས་རྒྱལ་བུ་ལ་མི་དགའ་བའི་དོན་དུ་ལྟ་བ་དང་། མི་དེ་རྣམས་ཀྱིས་ཚོང་དཔོན་དེ་
བསད་ནས། ནོར་བུ་རྒྱལ་བུ་ལ་བྱིན་པས། རྒྱལ་བུ་མ་བཞེད་པར་སྙིང་རྗེ་སྐྱེས་ནས་སྨྲས་པ།
ཀྱེ་མ་སེམས་ཅན་སྙིང་རེ་རྗེ། །འདོད་པའི་རི་ལ་སེར་སྣའི་ཆུ་རྡོལ་བ། །རིན་ཆེན་སྲོག་དང་
བྲལ་ཡང་ཡིད་ཀྱི་འབྲེལ་མ་ཆོད། །འབྲས་བུ་ངན་སོང་གསུམ་དུ་སྐྱེ་བ་ཨེ་མའོ། །ཞེས་
བརྗོད་ནས་སེ་གོལ་གཅིག་གཏོགས་པས། ཚོང་དཔོན་ཡང་སོས་ནས། རིན་པོ་ཆེ་ཚོང་
མ202



ལྟུང་བཤགས་འགྲེལ་པ།
དཔོན་ལ་བྱིན་པས་མི་རྣམས་ངོ་མཚར་སྐྱེས་ནས། རྒྱལ་བུའི་མཚན་ཡང་སྲེད་མེད་ཀྱི་བུ་
ཞེས་གྲགས་སོ། །
ཡང་རྒྱལ་བུ་དེ་ཉིད་ལྡུམ་ར་གཅིག་ན་བཞུགས་པ་ལས། བྱིས་པ་མང་པོ་མེ་ཏོག་ཐུ་
རུ་བྱུང་བ་དང་། མེ་ཏོག་གཅིག་ལ་བསྟོད་པས་བྱིས་པ་རྣམས་འཐབས་ཏེ་མེ་ཏོག་གི་ཚོགས་
ཀུན་ཆུ་ལ་ཤོར་བས། བྱིས་པ་རྣམས་བརྒྱལ་སྟེ། ལ་ལ་ནི་མགོ་སྐྲ་འབལ། ལ་ལ་ནི་བརྒྱལ་
ནས་རོ་ལྟར་གྱུར་པ་ལས། རྒྱལ་བུ་སྙིང་རྗེ་སྐྱེས་ནས་སྨྲས་པ། ཀྱེ་མ་དོན་ཆེན་གཅིག་ལ་སྡུག་
བསྔལ་གནས། །རང་རེའི་ལུས་སྲོག་རྡུལ་དུ་རློག ། བྱས་པ་ཐམས་ཅད་སྡུག་བསྔལ་ཏེ། །ཀྱེ་
མ་སེམས་ཅན་སྙིང་རེ་རྗེ། །ཞེས་གསུངས་པས་བྱིས་པ་ཀུན་བསླང་སྟེ། ལྡུམ་རའི་མེ་ཏོག་
རྣམས་བྱིན་པས། བྱིས་པ་རྣམས་ཀྱི་སྡུག་བསྔལ་རབ་ཏུ་ཞི་ནས། རྒྱལ་བུའི་མཚན་ཡང་མེ་
ཏོག་དཔལ་ཞེས་གྲགས་སོ། །
ཡང་རྒྱལ་བུ་དེ་ཉིད་བློན་པོ་ཚངས་པ་བྱ་བའི་དྲུང་ན་གནས་ཙམ་ན། དེ་ན་བུ་མོ་འོད་
ཟེར་ཅན་བྱ་བ་ཡོད་པས། དེ་གཉིས་ཆགས་པའི་རོལ་པ་བྱེད་པས། རྒྱལ་པོས་མཁྱེན་ནས་
སྨྲས་པ། ལོག་པའི་ཤེས་པ་མ་བྱུང་བར། ཡིད་མི་རུངས་པའི་དོན་གྱིས་སྙིང་རྗེ་སྐྱེས་ནས། །ཀྱེ་
མ་སེམས་ཅན་ལོག་པའི་དོན་ལ་གོམས་པ་དག །རང་ཤར་རང་གིས་ཚོང་བར་བྱེད་པའི་མི། །
དེ་འདྲའི་སེམས་ཅན་ཀུན་ཏུ་རྨོངས་པ་དེ། །ལེགས་པའི་སྒྲ་དང་མི་ལྡན་ཀྱེ་མ་སྙིང་རེ་རྗེ། །
ཞེས་པས། བློན་པོ་ཕ་བསད་ནས་རྒྱལ་པོའི་དྲུང་དུ་ཐོན་ནས་ཆགས་པ་ཚངས་ནས་ཆགས་
པ་མེད་པའི་ཡིད་ཀྱིས་བསྒྲུབས་པས་བདེ་བའི་དོན་དང་ལྡན་པར་གྱུར་ཏོ། །དེར་
རྒྱལ་བུའི་མཚན་ཡང་ཚངས་པའི་འོད་ཟེར་བྱ་བར་གྲགས་སོ། །
ཡང་རྒྱལ་བུ་དེ་ཉིད་ཀྱི་དྲུང་ན། བློན་པོ་པདྨ་ཅན་བྱ་བ་དང་། དེའི་བུ་མོ་དགེ་སློང་མ་
འོད་ཟེར་ཅན་བྱ་བ་གཉིས་ཡོད་པ་ལས། དེའི་བུ་མོ་ལ་དབང་མེད་པར་ཆགས་པ་སྤྱོད་པ་
ལ203



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས། རྒྱལ་བུའི་མངོན་པར་ཤེས་པས་མཁྱེན་ནས། དེར་བུ་མོ་ལྕེབ་པར་འདུག་པ་ལ།
རྒྱལ་པོས་སྨྲས་པ་ཇི་ལྟར་ཡབ་ལ་ཐུགས་མུག་ཀྱང་། །རང་སྲོག་གཅོད་པར་ག་ལ་ནུས། །དེ་
བས་ཡབ་ཀྱི་དོན་གྱིས་ལ། །ཀུན་ཏུ་གསང་ན་གྲགས་མི་འགྱུར། །ཞེས་གསུངས་པ་དང་།
རྒྱལ་བུ་དེ་གཉིས་ཀྱི་གཙོ་བོ་ཡིན་པས། དེ་གཉིས་འབྲས་བུ་དུས་གསུམ་དུ་ཕྱག་འཚལ་ལོ། །
དེ་ལྟར་ན་གཉིས་པོ་དེ་ནི་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྒྱུའི་དུས་སུ་
ཡང་གཞན་དོན་འབའ་ཞིག་ལ་དམིགས་ལ། ས་ལ་གནས་པའི་དུས་སུ་ཡང་ཞར་ལ་ཕན་པར་
འབྱུང་བ་དང་། འབྲས་བུའི་དུས་སུ་ནི་མིང་བརྗོད་པ་ཙམ་གྱིས་ཡོན་ཏན་བདུན་འགྱུར་གྱིས་
ཆེ་བར་འབྱུང་ངོ༌། །
ཡང་འདས་པའི་སངས་རྒྱས་མར་མེ་མཛད་ཀྱིས་རྒྱུའི་དུས་ཀྱི་ཡོན་ཏན་བརྗོད་པ་ནི།
བྲམ་ཟེའི་བུ་ཤེབ་ཆགས་ཞེས་བྱ་བ་ཡིན་ནོ། །དེ་ལ་ནོར་གྱི་མཆོག་ཏུ་རིན་པོ་ཆེ་གཅིག་ཡོད་
པ་ལས། དུས་ནམ་ཞིག་གི་དུས་ན་ནོར་བུ་དེ་སྟེར་བ་ལས། འབངས་སྙིང་རེག་མ་གཅིག་
གིས་ཁྱེར་ནས་འདུག་པ་ལ། བྲམ་ཟེའི་ཡབ་དེ་ན་རེ་འདི་བསད་པའི་ལས་བྱ་ཟེར་བ་དང་།
སྲས་ན་རེ་མི་བསད་ཟེར་ནས་ཡབ་ཀྱི་དྲུང་དུ་བྱོན་ནས། གང་ལ་མེད་པ་བདེ་བ་ལ། །དེ་
ཉིད་ཡོད་ན་སྡུག་བསྔལ་ཡིན། །ལུས་ཡོད་པས་ནི་ན་ཚ་བཞིན། །དེ་མེད་པས་ན་གོ་ལ་
འབྱུང་ཞེས་སྨྲས་པས། ཡབ་ཀྱིས་སྲས་ཀྱི་དོན་མཉན་ནས། ཡབ་ཀྱང་བདེ་བའི་དོན་ལ་
གནས་པར་གྱུར་ཏེ། སྲས་ཀྱི་མཚན་ཡང་ནོར་དཔལ་དུ་བྱུང་བ་ཞེས་གྲགས་སོ། །
ཡང་བྲམ་ཟེ་དེ་ཡུལ་གཅིག་གི་དབུས་ན་ཡོད་པ་ལ། ཡུལ་དེར་ན་རིམས་ཆེན་པོ་བྱུང་
བ་ལ། བྲམ་ཟེ་དེས་ནད་པ་ཀུན་ལ་དམིགས་པ་དང་བཅས་པ་ཡིས། དེ་རྣམས་ཀྱི་ཟས་སྐོམ་
ལ་སོགས་པའི་གཡོག་བྱས་པས། བྲམ་ཟེའི་མ་འོངས་ནས་ད་ལྟ་ཉིད་དུ་འདོང་ངོ༌། །འདི་ལྟ་
བུའི་ནད་ཀྱི་གསེབ་ཏུ་སུ་ཞིག་སྡོད། ཕ་ན་ན་བུ་ཡིས་བོར། བུ་ན་ན་ཕ་ཡིས་འབོར་བ་འདི་
204ལ



ལྟུང་བཤགས་འགྲེལ་པ།
འདྲ་བའི་དྲུང་དུ་སུ་ཞིག་སྡོད་ལོ་ཞེས་པའི་གདུང་བ་དང་བཅས་པས་སྨྲས་པ། བུའི་ཞལ་
ནས། ཀྱེ་མ་འདི་ལྟ་བུའི་ནད་ཀྱིས་རབ་ཏུ་གཟིར་བ་ལ། །འདི་ལྟར་བོར་ན་སེམས་ཅན་ཀུན་
འཆི་བས། །འདི་བོར་པས་ནི་རང་སྲོག་ཆད་པ་སླ། །དྲི་མེད་སེམས་ལ་ནད་རྣམས་ཅི་ལ་
འབྱུང་ཞེས་པ་དང་། ནད་པའི་ཚོགས་ཀུན་སོས་སོ། །མ་བུ་ལ་ཡིད་ཆེས་ནས་བུའི་དྲུང་ན་
གནས་པ་ཙམ་གྱིས་བདེ་བའི་དོན་ཐོབ་པར་གྱུར་ཏོ། །བུའི་མཚན་ཡང་བྲམ་ཟེ་དྲི་མ་མེད་
པའི་དཔལ་དུ་གྲགས་སོ། །
བྲམ་ཟེ་དེ་ཉིད་ཚོང་དུས་གཅིག་ན་ཡོད་པ་ལས། ཚོང་དུས་དེར་ནད་ཀྱི་རྣམ་པ་དུ་མ་
མི་མཐུན་པ་བྱུང་བ་དང་། མི་དེ་རྣམས་ན་རེ་བྲམ་ཟེ་ནད་ཀྱི་དྲི་མེད་དཔལ་བྱ་བ་ཡོད་ཟེར་
བས་འདི་སྤྱན་དྲངས་ལ་ནད་པ་རྣམས་ལ་ཕན་གདགས་ཟེར་བ་དང་། བྲམ་ཟེའི་ཐུགས་ལ་
ཤར་ནས་དུས་དེ་ཉིད་དུ་གཤེགས་པ་དང་། ནད་པ་རྣམས་ཀྱི་གཡོག་བྱས་པ་ཙམ་གྱིས་ནད་
ཐམས་ཅད་སོས་སོ། །དུས་དེར་ཤིན་ཏུ་ཡང་གྲགས་པས་ཐོབ་པས་ན། མཚན་ཡང་ཚངས་པ་
ཤིན་ཏུ་ཡོངས་གྲགས་པ་ཞེས་བྱ་སྟེ། ནད་པ་རྣམས་ཀྱི་དཔལ་བྱ་བར་གྲགས་སོ། །
དེའི་དུས་སུ་ནད་པ་རྣམས་ཀྱིས་བྲམ་ཟེ་ལ་རྟ་རག་བྱས་པས། བྲམ་ཟེས་སྨྲས་པ། ཀྱེ་
མ་སྤྲིན་མེད་མཁའ་ལ་ཉི་མ་ཤར་བ་ཡང་། །ཀུན་ཏུ་སྣང་ཡང་སྤྲིན་གྱི་དྲི་མེད་དེ། །སྐྱོན་མེད་
སེམས་ལ་ཕན་པའི་སྨན་སྣ་ཡང་། །བདག་གི་མཐུ་མིན་བདེར་གཤེགས་རྒྱལ་བའི་མཐུ། །
དེ་ཕྱིར་བདེར་གཤེགས་མཆོད་པར་རིགས་པ་ལས། །བདག་ལྟ་ཉིད་ལ་མཆོད་པར་ཅི་ཞིག་
རིགས། །ཀྱེ་མ་འཇིག་རྟེན་ཕལ་པ་རྣམས་ནི་འཇིག་རྟེན་གྲགས་པ་དག་གི་ཆོས་ལ་དགའ། །
དེ་དོན་བདེ་འབྱུང་གང་ལ་རིགས། །འཕགས་པ་མཆོད་པས་བདེ་བར་འགྱུར། །ཞེས་
གསུངས་པས། ནད་པ་རྣམས་ཀྱིས་སྨྲས་པ། བྱས་པ་དྲིན་མེད་གསོན་པོར་ཤི་བ་ཡིན། །དེ་
ལ་བརྟེན་པ་སྡིག་པའི་གྲོགས་པོ་ཡིན། །མོས་པར་གྱུར་ན་གཉིས་ཀའི་ཚོགས་སུ་སྣང་། །དེ་
ལ205ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱིར་བྱས་པ་དྲིན་དུ་གཟོ་བར་བྱ་ཞེས་སོ། །
ཡང་བྲམ་ཟེ་ལྗོངས་ཆེན་པོ་གཅིག་ན་ཡོད་པ་ལ། མི་ཕལ་པ་ཀུན་དུས་དེར་འཚོགས་
པས། འཐབ་མོ་ཆེན་པོ་བྱུང་བ་དང་། མི་རྣམས་གཅིག་ལ་གཅིག་གསོད་པའི་འདུ་ཤེས་སྐྱེས་
ནས་གནས་པ་དང་། དེ་རྣམས་ཀྱི་ནང་ན་ཡང་རྒྱལ་བུ་དབང་པོ་རོག་ཞེས་བྱ་བ་ཡོད་དེ།
རྒྱལ་བུ་དེ་ལ་བཙུན་མོ་ལྔ་བརྒྱ་ཡོད་པ་གཅིག་ཡིན་པ་ལ། དེ་ལ་དམངས་ཕལ་པ་ཀུན་གྱིས་
མཚོན་ཆའི་ཆར་ཕབ་པ་ལ། བྲམ་ཟེས་ཡང་རྒྱལ་བུ་དེ་ཉིད་ལ་སྙིང་རྗེ་སྐྱེས་ནས། མཚོན་ཆའི་
ཆར་ལ་མ་འཛེམས་པར་བྲམ་ཟེས་རྒྱལ་བུ་ལ་གབ་པ་དང་། རྒྱལ་བུ་མ་ཤི་བར་གསོན་པོར་
སྣང་ཡང་། བྲམ་ཟེ་ལ་འཛེམས་ནས་སུས་ཀྱང་རྡེག་མ་ནུས་སོ། །དེ་རུ་རྒྱལ་བུས་བྲམ་ཟེ་དེ་
རྒྱལ་མཚན་གྱི་རྩེ་མོ་ལ་བཞག་ནས། སྐོར་བ་བྱས་མཆོད་པ་ཕུལ་སྟེ། རྒྱལ་བུས་སྨྲས་པ།
འདི་ལྟ་བུའི་མི་དེ་དག །ཁྲི་ཁྲིའི་ནང་ན་རེ་རེ་ཞིག །འབྱུང་ངམ་དེ་ཡང་མི་འབྱུང་ན། །འབྱུང་
ན་རྒྱལ་བའི་སྤྲུལ་པ་སྟེ། །ཀུན་གྱིས་སྤྱི་བོར་བཀུར་བར་རིགས། །ཞེས་གསུངས་པས།
བྲམ་ཟེ་དེ་ན་རེ། ཀྱེ་མ། སྤྲིན་མེད་མཁའ་ལ་ཆར་འབབ་ག་ལ་སྲིད། །སྡིག་བྱེད་སེམས་ལ་
སྙིང་རྗེ་ཅི་ལ་སྲིད། །སེམས་ཅན་མ་དམིགས་འགྲོ་བའི་དོན་བྱེད་ན། །དམན་པར་གྱུར་ཀྱང་
རྒྱལ་བ་རྣམས་ཀྱིས་སྐྱོབ། །ཞེས་གསུངས་པས་ཐམས་ཅད་ངོ་མཚར་དུ་གྱུར་ཏེ། དེ་རྣམས་
ན་རེ། བྲམ་ཟེའི་མཚན་ནི་རྒྱལ་བུ་དབང་པོ་ཏོག་གི་རྒྱལ་མཚན་གྱི་རྒྱལ་པོར་གྲགས་སོ། །
ཡང་བྲམ་ཟེ་དེ་ཉིད་རང་གི་ཕོ་བྲང་ན་གནས་པ་ལས། མི་ཤིན་ཏུ་མི་བསྒྲུངས་པ་
དམན་པའི་རིགས་མཚུངས་པ་མེད་པ། བཞིན་མི་སྡུག་པ༑ བྱད་མི་སྡུག་པ། སྤྲེའུ་ལྟ་བུ་
གཅིག་ཡོད་པ་ལ་འགྲོ་ན་བཞག་འགྲོས་སུ་འགྲོ་བ། སྨྲ་ན་ངུ་ཤིང་སྨྲ་བ། ཟ་ན་སྐྱུག་ཐབས་
སུ་ཟ་བ། མི་རིགས་མེད་པ་གཅིག་ལ། བཙུན་མོ་ཤིན་ཏུ་རྣམ་པར་གནོན་པ་བྱ་བ་གཅིག་
ཡོད་པས། དེ་ཤིན་ཏུ་མཛེས་པ་བལྟ་ན་སྡུག་པ། དབྱིབས་ལེགས་པ་གསང་ཐུབ་པ། སྐད་
ལ206ལ



ལྟུང་བཤགས་འགྲེལ་པ།
སྙན་པ་དྲི་ཞིམ་པ། རེག་ན་འཇམ་པ་ཁུངས་བཙུན་པ་གཅིག་ཡོད་པ་ལ། ཁྱོ་དེ་རྟག་ཏུ་རྡེག་
ཅིང་བརྡུངས་པ་དང་། དུས་ནམ་ཞིག་མོས་ཁོ་ལ་ཕྱག་མ་བྱས་པས། མོ་ཁོས་གསོད་དུ་བྱུང་
བ་དང་། ཕྱོགས་ཀུན་ལྟ་ཞིང་བྲེད་པའི་སྒྲས། འདར་ཞིང་བྲོས་པ་ལས་མི་རྣམས་ཀྱང་འདུས་
ཏེ། དཔུང་དང་སྐྱབས་བྱེད་ནི་སུས་ཀྱང་མ་ནུས་ཏེ། མི་དེས་སུ་ལ་རེག་པ་ཡང་འཆི་བར་
འགྱུར་ལ། ཁོས་ད་ལྟ་གསོད་དུ་འོངས་པས། སུས་ཀྱང་སྐྱབས་བྱེད་མ་ནུས་སོ། །དེར་བྲམ་
ཟེ་དེ་སྙིང་རྗེ་སྐྱེས་ནས། དེའི་སྐྱབས་བྱས་པས། མོའི་ཁྱོ་ཕོ་རག་ཤ་སྲིན་ཕྲུག་སྟེ། བྲམ་ཟེ་
མཐོང་བས་ཤིན་ཏུ་བྲེད་དེ། ཨ་ཙ་མི་ལུས་གཟི་བརྗིད་ཅན། །འདི་ལྟ་བུ་གཅིག་གང་ན་
གནས། །ཁོ་བོ་བདག་ལ་ཐུགས་རྗེས་གཟིགས། །དམ་པའི་གཟུགས་ལ་སྐྱབས་སུ་མཆི། །
ཞེས་སྨྲས་པ་དང་། བྲམ་ཟེས་སྨྲས་པ། ཀྱེ་མ་སེམས་ཅན་ངོ་མཚར་ཅན། །མི་ལུས་སྲིན་པོའི་
གདོང་པ་ཅན། །ལས་ངན་བྱས་པས་ལུས་ངན་བླངས། །འགྱོད་དྲག་སྐྱེས་ན་བདེ་བའི་དོན། །
ཅེས་སྨྲས་པ་དང་། མི་དེ་ཤིན་ཏུ་ཡང་འགྱོད་པ་དྲག་པོ་སྐྱེས་ཏེ། སྙིང་འགས་པ་སྙམ། མིག་
འབྲེས་འབྱུང་བ་སྙམ། ལུས་འཇིག་པ་སྙམ། ཁ་སྣ་སིལ་བུར་འགྲོ་བ་སྙམ། ལུས་བཅད་པ་
བཟའ་བ་སྙམ་བྱེད་པ་བྱུང་སྟེ། སྐུ་འབལ་ཞིང་མཆི་མ་ཁྲག་ཏུ་འཛག །ཡན་ལག་རེངས་པར་
བྱེད་ཅིང་། ཁ་ནས་སྐད་འདོན་མི་ནུས་པའི་སྒྲས། ཀྱེ་མ་ཀྱེ་ཧུ་ཀྱེ་ཧུ། ལས་ངན་བྱས་པ་རང་
ལ་སྨིན། །སུས་ཀྱང་མ་ཕན་རང་ལ་ཡི་རེ་མུག །གང་དུ་ལས་བྱས་ད་ལྟ་སྨིན་གྱུར་ཅིག་ཞེས་
སེམས་གདུང་པ་དང་བཅས་པས་སྨྲས་པས། དེ་ཉིད་ལུས་མཛེས་པ་ངག་བརྟན་པ་ཡིད་དུ་
འོང་བ་གཅིག་ཏུ་གྱུར་ནས། སྔར་གྱི་ཆ་བྱད་ཅིག་ཀྱང་མི་སྣང་བར་གྱུར་ཏོ། །དེ་མི་རྣམས་ན་
རེ་བཙུན་མོ་ཤིན་ཏུ་རྣམ་པར་གནོན་པའི་དཔལ་དུ་བྲམ་ཟེ་བྱུང་ངོ་བྱས་པས། བྲམ་ཟེའི་
མཚན་ཡང་དེ་ཉིད་དུ་གྲགས་སོ། །དེ་བས་ན་འཕགས་པ་མར་མེ་མཛད་བཟང་པོ་དེ། རྒྱུའི་
དུས་སུ་ཡང་། སེམས་ཅན་ལ་ཕན་པ་དེ་ཙམ་གཅིག་བྱུང་ན། འབྲས་བུའི་དུས་སུ་ནི་ཡོན་
ལ207ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཏན་བདུན་འགྱུར་དུ་སྣང་ངོ་། །
ཡང་མ་འོངས་པའི་སངས་རྒྱས་རྒྱལ་བ་བྱམས་པའི་དོན་བརྗོད་པ་ནི། སྔོན་རྗེ་བུ་ཡི་
རིགས་སྐྱེ་བ་ལྔ་བརྒྱ་རུ་ལུས་གང་དུ་བླངས་ཀྱང་།
ཚོགས་བསགས་པའི་སྐལ་བ་ཅན་གཅིག་ཏུ་གནས་པའི་རྗེས་དོན་ཀུན་རབ་ཏུ་བྱེད་བྱ་བ་སྟེ།
དེ་དུས་ནམ་ཞིག་ན ཡུལ་སི་ད་ར་བྱ་བའི་ཡུལ་གཅིག་ན་ཡོད་པ་ལ། རྗེ་རིགས་དེའི་འཁོར་
རྣམས་ཀྱང་གཞན་དག་འཐབ་མོ་རབ་ཏུ་ཆེར་བྱུང་བ་ལས། རྗེ་རིགས་དེ་ལ་དགྲ་ཟིན་གྱི་
སེམས་མ་སྐྱེས་པར། སྙིང་རྗེ་རབ་ཏུ་སྐྱེས་ཏེ་དེ་རྣམས་ལ་སྨྲས་པ། ཀྱེ་མ་མི་ཀུན་དགའ་ཞིང་
རང་སྲོག་གཅོད། །གཞན་གྱི་དོན་དུ་བཟོད་པ་སྐད་ཅིག་མེད། །དཀའ་བ་སྣ་ཚོགས་ལུས་
འདི་ཆུད་རེ་ཟོས། །འདི་འདྲའི་དོན་རྣམས་ག་ལ་རིགས་པར་འགྱུར། །ཞེས་སྨྲས་ཏེ། མི་དེ་
རྣམས་ཀྱི་དབང་ཅན་རྣམས་ལ། རང་གི་ནོར་རྫས་ཀུན་ཆགས་པ་མེད་པར་བཏང་བས།
འཁྲུག་པ་ཞི་བར་གྱུར་ཏེ། རྗེ་རིགས་དེའི་མཚན་ཡང་འཁྲུག་པའི་གཡུལ་ལས་ཤིན་ཏུ་རྣམ་
པར་རྒྱལ་བ་ཞེས་བྱ་སྟེ། འཁྲུག་པའི་མི་བདེ་བའི་ས་ལ་མི་གནས་པར། མྱ་ངན་ལས་འདས་
པའི་ས་ལ་ཉེ་བའོ། །རྗེ་རིགས་དེའི་མཚན་ཡང་དེ་གར་གྲགས་སོ། །ཡང་རྗེ་རིགས་དེ་ཡུལ་
བས་མཐའི་འབྲོག་དགོན་པ་གཅིག་ན་ཡོད་པ་ལ། ཡུལ་དེ་ན་མིང་སྲིང་གཉིས་ཡོད་པའི།
སྲིང་མོ་དེ་ཤིན་ཏུ་དབང་ཆེ་བ། བཞིན་མི་སྡུག་པ་གཅིག་ཡོད་པ་དང་། མིང་པོ་དེ་མིའི་ནང་
ན་ཡང་རབ་ཏུ་གནས་པ་གཅིག་ཡོད་པ་ལས། ཡུལ་གཞན་དག་གཅིག་ན་བྲམ་ཟེ་དེའི་བུ་
གཅིག་ཡོད་པ་དང་། དེས་མིང་པོ་ལ་ཁྱོད་ཀྱི་སྲིང་མོ་དེ་ང་ལ་བླང་བྱས་པ་དང་། མིང་པོའི་ཞལ་
ནས། ཁྱེའུ་ཁྱོད་ནི་ཤིན་ཏུ་བལྟ་ན་སྡུག་པ་ཡིད་དུ་འོང་པ་གཅིག་འདུག་པས། ངའི་སྲིང་མོ་ནི་
བདུད་མོའི་ཆ་བྱད་ཅན་གཅིག་ཡོད་པས། ད་ལྟ་ངས་བྱིན་ཡང་ཕྱིས་ཁྱོད་རང་འགྱོད་དེ་འགྲོ་
བྱས་པས་བྲམ་ཟེ་ཡིད་ཆེས་པར་གྱུར་ཏོ། །དེ་སྲིང་མོས་ཕྱིས་ཐོས་ཏེ་སྲིང་མོས་སྨྲས་པ། ང་
ལ208ལ



ལྟུང་བཤགས་འགྲེལ་པ།
ལ་མིང་པོ་ཁྱོད་བསྟུན་གཅིག །དྲང་པོར་སྨྲ་ཞིང་ཚིག་མི་འགྱུར། །སུའི་དཔལ་ཡིན་ངའི་
བདུད་དུ་གནས། །ད་ལྟ་ཉིད་དུ་བསད་པར་བྱའོ་ཞེས་སྨྲས་པས། མིང་པོས་སྨྲས་པ་མི་སྣང་
ཡིན་ན་སྐད་ཅིག་རྫུན་པ་སྟེ། །སྣང་བའི་དོན་ལ་བདེན་པའི་ཚིག་སྨྲ་དགོས། །ལུས་སེམས་
འགྲོ་ཉལ་འདུག་ལ་རྟག་གནས་པས། །གནོད་སྦྱིན་སྲིན་པོ་གཞན་ལ་བསྟན་མི་རུང་། །ཞེས་
སྨྲས་པས། སྲིང་མོས་མིང་པོ་གནོན་པར་གཤེགས་བྱ་བ་དེས། ཀུན་ཏུ་ཡིད་འཁྲུགས་པར་
བྱས་ནས་དེད་པ་དང་། མིང་པོས་རྗེ་རིགས་དེའི་གམ་དུ་བྲོས་པ་དང་། སྲིང་མོ་ན་རེ་ཁོའི་
དཔལ་དུ་བྱུང་ངོ་ཟེར་རོ། །རྗེ་རིགས་དེའི་མཚན་ཡང་དེ་གར་གྲགས་སོ། །རྗེ་རིགས་དེས་
སྨྲས་པ། ཀྱེ་མ་གདུག་རྩུབ་དོན་ལྡན་པས། །གནོད་སྦྱིན་སྲིན་པོའི་ལུས་ཅན་མ། །རང་
དབང་མེད་པར་གཞན་འཁྲུག་ན། །འགྱོད་པའི་སེམས་ནི་སྐྱེད་པར་རིགས། །ཞེས་སྙིང་
རྗེའི་སེམས་དང་ལྡན་པས། སྨྲས་པ། སྲིང་མོ་དེ་ཡང་འགྱོད་སེམས་དྲག་ཏུ་སྐྱེས་ནས་བདེ་
བའི་ས་ལ་བཀོད་དོ། །
ཡང་རྗེ་རིགས་དེ་ཉིད། ཚལ་ཆེན་པོ་གཅིག་ན་གནས་ཙམ་ན། རྒྱལ་བུ་གཅིག་ལ་
བློན་པོ་ཆེ་རིགས་དང་ལྡན་པ་ཀུན་སྣང་བཀོད་པ་ཞེས་བྱ་བ་གཅིག་ཡོད་དེ། དེ་ལ་ཉེ་འཁོར་
ཁྲི་ཚོ་མང་པོ་ཡང་ཡོད་ལ། རྒྱལ་བུ་དེ་ལ་གླང་པོ་ཆེ་རབ་ཏུ་བརྟན་པ་བྱ་བ་ཡང་ཡོད་པས།
དེ་དོང་དུ་བཅུག་ནས་སྟོར་བའི་རྫུན་བྱས་ཏེ། བློན་པོ་དེ་ལ་ཕྲག་དོག་གི་དབང་གིས་ངའི་གླང་
པོ་ཆེ་ཁྱོད་ཀྱིས་ཁྱེར་རོ་བྱས་པས། བློན་པོས་སྨྲས་པ། ཀྱེ་མ་རྒྱལ་བུ་ལགས། རྒྱལ་བུའི་
གླང་པོ་ཆེ་ནི་རྒྱལ་བུ་ཉིད་ཀྱིས་སྦས་ནས་གུམ་ནས་གདའོ་བྱས་པས། རྒྱལ་བུ་ཧ་ལས་ཏེ་བལྟས་
ཙམ་ན་གླང་པོ་ཆེ་ཤི་ནས་སྣང་ངོ་། །རྒྱལ་བུའི་རྒྱལ་སྲིད་དང་བྲལ་ལ་ཁད་པར་གྱུར་ཏོ། །དེར་
རྒྱལ་བུ་དེ་ཉིད་ཀུན་ཏུ་འཁྲུགས་ནས། སླར་བློན་པོ་འཁོར་དང་བཅས་པ་ལ་རྔན་པ་ཆེན་པོ་
བྱིན་ནས་གཤེད་མ་དེ་ཁྲིད་དེད་པ་དང་། རྗེ་རིགས་དེ་དང་ཕྲད་ནས་བློན་པོས་དེ་ལ་སྐྱབས་
209



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཙལ་བ་དང་། རྒྱལ་བུ་དེ་སླེབ་ནས། ཡིད་འཁྲུགས་ཏེ་བཞིན་ལོག་པར་བྱས་ནས། རང་ཤ་
རང་གིས་ཟོས་ལ་ཁད་པར་འདུག་པ་དང་། རྗེ་རིགས་ཀྱིས་སྨྲས་པ་དང་། ཀྱེ་མ་མིའི་ནང་ན་
ཡ་རབས་གཅིག །འདི་ལྟའི་སྤྱོད་པ་ཅི་ཞིག་བྱེད། །བཀའ་ཡི་རྒྱལ་སྲིད་སུ་ཞིག་འཛིན། །
སྨན་པའི་སྤྱོད་པ་ག་ལ་རིགས་ཅེས་སྨྲས་པ་དང་། རྒྱལ་བུ་འགྱོད་པ་དྲག་པོ་སྐྱེས་ནས་བདེ་
བའི་ས་ལ་འཁོད་དོ། །དུས་དེར་རྗེ་རིགས་དེ་བློན་པོ་ཀུན་ནས་སྣང་བ་བཀོད་པའི་དཔལ་དུ་
གྱུར་པས། མཚན་ཡང་དེ་ཉིད་དུ་གྲགས་སོ། །
ཡང་རྗེ་རིགས་དེ་ཉིད། རྒྱ་མཚོའི་གླིང་ན་གནས་པ་ལས། ཚོང་པ་མང་པོ་རྫིངས་
ཞིག་ལ་ཁད་པ་ལ། སྡུག་བསྔལ་རབ་ཏུ་ཆེ་བ་སྐྱེས་ནས་འདུག་པས། རྗེ་རིགས་དེས་
གཟིགས་ནས། སྲོག་ལ་མ་བལྟས་པར་རྫིངས་ཀྱི་རྩར་སླེབ་པ་དང་། ཆུ་སྲིན་རིན་པོ་ཆེའི་
དབུ་ཅན་གཅིག་བྱུང་བ་ནས། ཕྱག་ན་པད་མའི་མཚོན་འདབ་མ་སྟོང་དང་ལྡན་པ་གཅིག་
ཐོགས་ཏེ། ཚོང་པ་རྣམས་ལ་བརྡེག་པ་དང་། རྗེ་རིགས་དེས་ཆུ་སྲིན་དེ་ཕྱག་གིས་མནན་
ནས་སྨྲས་པས། ཀྱེ་མ་སེམས་ཅན་ཆེན་པོ་ཁྱོད། །གཞན་ལ་གནོད་པ་ཅི་བྱེད་པ། །དེ་ནི་
རང་སྲོག་གཅོད་པ་ཡིན། །དེ་བས་བདེ་བར་གནས་པར་རིགས་ཞེས་སྨྲས་པ་དང་། སེམས་
ཅན་དེ་དེ་ཉིད་དུ་འགྱོད་པ་དྲག་པོ་སྐྱེས་ནས། བདེ་བའི་དོན་ལ་གནས་པར་གྱུར་ཏོ། །རྗེ་
རིགས་དེའི་མཚན་ནི་རིན་པོ་ཆེ་རྣམ་པར་གནོན་བྱ་བར་གྲགས་སོ། །དེ་ལྟར་ན་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་པད་མ་བྱ་བ་
དེ། རིགས་རྗེའི་རིགས་སུ་གནས་པ་ལ། ཡུལ་དེ་ན་སྟག་མོ་གཅིག་ཉིན་རི་དྭགས་ཁྲི་གསོད།
ནུབ་ཁྲི་གསོད་པ་གཅིག་ཡོད་པ་ལ། སྟག་མོ་ལ་སྨྲས་པ། ཀྱེ་མ་སེམས་ཅན་ཡིད་ལ་ཚིམ་མེད་
པས། །རི་བོ་ཟོས་ཀྱང་ལྷག་པའི་འགྲངས་པ་མེད། །ཚིམ་པ་མེད་དེ་མཚོན་ལ་ཆར་པ་བབ་པ་
འདྲ། །ཡིད་ཚིམ་ཆོག་ཤོས་པ་ནི་ཟས་མཆོག་ཡིན་ཞེས་པས། སྟག་མོ་དེ་འགྱོད་པ་དྲག་པོ་
མ210



ལྟུང་བཤགས་འགྲེལ་པ།
སྐྱེས་ནས། སྐབས་དེ་ཉིད་དུ་ཟས་སུ་རྩ་བ་ཟ་བ་གཅིག་ཏུ་གྱུར་ནས། བདེ་བ་ལ་འཁོད་དོ། །
རི་དྭགས་དེ་རྣམས་རྗེ་རིགས་དེའི་དྲུང་དུ་གནས་པ་ལས། རི་དྭགས་ལ་དབང་བྱེད་པས་ན།
མཚན་ཡང་རི་དབང་གི་རྒྱལ་པོ་ཞེས་བྱ་བར་གྲགས་སོ།། །།
འདས་དང་མ་བྱོན་ད་ལྟར་གྱི། །སྐུ་གསུམ་དོན་ལ་ཕྱག་བཙལ་ནས། །ཕུང་པོ་ལྔ་
དོན་མན་ངག་དོན། །དེ་དོན་རྒྱས་པར་བཤད་པར་བྱ། །ཐུན་མོང་མ་ཡིན་པའི་བླ་ན་མེད་
པའི་དོན་རྒྱས་པར་བསྟན་པར་བྱ་སྟེ། དེ་ལ་ཐུན་མོང་གི་བཅོམ་ལྡན་འདས་ནི། བཞི་བཅོམ་
དྲུག་ལྡན་འཁོར་བའི་དོན་ལས་འདས་པའོ། །ཁྱད་པར་གྱི་བཅོམ་པ་ནི། སྣང་སྲིད་ལྷ་དང་ལྷ་
མོར་བཅོམ་པའོ། །དེའི་དོན་དང་ལྡན་པས། གཉིས་འཛིན་གྱི་རྟོག་པ་ལས་འདས་པའོ། །བླ་
ན་མེད་པ་ནི་འཁོར་འདས་མ་སྤངས་པར་གནས་སུ་བཅོམ་ནས། ལྡན་པ་ནི་སྙིང་པོའི་དོན་
རྩོལ་བ་མེད་པ་དང་ལྡན་པས། ལུང་རིགས་རྩོལ་བའི་ཆོས་ལ་འདས་པའི་དེ་ཡང་གཞི་མ་
ནོར་བ་སྙིང་པོ་ཆོས་མིན། ལམ་མ་ནོར་བ་དེ་བཞིན་དུ་གཤེགས་པའི་སྙིང་པོ་རྩོལ་བྲལ་གྱི་
དོན། འབྲས་བུ་མ་ནོར་བ་དེ་བཞིན་གཤེགས་པའི་སྙིང་པོ་ཆོས་ལས་འདས་པའོ། །ཕྱིའི་དགྲ་
ཡུལ་དཀར་དམར་དུ་སྣང་བ། ནང་གི་དགྲ་རིག་པའི་རྩལ་མ་འགགས་པ། གསང་བའི་སྒྲ་
ཉམས་སུ་འཛིན་པའི་ཤེས་པའོ། །དེ་བཅོམ་པའི་ཐབས་ནི། སྣང་བའི་དོན་ཤེས་པས་ཕྱིའི་དགྲ་
བཅོམ་པའོ། །ཤེས་འཛིན་གྱི་དོན་ཤེས་པས་ནང་གི་དགྲ་བཅོམ་པའོ། །ཉམས་མྱོང་གི་
མཚན་ཉིད་ཤེས་པས་གསང་བའི་དགྲ་བཅོམ་པའོ། །
ལྟ་བ་ཡང་དག་པར་རྫོགས་པའི་ལུང་རིགས་དང་བྲལ་བ། སྒོམ་པ་ཡང་དག་པར་
རྫོགས་པ་དམིགས་པའི་ཡུལ་ལས་འདས་པ། སྤྱོད་པ་ཡང་དག་པར་རྫོགས་པ་རྩོལ་བའི་
ཆོས་ལ་འདས་པ། འབྲས་བུ་ཡང་དག་པར་རྫོགས་པ་ཡེ་ནས་ལྷུན་གྱིས་གྲུབ་པའི་དོན་ནོ། །
རྟེན་གྱི་སངས་རྒྱས་དང་། སྙིང་པོ་ཀུན་ལས་འདས་པའི་སངས་རྒྱས་དང་
། གྲུབ་པ་ལམ་གྱི་
ལ211



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་དང་། ཐུགས་རྗེ་འབྱུང་བའི་སངས་རྒྱས་སོ། །དེ་ལྟར་ན་རིགས་ལས་ཁྱད་པར་
འཕགས་པ་ཤཱཀྱའི་རིགས་སོ། །དེ་ལྟར་བསྟན་པའི་དོན་ཐུགས་སུ་ཆུད་པ་སྟེ། དེ་ཉིད་ལ་
ཕྱག་བཙལ་བ་ནི། དམིགས་པ་མེད་པའི་དོན་གྱིས་བཙལ་བའོ། །ཡང་ན་རྩོལ་གྲུབ་མེད་
པའི་དོན་གྱིས་ཕྱག་བཙལ་བའོ། །མ་བཅོས་པའི་དོན་གྱིས་རྡོ་རྗེ། གཞན་འཇོམས་པའི་
དོན་གྱིས་ན་རྡོ་རྗེ། འདུས་མ་བྱས་འཕགས་པའི་དོན་གྱིས་ན་རྡོ་རྗེ། དེའི་དོན་རྟོགས་པ་ནི་
སྙིང་པོ་ཡིན་ལ། སྙིང་པོ་ལས་ཐམས་ཅད་བྱུང་བས་ན་སྙིང་པོའོ། །གང་ལ་ཡང་མི་གནས་
པས་ན་རྡོ་རྗེ། དེས་དོན་དུ་མཚན་མའི་ཆོས་ཐམས་ཅད་འཇོམས་པ་སྟེ། དེ་ཡང་རྩོལ་གྲུབ་
མེད་པས་འཇམ་པ་དང་། འཇིགས་པ་མེད་པར་འཇོམས་པའོ། །དེ་ལྟར་ན་སྙིང་པོའི་དོན་དེ་
ནི་རིན་པོ་ཆེ་དང་འདྲ་སྟེ། གང་ལ་ཡང་སྣང་བ་ལ་དེ་དང་དེར་སྣང་བའི་ཕྱིར་ན། འོད་འཕྲོས་
ཞེས་བྱ་སྟེ། དམིགས་པ་མེད་པ་དང་། རང་འཕྲོ་བ་དང༌། བརྩོན་འགྲུས་མེད་པར་འཕྲོ་བ་
དང་། རྒྱུ་རྐྱེན་མེད་པར་འཕྲོ་བའོ། །དེ་ལྟར་སྙིང་པོའི་དོན་དེ་ནི་ཀླུའི་རྒྱལ་པོ་དང་འདྲ་སྟེ།
མཚན་མའི་ཆོས་གང་གིས་ཀྱང་རེག་པར་མི་ནུས་སོ། །དེ་ཡང་རང་གི་ངོ་བོ་མ་གྲུབ་པས།
གཞན་གྱིས་ཕན་མི་ཐོགས་པའོ། །དེའི་ཕྱིར་ནི་དཔའ་བོའི་སྡེ་ཞེས་བྱ་སྟེ། དཔེར་ན་དཔའ་
བོ་གཅིག་མཚོན་གྱི་སྟོབས་དང་ལྡན་ན། མི་ཕལ་པས་རེག་པར་མི་ནུས་པ་བཞིན་དུ་སྙིང་པོ་
ཆོས་མིན་དེ་ལ་རྩོལ་བའི་ཆོས་ཀྱིས་རེག་པར་མི་ནུས་པ་དང་། ལུང་རིགས་ཀྱི་ཆོས་ཀྱིས་
རེག་མི་ནུས་པ་ཡིན་ནོ། །དེ་ཡང་སྙིང་པོ་དེ་བདག་གཞན་གྱི་དོན་དང་ལྡན་པ་ནི་དཔལ་ཡིན་ལ།
དེ་ཡང་རྩོལ་གྲུབ་མེད་པའི་དོན་ལ་དགྱེས་པ། དགག་སྒྲུབ་མེད་པའི་དོན་ལ་དགྱེས་པ་
ཐམས་ཅད་སྙིང་པོར་འདས་པས་དགྱེས་པ། དེ་རྣམས་གང་གི་ཡང་དངོས་པོར་མ་གྲུབ་པས་
དགྱེས་པའོ། །དེ་ལྟར་ན་བྱང་ཆུབ་སེམས་པ་དེ་ས་ལ་གནས་པའི་དུས་ན་ཡང་དོན་དེ་རྣམས་
དང་ལྡན་པས་ན། འབྲས་བུའི་དུས་སུ་ཡོན་ཏན་བདུན་འགྱུར་དུ་སྣང་བ་སྟེ། གང་གི་མཚན་
212ལ



ལྟུང་བཤགས་འགྲེལ་པ།
ནས་བརྗོད་པ་ཙམ་གྱིས་ཀྱང་། ཡོན་ཏན་རྣམས་དང་ལྡན་པར་འགྱུར་རོ། །ལྟུང་བཤགས་
ཀྱི་སྒྲུང་འགྲེལ། ཐུན་མོང་གི་བཤགས་ལུགས་དུས་གསུམ་གྱི་སངས་རྒྱས་ཀྱི་ལམ་གྱི་ཆེ་བ་
བརྗོད་པ་སློབ་དཔོན་ཤྲཱི་སེང་ཧས་མཛད་ནས་བེ་རོ་ཙ་ན་ལ་གདམས་པ་རྫོགས་སོ། །
༈ ཡང་སྙིང་པོའི་དོན་དེ་རིན་པོ་ཆེ་དང་འདྲ་སྟེ། དགོས་པ་ཐམས་ཅད་འབྱུང་བ་དང་
དམིགས་པ་མེད་པར་འབྱུང་བའོ། །མེ་ལྷ་དང་ཡང་འདྲ་སྟེ། ཉོན་མོངས་པའི་གསེབ་ན་
གནས་ཀྱང་སྐྱོན་གྱིས་མ་གོས་པའོ། །དེ་ཡང་རང་གི་མཚན་ཉིད་སྣང་བས་མ་གོས་པའོ།
གཞན་ལ་མ་ལྟོས་པས་མ་གོས་པའོ། །ཡང་སྙིང་པོའི་དོན་དེ་རིན་པོ་ཆེའི་ཟླ་བ་དང་འདྲ་
མ་རིག་པའི་མུན་པ་སེལ་བའོ། །རང་ལ་སྐྱོན་གྱིས་མ་གོས་ལ་གཞན་ལ་སེལ་བར་བྱེད་པའོ། །
དེ་ལྟར་གཞིའི་དོན་བཤད་ནས།
ད་ལམ་གྱི་དོན་བསྟན་པ་ནི། སྙིང་པོའི་དོན་ལ་རྩོལ་སྒྲུབ་དང་བྲལ་བ་སྟེ། རང་གིས་
རང་རིག་ནས་གསལ་བས། མཐོང་ན་ཞེས་ཚིག་ཏུ་བརྗོད་དེ། དེ་ལ་དོན་ཡོད་པ་ནི། འཁོར་
བའི་སྡུག་བསྔལ་རང་གྲོལ་བས་དོན་ཡོད་པ་དང་། རྩོལ་སྒྲུབ་མ་བྱས་པར་ཡོན་ཏན་རང་ལ་
རྫོགས་པའི་དོན་ཡོད་པ་དང་། ཕྲ་རིགས་ཆིག་ཆོད་དུ་ཆོད་པའི་དོན་ཡོད་པ་དང་། མ་བཙལ་
བར་རང་གིས་བདེ་བའི་དོན་ཡོད་པ་སྟེ། དེ་དག་ཐམས་ཅད་རང་ལས་བྱུང་བས་ན་རིན་པོ་
ཆེ་དང་འདྲ་བས་ན། དེ་ཉིད་སྐུ་གསུང་ཐུགས་ཀྱི་དོན་རང་བཞིན་གྱིས་གསལ་བས་ན་ཟླ་བ་
དང་འདྲ་བ། གསལ་བའི་དོན་དེ་ལ་དྲི་མ་གང་གིས་ཀྱང་གོས་པ་མེད་པ་ནི། གཞི་རང་
བཞིན་གྱིས་དག་པ་ལ་དམིགས་པའི་ཡུལ་འདོད་ན་དྲི་མ་མེད་པ་ཡིན་པས། དེ་ཉིད་དོན་
མེད་པ་རྩོལ་སྒྲུབ་དང་བྲལ་བས། ལམ་རྩོལ་སྒྲུབ་ཀྱི་དྲི་མ་མེད་པ། སྙིང་པོ་ཆོས་ལ་འདས་
པས། ལུང་རིགས་ཀྱི་དྲི་མ་མེད་པ། སྙིང་པོ་ཉམས་ལས་འདས་པས། ཏིང་ངེ་འཛིན་གྱི་དྲི་མ་
མེད་པ་གཞན་ནས་ཐོས་པའི་རྒྱུ་མེད་པས། འབྲས་བུ་རེ་དོགས་ཀྱི་དྲི་མ་མེད་པའོ། །དེ་ལྟར་
213



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་ལྟ་སྒོམས་རང་ཆས་རྩོལ་མེད་དུ་གནས་པས་དཔལ་སྦྱིན། ལྟ་བ་ལུང་རིགས་བློ་འདས་ཡེ་
གྲོལ་དུ་སྦྱིན་པ། སྒོམ་པ་དམིགས་པ་རང་དག །རང་གསལ་རྟོག་མེད་དུ་སྦྱིན་པ། སྤྱོད་པ་
འཁོར་འདས་རང་གྲོལ་འདུས་མ་བྱས་ལྷུན་གྲུབ་དུ་སྦྱིན་པ། འབྲས་བུ་སྐུ་གསུམ་ཡེ་གྲུབ་
སྒྲུབ་མེད་དུ་སྦྱིན་པའོ། །དེ་ལྟར་ན་མཚན་མའི་ཆོས་ཀུན་ལས་འདས་པའི་ཚངས་ནས་རང་
རྫོགས་པ་ཆེན་པོར་གནས་པ་སྟེ། རྩོལ་སྒྲུབ་མེད་པར་ཚངས་པ། ས་ལམ་ཡེ་རྫོགས་སུ་
གནས་པས། ས་ལམ་ལས་ཚངས་པ། འཁོར་འདས་རང་གསལ་ཚིག་ལས་འདས་པས།
ལུང་རིགས་ལས་ཚངས་པ། ཚོགས་གཉིས་མ་བསགས་ཡེ་རྫོགས་སུ་གནས་པས། ཚོགས་
གཉིས་ལས་ཚངས་པའོ། །དེ་ལྟར་ཚངས་པས་ཚངས་པའོ། །དེ་ལྟ་བས་ན་འཁོར་འདས་ཀྱི་
དོན་སྦྱིན་པའོ། །རྒྱུ་རྐྱེན་ལས་འདས་པས་སྦྱིན་པའོ། །གཞན་ལས་མི་རེ་བས་སྦྱིན་པའོ། །
དཔེར་ན་ཆུ་ཡིས་ཐམས་ཅད་སྡུད་པར་བྱེད་པའོ། །དེ་བཞིན་སྙིང་པོའི་དོན་གྱིས་འཁོར་
འདས་ཀྱི་དོན་ཐམས་ཅད་སྡུད་པ་སྟེ། དེ་ཡང་རྩོལ་བ་དང་བྲལ་བ་དང་། རང་ཆས་སུ་སྡུད་
པས་ན་ལྟ་བ་ཞེས་བྱའོ། །གཞན་ལ་མི་རེ་བས་སྦྱིན་པའོ། །དེ་ཡང་སྙིང་པོའི་དོན་དེ་རང་ཆས་
སུ་ཤེས་པས། འཁོར་བའི་ཆོས་ལ་སྐྱོ་བས་ལྟ་བའོ། །དེ་རྟོགས་པས་འབྲས་བུ་རང་ཆས་སུ་
གནས་པས་ཡང་ལྷའི་སྣང་བའོ། །དེ་ལ་རྩོལ་མེད་དུ་བསྟན་ནས།
ད་འབྲས་བུ་རང་ཆས་སུ་བསྟན་པ་ནི། དེ་ཡང་བདག་དོན་གྱི་དཔལ་དུ་གྱུར་པ། སྙིང་
པོ་ཆོས་མེད་དེ་རྟོགས་པས། གཞན་དོན་འགྲུབ་པ་སྤྲུལ་སྐུ་རྣམ་པ་གཉིས་ལྟར་སྣང་བའོ། །
དེ་ཡང་དམིགས་པ་མེད་པའི་དོན་གྱིས་བཟང་པོའོ། །དཔེར་ན་ཤིང་ཀུན་གྱི་མཆོག་ནི་ཙན་
དན་དཀར་པོ་ལ། དེ་བཞིན་དུ་སྐུ་ཀུན་གྱི་དཔལ་ནི་སྙིང་པོ་ཆོས་མིན་ཡིན་ནོ། །དེ་ཉིད་ལ་
སྐུའི་གཟི་བརྗིད་མཐའ་ཡས་པས། སྐུ་ལྟར་སྣང་བའི་དོན་བྱས་པ་དང་། དེ་ལྟར་སྐུ་དང་
གསུང་ཐུགས་དང་ཡོན་ཏན་དང་འཕྲིན་ལས་སོ། །ཆོས་མིན་ལས་འོད་དམིགས་པ་མེད་པ་
ལ214ལ



ལྟུང་བཤགས་འགྲེལ་པ།
དེ། ལོངས་སྐུ་ཡིན་པའོ། །ལོངས་སྐུ་ལ་འོད་ཉི་མའི་ཟེར་ལྟ་བུ་རིགས་ལྔ་ཡབ་ཡུམ་ལ་སྣང་བ་
སྟེ། སེམས་དཔའ་དང་སེམས་མའི་དཔལ་ལོ། །དེ་ལ་འོད་འཇའ་ཚོན་ལྟར་སྣང་བ་དེ་
རིགས་དྲུག་གི་དཔལ་སྟེ། དེ་ལྟར་ཐུགས་རྗེས་སྣང་བས་ཆོས་མིན་ལ་དམིགས་པ་དང་། མྱ་
ངན་གྱི་གདུང་པ་མེད་པའོ། །དེ་ཡང་ཆོས་མིན་ལ་མྱ་ངན་ལས་འདས་པའི་དམིགས་པ་མེད་
ལ། ལོངས་སྐུ་ལ་རྩོལ་བའི་མྱ་ངན་མེད་ལ། སྤྲུལ་སྐུ་ལ་གཞན་ནས་འབྱུང་བའི་མྱ་ངན་མེད་
པའོ། །དེ་ལྟར་ན་སྙིང་པོ་ཆོས་མིན་ཏེ། གདུལ་བྱ་ལ་སྲེད་པ་མེད་པ། སྤྲུལ་སྐུ་ལ་ཡང་དག་
པར་འཛིན་པའི་མཚན་མའི་སྲེད་པ་མེད་པ། དེ་ལྟར་ན་མེ་ཏོག་ཀུན་གྱི་དཔལ། མེ་ཏོག་
པདྨའོ། །དེ་བཞིན་དུ་རིགས་དྲུག་གི་དཔལ་སྤྲུལ་སྐུ། སྤྲུལ་སྐུའི་དཔལ་ལོངས་སྐུ། ལོངས་
སྐུའི་དཔལ་ཆོས་མིན་ནོ། །དེ་ལྟར་གདུལ་བྱའི་དོན་གང་ལ་གང་མོས་སུ་སྐུ་གསུམ་གྱི་ཞིང་
ཁམས་སུ་སྣང་བའོ། །དེ་ལྟར་གདུལ་བྱའི་དོན་ལ་གང་ལ་གང་མོས་སུ་སྣང་བས། དེ་བཞིན་
གཤེགས་པ་སྟེ། དེ་ལྟར་མི་སྣང་བ་ལྟ་བུ་མཁྱེན་པར་ཀུན་ལ་སྣང་བས་ཚངས་པའོ། །དེའི་
ཐུགས་རྗེའི་འོད་ཟེར་སྐུ་གསུམ་གྱི་ཞིང་ཁམས་སོ་སོར་རོལ་པ་སྟེ། སྤྲུལ་སྐུས་རིགས་དྲུག་
གི་དོན་རང་རེ་གང་ལྟར་འདོད་པ་ལྟར་མངོན་པར་མཁྱེན་པས། སྤྲུལ་སྐུའི་དོན་ཇི་ལྟར་འདོད་
པ་ལྟར་ལོངས་སྐུ་མངོན་པར་མཁྱེན་པ། ལོངས་སྐུའི་དོན་ཇི་ལྟར་འདོད་པ་ལྟར་ཆོས་མིན་
གྱིས་མངོན་པར་མཁྱེན་པའོ། །དེ་ལྟར་སྣང་ཡང་སྐྱོན་གྱིས་མ་གོས་པས་པདྨ་དང་འདྲའོ། །དེ་
ཡང་པད་མ་སྟོང་ལྡན་གྱི་འདབ་མ་དང་འདྲ་སྟེ། ཐུགས་རྗེའི་འོད་ཟེར་གང་ལ་གང་མོས་
སྣང་བ་བརྒྱ་སྟོང་བྱེ་བ་ཁྲག་ཁྲིག་སྐད་ཅིག་མ་གཅིག་ལ་རོལ་པས་གདུལ་བྱ་གང་ལ་གང་
མོས་པར་མཁྱེན་པའོ། །
དེ་ལྟར་ན་ད་ལྟར་བཞུགས་པའི་སངས་རྒྱས་ཀྱི་དོན་བསྟན་ནས། འདས་པའི་དོན་ཇི་
ལྟ་བུ་གཅིག་གིས་སངས་རྒྱས་ཞེ་ན། དེ་ཡང་ནོར་གྱི་དཔལ་ཡིད་བཞིན་ནོར་བུ་ལྟ་བུར་
215ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིགས་དྲུག་ཀུན་ལ་སྙིང་པོའི་དོན་གནས་ཏེ། འཁོར་འདས་ཀྱི་དོན་ཐམས་ཅད་འབྱུང་བའོ། །
དེ་ཉིད་དྲན་པས་འཁོར་འདས་ཀྱི་རྒྱུ་རུ་སྣང་བ་སྟེ། སེམས་ཅན་གྱི་དུས་ན་སྡུག་བསྔལ་སྣ་
ཚོགས་སུ་རང་རེས་བཟུང་བ་ལྟར་སྣང་བའོ། །རྣལ་འབྱོར་པ་ལམ་པའི་དུས་སུ་ནི། ལྟ་བ་རྩོལ་
སྒྲུབ་མེད་པ་ལུང་རིགས་ལས་འདས་པར་དྲན་པ། སྒོམ་པ་རང་གསལ་དམིགས་མེད་རང་
གྲོལ་དུ་དྲན་པ། སྤྱོད་པ་འབད་མེད་ཞེན་ཆགས་མེད་པ་རང་གྲོལ་དུ་དྲན་པ། དམ་ཚིག་ཡེ་
བསྲུངས་ཆེན་པོ་སྙིང་པོ་སྐྱོན་མེད་དུ་དྲན་པ། ས་ལམ་ཡེ་རྫོགས་ཆེན་པོ་བགྲོད་མེད་དུ་དྲན་པ།
ཚོགས་ཚོགས་གཉིས་མ་བསགས། ཡེ་ནས་རང་རྫོགས་སུ་དྲན་པའོ། །དེ་ལྟར་ན་སྙིང་པོའི་
དོན་དེ་རིགས་དྲུག་ཀུན་ལས་མཚོན་ནས་ཡོད་པ་སྟེ། རྩོལ་མེད་དུ་རྟོགས་པས། བདག་
གཞན་གྱི་དཔལ་དུ་སྣང་བ་སྟེ། འབྲས་བུ་མཐར་ཕྱིན་པའོ། །དེའི་ཐུགས་རྗེ་དམིགས་པ་
མེད་པ་དེ་བཞིན་སྐུ་གསུམ་གྱི་ཞིང་དུ་གྲགས་པས་གཞན་གྱི་དཔལ་ལོ། །
དེ་ཡང་ཆོས་སྐུའི་དོན་ནི་དབང་པོ་སྟེ། གང་གི་ཡང་སྐྱོན་གྱིས་མ་གོས་པའི་ཕྱིར་ན།
རྟོགས་པ་ཀུན་གྱི་མཆོག་ཏུ་གྱུར་པས་ན་རྒྱལ་མཚན་ནོ། །ཐུགས་རྗེ་འབྱུང་བའི་ཕྱིར་ན་
གཟུགས་སྐུ་གཉིས་ཀྱི་རྒྱལ་པོ་ཆོས་སྐུའོ། །དེ་ལྟར་སྐུ་གཉིས་ཀྱིས་རང་རང་གི་གདུལ་བྱའི་
དོན་ལ་ཤིན་ཏུ་རྣམ་པར་གནོན་པའོ། །དེའི་ཕྱིར་ན། འགྲོ་བ་འདྲེན་པས་གཞན་གྱི་དཔལ་
ལོ། །དེ་ཡང་སྐུ་གཉིས་ཀྱིས་གང་ལ་གང་མོས་པར་གནོན་པའོ། །དེ་དམིགས་པ་མེད་པར་
གནོན་པ། དེའི་ཕྱིར་ན་གདུལ་བྱ་རང་གྲོལ་དུ་གནོན་པའོ། །དེ་ལྟར་འདས་པའི་དོན་གཞི་
ལམ་འབྲས་བུར་བསྟན་པའོ། །
ད་ནི་མ་འོངས་པའི་དོན་བསྟན་པ་ནི། སྙིང་པོའི་དོན་དེའི་མཚན་ཡུལ་ཀུན་ལས་ཤིན་ཏུ་
རྒྱལ་བ་སྟེ། དེ་ཡང་རིགས་དྲུག་ཀུན་ལ་རང་ཆས་སུ་གནས་པས། ཡུལ་གཞན་ལས་བྱུང་བའི་
རྣམ་པ་ལས་རྒྱལ་བ། མཚན་མ་མ་གྲུབ་པས་དངོས་པོའི་ཆོས་ལས་རྣམ་པར་རྒྱལ་བའོ། །
-216ལ



ལྟུང་བཤགས་འགྲེལ་པ།
དེའི་སྣང་བས་འཁོར་བའི་དུས་ན་ཡེ་ཤེས་ཀྱི་རྣམ་པར་གནོན་པས། སྡུག་བསྔལ་གྱི་སྣང་བར་
ཤེས་ཏེ། འཛིན་པའི་ཆོས་དཔལ་དུ་སྣང་བའོ། །དེ་ཉིད་ཀྱི་དོན་རྟོགས་ལྡན་གྱི་གང་ཟག་ལ་
ཡེ་ཤེས་ཀྱི་རྣམ་པར་འཆར་ཏེ་རྟོགས་པའི་དོན་རང་བཞིན་གྱིས་གནོན་པའོ། །འཁོར་འདས་
ཡེ་ཤེས་ཀྱི་དཔལ་དུ་སྣང་བའོ། །དེའི་ཕྱིར་ན་ས་ལམ་ལ་སོགས་པ་ཀུན་རང་སྣང་དུ་བཀོད་པ་
སྟེ། བདག་གི་དཔལ་ལོ། །དེ་ཡང་ལྟ་བ་ཡེ་དག་ཡེ་བཀོད། སྒོམ་པ་ཡེ་གསལ་ཡེ་བཀོད།
སྤྱོད་པ་ཡེ་རྫོགས་ཡེ་བཀོད། དམ་ཚིག་ཡེ་བསྲུངས་ཡེ་བཀོད། ཚོགས་གཉིས་ཡེ་རྫོགས་ཡེ་
བཀོད། དེ་ལྟར་གཞི་ལམ་གྱི་དོན་རྟོགས་པས། འབྲས་བུའི་དོན་རིན་པོ་ཆེ་ལྟ་བུ་འབྱུང་སྟེ།
གང་ལ་གང་མོས་འབྱུང་བ། བྱུང་ཡང་འཛིན་པའི་སྐྱོན་གྱིས་མ་གོས་པ། མེ་ཏོག་པདྨ་ལྟ་
བུའོ། །
དེ་ཡང་གདུལ་བྱའི་དོན་ལ་རྣམ་པར་འགྲོ་དོན་གྱིས་གནོན་པ་སྟེ༔ ཐུགས་རྗེ་
དམིགས་པ་མེད་པར་རྣམ་པར་གནོན་པའོ། །དེ་ཡང་ངང་ངམ་ཤུགས་ལས་བྱུང་བས་གནོན་པ།
དེས་འགྲོ་དོན་མཛད་པས་གནོན་པའོ། །དེ་ལྟར་གདུལ་བྱའི་དོན་ལ་དེ་བཞིན་གཤེགས་པ་
དེའི་ཡོན་ཏན་ནི། ཕྱི་ནང་གི་དགྲ་ཀུན་རང་བཞིན་གྱིས་བཅོམ་པ། ཡང་དག་པའི་ཡོན་ཏན་
ནི་མི་འཇིགས་པ་ལ་སོགས་པ་ཀུན་སངས་རྒྱས་ཀྱི་ཡོན་ཏན་རང་བཞིན་གྱིས་རྫོགས་པ།
འཛིན་པའི་ཆོས་ཐམས་ཅད་སྤངས་པ། ཡེ་ཤེས་ཀྱི་སྟོབས་ཀུན་རྒྱས་པ། ཆེ་བའི་ཡོན་ཏན་
གདུལ་བྱ་ལ་ནོར་བུ་རིན་པོ་ཆེ་ལྟར་འབྱུང་བ། འབྱུང་ཡང་འཁོར་བའི་སྐྱོན་གྱིས་མ་གོས་པ་
པད་མ་ལྟ་བུའོ། །དེ་ལྟར་ན་ཀུན་གྱི་རབ་བམ། མཆོག་ཏུ་ཆོས་སྐུ་དེ་བཞུགས་པ་སྟེ། གདུལ་
བྱའི་ཡུལ་གང་ལ་གང་མོས་པའི་དོན་གྱི་རིགས་པ་དབང་མེད་པས་ན་ཀུན་གྱི་རྒྱལ་པོའོ། །
དེ་ལྟར་མ་འོངས་པའི་སངས་རྒྱས་ཀྱི་དོན་གཞི་ལམ་འབྲས་བུར་བཅས་པ། གཏན་ལ་ཕབ་
ནས།
217



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་གཞན་དག་ཀྱང་སྙིང་པོའི་དོན་
ལས་བྱུང་བར་བསྟན་པ་ནི། དུས་གསུམ་གྱི་སངས་རྒྱས་དེ་དག་ལ་སོགས་ཏེ། ཕྱོགས་
བཅུའི་འཇིག་རྟེན་གྱི་ཁམས་ཐམས་ཅད་ན་བཞུགས་པའི་དེ་བཞིན་གཤེགས་པ། ཕྱི་ནང་
གསང་བའི་དགྲ་བཅོམ་པ་གཟུང་འཛིན་གྱི་རྣམ་པ་ཡང་དག་པར་དག་པ། ཡོན་ཏན་དང་
སྟོབས་ལ་སོགས་ཏེ་སངས་རྒྱས་ཀྱི་ཆེ་བའི་ཡོན་ཐམས་ཅད་ཡོངས་སུ་རྫོགས་པའི་ས་
སངས་
རྒྱས། གྲངས་ཀྱི་ཚད་མེད་པ། ཇི་སྙེད་གཅིག་རང་བཞིན་གྱིས་བཞུགས་ཏེ། སྙིང་པོ་དོན་དེ་
འཚོ་ཞིང་། ལམ་དེ་ནས་གཤེགས་པའི་སངས་རྒྱས། གཟུང་འཛིན་གྱི་མཚན་མ་ཀུན་བཅོམ་
པ་ཐུགས་རྗེ་དམིགས་མེད་ཀྱི་དོན་དང་ལྡན་པ། འདས་པ་དང་མ་འོངས་པ་དང་ད་ལྟ་ལ
སོགས་པའི་སངས་རྒྱས་དེ་དག་ཀུན། བདག་དང་རིགས་དྲུག་ལ་སོགས་ཏེ་སྐུ་གཉིས་ཀྱི་
ཞིང་ཁམས་སུ་ཐུགས་རྗེ་དམིགས་པ་མེད་པར་རང་བཞིན་གྱིས་དགོངས་སུ་གསོལ་ལོ། །དེ་
ཡང་རིགས་དྲུག་གི་འཇིག་རྟེན་ལས། གང་ལ་གང་མོས་ལྷུར་བྱ་བ་ལ་སྣང་བ་དང་། ལོངས་
སྐུའི་ཞིང་ཁམས་ན། རང་གི་སྣང་བ་དག་ནས་སྣང་བ་དང་། ཆོས་སྐུའི་ཞིང་ཁམས་ན། གང་
ལ་གང་དམིགས་པ་མེད་པའོ། །ལྟུང་བཤགས་ཀྱི་འགྲེལ་པ་བླ་ན་མེད་པ་དོན་གྱི་བསྟོད་
འགྲེལ་གསལ་བའི་ཉི་མ་ཞེས་བྱ་བ། སློབ་དཔོན་ཤྲཱི་སིང་ཧས་བེ་རོ་ཙ་ནའི་དོན་དུ་མཛད་པ་
མདོ་ལས་སྔགས་སུ་བཀྲོལ་བ་རྫོགས་སོ། །སློབ་དཔོན་བཻ་རོ་ཙ་ནས་རྒྱལ་པོ་ལ་གནང་བའོ། །
རྒྱལ་པོས་གཏེར་དུ་སྦས་པའོ། །རྒྱ་རྒྱ་རྒྱ།། །།
༈ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
ཐུབ་པ་ལ་ཕྱག་དབང་པོ་རབ་འབྲིང་ཐ་མ་གསུམ་གྱི་སྒོ་ནས། དུས་གསུམ་གྱི་སངས་རྒྱས་
ལ་ཕྱག་འཚལ་བ་ནི། དམིགས་པའི་ཡུལ། བཙལ་བའི་ཐབས། དེའི་འབྲས་བུ། མ་བཙལ་
བའི་ཉེས་དམིགས་དང་བཞིའོ། །དེ་ལ་དམིགས་པའི་ཡུལ་ནི། དུས་གསུམ་གྱི་སངས་རྒྱས་
218ལ



ལྟུང་བཤགས་འགྲེལ་པ།
ཀྱི་ཞིང་སོ་སོར་དམིགས་པ་ནི་བཞི་བཞི་སྟེ། སྐུ་མདོག །ཕྱག་མཚན། བཞུགས་ཚུལ། ཆ་
བྱད་རྣམས་སོ། །སྐུ་མདོག་ནི། ད་ལྟར་བཞུགས་པའི་སངས་རྒྱས་རྣམས་ནི། རིགས་ལྔར་
འདུས་ཏེ། དེ་ཡང་མཐིང་ག་དང་། དཀར་པོ་དང་། སེར་པོ་དང་། དམར་པོ་དང་། ལྗང་གུ་
རྣམས་ཏེ། རིགས་རེ་རེ་ལ་ཡང་བཞི་བཞིས་བསྐོར་ནས་གནས་པའོ། །དེ་ལྟར་ཡང་སྐུ་
མདོག་ཀྱང་ལྔ་ལྔ་ཀུན་ལ་ཡོད་པའོ། །དེ་རྣམས་ཀྱི་ཕྱག་མཚན་ནི། མཉམ་བཞག་དང་།
ཆོས་འཆད་དང་། ས་གནོན་ལ་སོགས་པ་རྣམས་སོ། །བཞུགས་ཚུལ་ནི་སྐྱིལ་མོ་ཀྲུང་དུ་
བཞུགས་པའོ། །ཆ་བྱད་ནི་དགྲ་བཅོམ་པའི་ཆ་བྱད་དུ་བཞུགས་པའོ། །
དེ་རྣམས་ལ་བཙལ་བ་ནི་གསུམ་སྟེ། མོས་པའི་སྒོ་ནས་བཙལ་བ་དང་། ཏིང་ངེ་
འཛིན་གསལ་བའི་སྒོ་ནས་བཙལ་བ་དང་། རྟོགས་པ་གཉིས་མེད་ཀྱི་སྒོ་ནས་བཙལ་བའོ། །
ལ་མོས་པས་བཙལ་བ་ནི། རིགས་རེ་རེ་ལ་སྐུ་གསུང་ཐུགས་ཡོན་ཏན་འཕྲིན་ལས་ལྔ་ལྔ་
དང་ལྡན་པའི་རྟགས་སུ། སངས་རྒྱས་ལྔ་ལྔས་བསྐོར་ནས་གནས་པ་དེ་ཁྲུ་གང་ཡན་ཆོད་ན་
ཡོད་པར་བསམ་ལ་ཤེས་པ་གཞན་དུ་མ་ཡེངས་པར་བཙལ་བའོ། །
ཏིང་ངེ་འཛིན་གྱིས་བཙལ་བ་ནི། ཆིག་རྫོགས་དང་རིམ་གྱིས་སོ། །རིམ་གྱིས་བཙལ་
བ་ནི། སྔོན་ལ་དབུས་ནས་བཙལ་ཏེ། དབུས་ཀྱི་གཙོ་བོ་མཐིང་ག །ཤར་དཀར། ལྷོ་སེར།
ནུབ་དམར། བྱང་ལྗང་གུའོ། །དེ་རྣམས་རེ་རེ་གསལ་བར་བྱས་ཀྱིན་བཙལ་བའོ། །དེ་
བཞིན་དུ་ཤར་དཀར་པོ་ལ་རིགས་བཞིས་བསྐོར་བ་སྟེ། ལྷོ་སེར། ནུབ་དམར། བྱང་ལྗང་གུ་
ལ་རིགས་བཞིས་བསྐོར་བ་སྟེ། འོག་མ་ཀུན་ལ་ཡང་དེ་ལྟར་སྦྱར་རོ། །དེ་ལྟར་གསལ་བར་
བྱས་ཤིང་ཕྱག་བཙལ་བའོ། །
ཆིག་རྫོགས་ནི། དེ་རྣམས་དུས་གཅིག་ལ་གསལ་བར་བྱུང་ཙམ་ན་བཙལ་བའོ། །
དམིགས་པ་མེད་པར་བཙལ་བ་ནི་ལྟ་བའི་དོན་རྟོགས་པ་སྟེ། བཙལ་བའི་ཡུལ་མི་དམིགས་ལ།
219



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཚལ་བྱེད་ཀྱི་ཤེས་པ་མི་དམིགས་ལ། དྲན་བྱེད་ཀྱི་ཤེས་པ་མི་དམིགས་པའོ། །འབྲས་བུ་ནི་
རབ་ཀྱིས་ཆོས་སྐུ། འབྲིང་ལོངས་སྐུ། ཐ་མ་སྤྲུལ་སྐུའོ། །དེ་ཡང་དབང་པོ་ཐ་མ་ན་ཡར།
མོས་པའི་དོན་གསལ་བ་དང་། ཏིང་ངེ་འཛིན་གྱི་དོན་གསལ་བ་ལ་འཇུག་པ་དང་། དེ་ནས་
གཉིས་མེད་ཀྱི་དོན་ལའོ། །དེ་བཞིན་དུ་འདས་པའི་སངས་རྒྱས་ཀྱང་། རིགས་ལྔ་ཁོ་ན་ལ་
བཙལ་སྟེ། སྐུ་མདོག་ཕྱག་མཚན་བཞུགས་ཚུལ་ཀུན་སྔ་མ་ལྟར་སྦྱར་རོ། །བཙལ་ཐབས་ལ་
སོགས་པ་ཀུན་སྔ་མ་དང་འདྲའོ། །མ་འོངས་པའི་སངས་རྒྱས་ཀྱང་འདས་པ་དང་འདྲ་སྟེ།
ལྷག་པ་རིགས་ལྔ་བཞེངས་ལ་ཁད་པའི་ཚུལ་དུ་བཞུགས་པའོ། །
དེ་ཡང་དུས་གསུམ་གྱི་སངས་རྒྱས་ལ་ཕྱག་མ་བཙལ་བའི་ཉེས་དམིགས་ནི། ངན་
སོང་གསུམ་ལས་མི་ཐར་པའོ། །དེ་ལྟར་དེ་བཞིན་གཤེགས་པའི་མཚན་ནས་བརྗོད་ནས་
ཕྱག་ལན་གཅིག་བཙལ་བས་ཀྱང་ཡོན་ཏན་དཔག་ཏུ་མེད་དོ། །མ་མོས་པའམ་མ་གུས་པའི་
དོན་གྱིས་བཙལ་བ་ནི། སྡིག་པ་ཀུན་གྱི་མཆོག་ཏུ་གྱུར་པའོ། །གང་གི་དེ་རྣམས་ཀྱི་དོན་ཤེས་
ནས་ཕྱག་མི་འཚལ་བ་ནི་སླར་ཡང་སྡིག་པ་ཆེ་བར་འགྱུར་རོ། །དེ་ལྟར་དུས་ཀུན་ཏུ་བཙལ་
བར་བྱའོ། །ལྟུང་བཤགས་ཀྱི་ལྷའི་འགྲེལ་པ། ཁྱད་པར་གྱི་བཤགས་ལུགས། སློབ་དཔོན་
བཱིསིང་ཧས་བེ་རོ་ཙ་ནའི་དོན་དུ་མཛད་པ་རྫོགས་སོ།། །།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་ལོ། །སྐྱབས་སུ་འགྲོ་དང་ཕྱག་བཙལ་དང་། །
སྡིག་པའི་རྒྱུ་འབྲས་བཤགས་པ་དང་། །ཡི་རངས་སླར་ཡང་སྐྱབས་གནང་བ། །དེ་དག་ཀུན་
ནས་བསྟན་པར་བྱ། །དེ་ལ་སྒྲུབ་པ་པོ་བདག་གིས་སྐྱེ་བའི་ཚེ་འདི་ཉིད་དམ། སྐྱེ་བ་སྔ་
མའམ། སྐྱེ་བ་ཐ་མའི་དོན་རྒས་ཁར་མི་དགེ་བའི་ལས་བྱས་པའམ། ཡང་འཆི་ཁར་སྡིག་
པའི་བསམ་པ་དམ་བཅས་པས་སྨོན་ལམ་འདེབས་པ་དེ་ནི། ལྷག་པའི་སྡིག་པ་སྟེ། ཤིན་ཏུ་
ལ220



ལྟུང་བཤགས་འགྲེལ་པ།
ཡང་སྡིག་ཆེ་བ་ཡིན་ནོ། །
དེ་ཡང་སྔོན་བྲམ་ཟེ་གཅིག་ལ་བུ་གཅིག་ཡོད་པ་ལ། བུ་དེ་དགེ་སློང་བྱས་ནས་ཡོད་
པ་ལས། དུས་ནམ་ཞིག་ན་ནོར་རྫས་ཀྱི་བདག་པོར་གྱུར་ནས་ཡོད་པ་དང་། དགེ་སློང་དེའི་
ཚེའི་འདུ་ཤེས་པས་བསམ་པ་ངན་པ་སྐྱེས་ཏེ། ང་ཤི་ནས་མི་མ་ཡིན་དུ་སྐྱེ་ལ། ངའི་ནོར་འདི་
རྣམས་ལ་དབང་བྱེད་པ་གཅིག་ཏུ་ཤོག་གཅིག་བྱས་པ་ལ། དེ་ཉིད་དུ་མི་མ་ཡིན་བཀྲེན་
ཆགས་པའི་ཡི་དྭགས་སུ་བྱུང་ནས། ཟས་ཟ་བའི་དབང་ནི་མེད། བསྲུང་བས་ལྷག་པར་སྡུག་
བསྔལ་དང་བཅས་པས་བསྲུང་དགོས་པ་གཅིག་ཏུ་སྐྱེས་ཏེ། སྐྱེ་བ་བདུན་ཁྲི་ཡི་དྭགས་སུ་
གནས་སོ། །དེ་ནས་སྔར་གྱི་དགེ་བའི་སྟོབས་ཀྱིས་སྨད་འཚོང་མར་སྐྱེ་བ་གསུམ་དུ་སྐྱེས་ཏེ་
སྐྱེས་པའི་ཚོགས་གཅིག་ཆགས་པ་སྤྱོད་པ་གཅིག་དྲུང་ན་བསྡད་ཀྱང་མི་ཚིམ་པ་གཅིག་ཏུ་
སྐྱེས་སོ། །དེ་ནས་ལས་ཀྱི་རྣམ་པར་སྨིན་པས། ཁོལ་པོ་བཀྲེན་ཆགས་པ་གཅིག་གི་ལུས་སུ་
སྐྱེ་བ་གཉིས་བླངས་སོ། །དེ་ནས་སྡིག་པའི་ཚོགས་བྱང་ནས། དགེ་སློང་བཟང་སྐྱོང་བྱ་བར་
སྐྱེས་སོ། །
ཡང་ཁྱིམ་བདག་ཕྱུག་པོ་གཅིག་ལ་བུ་མེད་པ་ལས། ཚེ་སྟོད་ལ་དགེ་བའི་ལས་མང་
དུ་བྱས་ནས། ཚེ་སྨད་ལ་མི་རྣམས་ཀྱིས་འཚེ་བ་གཅིག་ཏུ་གནས་པ་དང་། ཁྱིམ་བདག་དེ་
ཡིས་བསམ་པ་ངའི་ནོར་འདི་རྣམས་གདན་མི་མ་ཡིན་གཅིག་གིས་དབང་བྱས་ན། རུང་སྙམ་
པ་དང་། དུས་དེ་ཉིད་དུ་མི་མ་ཡིན་གྱིས་དབང་བྱས་ནས། རང་ལ་བསག་པའི་དབང་ཡོད་
པ་ལ། སྦྱིན་གཏོང་གི་དབང་རྡུལ་ཙམ་གཅིག་ཀྱང་མེད་པ་ལས། དེར་ཡང་དུས་ནམ་ཞིག་
གི་བསམ་པ་ལ། འདི་ནས་མི་རྣམས་ཀྱིས་ཁྱེར་བ་རུང་བསམ་པ་དང་། མི་མ་ཡིན་དེ་ན་རེ་
ངའི་ནོར་ལ་ཁྱོད་ཀྱིས་དབང་བྱའམ་ཟེར་ནས། དུས་དེ་ཉིད་དུ་བསད་དོ། །དེ་ནས་མི་མ་
ཡིན་དེའི་དབང་དུ་ཁྱིམ་བདག་དེ་སོང་ནས། སྐྱེ་བ་གཅིག་ལ་བླངས་པར་སྐྱེས་སོ། །དེ་ནས་
ལ221ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྔར་གྱི་སྡིག་པའི་སྟོབས་ཟད་ནས་ཡང་ཁྱིམ་བདག་ཕྱུག་པོ་གཅིག་ཏུ་སྐྱེས་སོ། །
ཡང་བྲམ་ཟེ་སྤུན་གཉིས་ཡོད་པ་ལས། གཅིག་ཁྱིམ་བདག་ཕྱུག་པོ་གཅིག་ཏུ་གྱུར་ལ།
གཅིག་དབུལ་ཕོངས་པ་གཅིག་ཏུ་གནས་པ་ལས། ཁྱིམ་བདག་དེས་ནོར་རྫས་ཇི་ཙམ་བྱིན་ཡང་
ཞར་ལ་བརླག་གིན་འགྲོ་སྟེ། དེ་ནས་བུ་ལྟ་བུར་བྱས་པས་ཀྱང་། དེས་ཟས་ཀྱི་རོ་མཆོག་ཀྱང་
ཞར་ལ་ནས་ཐར་ལ་མི་སྣང་བར་འགྱུར་བ་དང་། དབུལ་པོ་དེའི་བསམ་པ་ལ། ང་ག་ན་ཚེ་
འདི་ཉིད་དུ་ཤི་ནས་ངའི་ཕུ་བོའི་རྫས་འདི་ཉིད་ལ་དབང་བྱེད་པ་གཅིག་ཏུ་བྱུང་ན་སྙམ་པའི་
བསམ་པ་བྱུང་བ་དང་། དུས་དེ་ཉིད་དུ་ཤི་ནས་ཁྱིམ་བདག་དེའི་ཁྱི་རུ་སྐྱེ་བ་ལྔ་བརྒྱར་སྐྱེས་
ཏེ། ཟས་སུ་ཁྱིམ་བདག་དེའི་དྲི་མ་དྲིལ་བའི་ཟན་ཆགས་པ་ལས་གཞན་བཟའ་བའི་དབང་
མེད་དོ། །
དེ་ལྟར་ན་སྐྱེ་བ་ཕྱི་མའི་སྡིག་པའི་བསམ་པ་སྔོན་དུ་བྱེད་པ་ནི། ལྷག་པའི་སྡིག་པ་སྟེ།
སྡིག་པ་གང་བས་ཀྱང་ཆེ་བའོ། །འཁོར་བ་གོང་མའི་གོང་མ་ལ། སྡིག་པའི་བསམ་པའི་ལས་
བྱས་པའོ། །དེ་ཡང་སྡིག་པའི་དོན་ནི་ཕྲ་རགས་དབྱེ་སྟེ། དེ་ཡང་ཉན་ཐོས་དང་རང་སངས་
རྒྱས་ལ་དངོས་པོ་རྩོལ་བས། སྡིག་པ་ཕྲ་རགས་ཀྱི་ཆ་ཆུང་ངོ་། །བྱང་ཆུབ་སེམས་དཔའ་
བསམ་པའི་དོན་ཕལ་ཆེའོ། །གསང་སྔགས་ནི་ལྷག་པར་ཡང་ཆ་ཆེའོ། །ཕྲ་བ་ནི་མི་དགེ་བ་
བཅུའི་ཕྱོགས་མེད་པའི་ཆ་ལ་གནས་པར་གྱུར་པ་མེད་པའི་ཡང་མ་བྱིན་པར་ལེན་པའི་སྒོ་ནས་
སྐབས་གཅིག་གི་ཆ་ལ་རྟོགས་པ་སྟེ། དེ་བཞིན་དུ་ངག་འཁྱལ་བྲེ་མོ་ཙམ་བྱས་པ་རྣམས་སོ། །
རགས་པ་ནི་རྩ་བ་བཞིའོ། །
དེ་ལྟར་རྩ་བ་ཡན་ལག་ཏུ་འགྲོ་བ་དང་། ཡན་ལག་རྩ་བར་འགྲོ་བའི་སྒོ་ནས་སྟོན་ཏེ།
དེ་ཡང་བྱང་ཆུབ་སེམས་དཔའ་རྣམས་ནི་རྩ་བ་བཞི་གཞན་དུ་བྱས་ནས་ཡན་ལག་ཏུ་འགྲོ་བ་
ཡང་། དགེ་སློང་གཅིག་གིས་སྨད་འཚོང་མ་གཅིག་ཚ་བའི་ནད་ཀྱིས་ཟིན་ཏེ། འཆི་བའི་དུས་
ལ222



ལྟུང་བཤགས་འགྲེལ་པ།
ལ་གཏུགས་ནས་སྐད་མི་ཕྱིན་ཟས་མི་ཆོམ་པར་འདུག་པ་མཐོང་ནས་དགེ་སློང་དེས་ཕྱོགས་
ཀུན་ཏུ་སྐྱབས་བཙལ་ཏེ། བརྔན་པ་ཆེན་པོ་བྱིན་པས་ཀྱང་མ་བརྙེད་ནས། ཆོས་གོས་མི་
མངོན་པ་གཅིག་ཏུ་སྦས་ནས། དེ་ཉིད་ཀྱི་དོན་དུ་དམིགས་ནས་ཆགས་པ་སྤྱད་པས། དེའི་ཚེ་
ཕྱི་མ་ལ་སྨད་འཚོང་མའི་ལུས་ལོ་བདུན་བླངས་ཏེ། དེ་ཡང་སྐྱེས་པ་གཞན་ལ་ཕན་ཐོགས་པ་
ཡིད་དུ་འོང་བ་གཅིག་ཏུ་སྐྱེས་ནས། དེ་ནས་དགྲ་བཅོམ་པའི་འབྲས་བུ་ཐོབ་བོ། །
ཡན་ལག་རྩ་བར་འགྲོ་བ་ནི། དགེ་སློང་མ་གཅིག་གིས་སྐད་ཅིག་མ་གཅིག་ལ་སྐྱེས་པ་
ཡིད་དུ་འོང་བ་གཅིག་སྐད་ཅིག་ཙམ་བསམ་པས། སྐྱེ་བ་ལྔ་བརྒྱར་སྨད་འཚོང་མ་བཞིན་མི་
སྡུག་པ་སྐྱེས་པར་རེག་དུ་མི་འདོད་པ་གཅིག་གི་ལུས་སུ་སྐྱེས་ནས། སྡུག་བསྔལ་གྱི་ཚད་ནི་
ཉ་བྱེ་ཚན་ལ་བསྒྱུར་བས་ལུས་གདུངས་པ་ཙམ་མོ། །སྲོག་གཅོད་པ་ཙམ་ནི་དགེ་སློང་
གཅིག་གིས་ཚོང་དུས་གཅིག་ཏུ་ཕྱིན་པ་དང་། ཁྱིམ་བདག་གཅིག་གིས་ཚོང་པ་ལྔ་བརྒྱའི་ནོར་
ལ་བལྟས་ནས། དེ་རྣམས་གཟོད་པར་གཟིགས་ཏེ། སྙིང་རྗེ་སྐྱེས་པ་དང་། ཚེ་ཕྱི་མ་ལ་ཡང་
ནོར་ལ་བལྟས་པས། ཡི་དྭགས་སུ་སྔོན་ལ་སྐྱེ། དེ་ནས་སྲོག་བཅད་པས། དམྱལ་བར་སྐྱེ་
བར་གཟིགས་ནས། དེ་ཉིད་ཀྱི་དུས་སུ་དགེ་སློང་གིས་ཁྱིམ་བདག་བསད་པ་དང་། སྲོག་གི་
ལན་ཆགས་ནི་སྐད་ཅིག་ཙམ་འགྲོངས་ཁར་སྡུག་བསྔལ་ཆེར་སྐྱེས་ཏེ། རྣམ་པར་སྨིན་པ་ནི་
མ་བྱུང་ངོ༌། །དེ་ཡང་རིགས་པ་ཕྲ་བར་གྱུར་པའོ། །
ཕྲ་བ་རགས་པར་གྱུར་པ་ནི། དགེ་བསྙེན་གཅིག་གིས་རང་གི་ལུས་ལ་སེམས་ཅན་ཟ་
བ་ལ། གསོད་རྒྱུ་གཅིག་འདུག་སྙམ་པའི་ཤེས་པ་སྐད་ཅིག་མ་གཅིག་བྱུང་བ་ལ། དེའི་ལས་
ཀྱི་རྣམ་པར་སྨིན་པ་ནི་སྐམ་ལ་གནས་པའི་ཉི་ཚེ་བའི་དམྱལ་བ་ཡི་དྭགས་པས་སྡུག་བསྔལ་
ཆེ་བ་གཅིག་ཏུ་སྐལ་པ་དགུར་སྐྱེས་སོ། །
ཡང་བརྫུན་ཡན་ལག་ཏུ་སོང་བ་ནི། དགེ་སློང་མ་གཅིག་གིས། ནགས་དགོན་པ་
ལ223ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅིངསག་ནས་ཕར་ལ་ཕྱིན་པས། དེདེཇསསལཀངསཀལཇསདརམཀམཡཀལཇས་
ལཀསདཇསདེ་ནས་རྔོན་པ་རྒན་པོ་གཅིག་ན་རེ། རི་དྭགས་ཤྭ་བ་ཁྱི་ཡིས་དེད་པ་མཐོང་
ངམ་ཟེར་བ་ལ། དགེ་སློང་མ་དེས་ཤྭ་བ་ཤར་དུ་སོང་ན་ནུབ་ཏུ་སོང་ཞེས་བསྒྲགས་པས།
བརྫུན་དེའི་རྣམ་སྨིན་གྱིས་ཚེ་ཕྱི་མ་ལ་དིག་པ་གཅིག་ཏུ་ཟླ་བ་བདུན་སྐྱེས་སོ། །དེ་ནས་དགྲ་
བཅོམ་པའི་འབྲས་བུ་ཐོབ་བོ། །
ཡང་དགེ་སློང་མ་གཅིག་ལ། ཁྱོད་ཀྱི་བུ་ནི་མི་གཅིག་གིས་སྡིག་གྱིན་འདུག་ཙམ་བྱས་
པ་ལ། དེའི་ལས་ཀྱི་འབྲས་བུ་སྐྱེ་བ་ཕྱི་མ་ལ་དགེ་སློང་མ་དེའི་ལུས་ཐོབ་ནས། མི་གཞན་གྱི་
དུས་ཐམས་ཅད་དུ་སྡིག་པ་ཅན་གཅིག་ཏུ་སྐྱེས་སོ། །དེའི་སྡུག་བསྔལ་གྱི་ཚད་ནི་འཇིགས་པ་
ཆེན་པོའི་གནས་སུ་ཕྱིན་པ་ཙམ་མོ། །ཡང་དགེ་སློང་གཅིག་གིས་མི་གཅིག་ལ་རྟ་གཅིག་ཡོད་
པ་ལ། རྟ་དེའི་རིགས་དེ་ལ་ཡུལ་དེ་ན་དབུལ་པོ་གཟའ་མི་གཅིག་ལ། རྟ་བདག་དེ་རྒྱུག་ཅིང་
དབུལ་པོ་དེ་རྣམས་ཀྱི་འཚོ་བ་མི་འབྱོངས་ཀུན་སྡིག་པ་ཆེ་བར་འགྱུར། རྟ་བདག་ཉིད་ཀྱང་
སྲོག་གི་བར་ཆད་དུ་འགྲོ་བར་གཟིགས་ནས་དགེ་སློང་གིས་རྟ་དེ་བརྐུས་པས་དབུལ་པོ་དེ་
རྣམས་བདེ་བར་གྱུར་ཏོ། །དགེ་སློང་དེ་སྐྱེ་བ་ཕྱི་མ་ལ་ནོར་དང་ལྷན་ཅིག་མི་གནས་པར་
བྲལ་ཏེ། མཐར་བདེ་བའི་ས་ལ་གནས་པར་གྱུར་ཏོ། །
ཡང་དགེ་སློང་མ་གཅིག་གིས་མི་གཅིག་ལ་ཁྲུས་བུམ་གཅིག་ཡོད་པ་ལ། དེ་ལོགས་
པའི་བསམ་པས་སྐད་ཅིག་ཙམ་བརྐུས་པས། བསྐལ་པ་ཆེན་པོ་གཅིག་དུ་ཡི་དྭགས་ཀྱི་ལུས་སུ་
སྐྱེས་སོ། །དེ་བཞིན་ཕྲ་བ་རིགས་པར་གྱུར་པ་ནི་བསམ་པ་ལས་འདུས་སོ། །
གསང་སྔགས་ཀྱི་ཕྲ་རགས་ནི། དེ་བས་ཀྱང་ལྷག་པར་ཆེ་སྟེ། ལྷག་པར་ཡང་སྲོག་གི་
ཉེས་དམིགས་ཀྱི་ཚད་མ་ཤེས་ན་ཆེའོ། །སྲོག་བཅད་ཀྱང་དོན་དུ་འགྱུར་བའི་ཚད་ནི། གཞན་
སུན་འབྱིན་ནུས་པ། གནས་སྤོར་ནུས་པ། རང་ལ་སྐྱོན་གྱིས་མི་གོས་པའོ། །དེ་ཡང་གཞན་
ལ224



ལྟུང་བཤགས་འགྲེལ་པ།
སུན་འབྱིན་པ་ནི། སེམས་ཅན་བསད་པ་སློང་ནུས་པའི་དུས་སོ། །གནས་སྤོར་ཤེས་པ་ནི། དགེ་
སློང་གཅིག་གིས་ཁྱི་ཤིན་ཏུ་མ་བསྐྲུན་པ་མི་ཐམས་ཅད་ལ་འཚེ་བ། རྣ་བས་ཐོས་པ་ཙམ་གྱིས་
སྐྲག་ནུས་པ་གཅིག་ཡོད་པ་ལ༑ དེ་གཞན་དོན་ལ་དམིགས་ནས་བསྒྲལ་ཏེ་ལྷའི་གནས་སུ་
བསྒྲལ་བའི་དུས་སུ་ཀུན་གྱིས་ཐོས་པར་སྒྲ་དང་བཅས་ནས་སོང་ངོ་། །རང་ལ་སྐྱོན་གྱིས་མི་
གོས་པ་ནི་ཚད་ལྔ་དང་ལྡན་ཏེ། ལྷ་མཐོང་ཡེ་ཤེས་དངོས་སུ་འཆར། རིག་པ་ཕྲ་རགས་ཡོད་
པ། མངོན་ཤེས་དུ་མ་ཐར་བ། བསྒྲལ་བའི་ཞིང་ཤེས་པ། བསྒྲལ་བའི་ཞིང་སངས་རྒྱས་ཀྱི་
བསྟན་པ་ལ་གནོད་པ་སྟེ། བསྒྲལ་བས་ཀུན་གྱི་ཚོགས་སུ་འགྱུར་བའོ། །དེ་རྣམས་ཚད་དང་
མ་ལྡན་པར་བསྒྲལ་བའི་གནོད་པ་ནི་ཚིག་ཏུ་ཡང་བརྗོད་དུ་མི་རུང་ངོ་། །དེ་ལྟར་ཚད་དང་མ་
ལྡན་པར་སངས་རྒྱས་ཀྱི་བསྟན་པ་ལ་གནོད་པའི་མི་དགེ་བ་མཐོང་ན་ནི། ཟས་ནོར་གྱིས་
བྲིད་ལ་འཁོར་དུ་འདུས་པ་དང་མ་ནོར་བའི་ཆོས་ལ་གཟུང་བའོ། །དེ་ལྟར་བྲིད་དུ་མ་འདོད་
ན་བདུད་རུ་ཏྲ་མིའི་ཆ་བྱད་ཅན་དེ་སྡིག་པའི་ཁ་བསོགས་པ་ཡིན་པས་སྙིང་རྗེའི་ཡུལ་དུ་
བཟུང་ལ་ཡིད་སྐད་ཅིག་ཙམ་ཡང་མི་འཁྲུག་པར་བྱའོ། །གལ་ཏེ་འཁྲུགས་པར་གྱུར་ན་ནི།
དེ་ཉིད་ཀྱིས་བདུད་ཀྱི་བར་ཆོད་བྱེད་པའི་ཉེན་ཡོད་དོ། །དེ་ནི་གལ་ཏེ་བདུད་ཀྱི་ཆ་བྱད་ཀྱི་
ཏིང་ངེ་འཛིན་དྲོད་ལྟ་བ་ཡིན་སྲིད་པས། རང་གི་བསམ་བགཏན་ལ་ནན་ཏན་བྱའོ། །དེ་ལྟར་
ན་ཕྲ་བའི་འདུད་བྱ་བ་དེ་སྐད་ཅིག་ཙམ་མོ། །ཉིན་གཅིག་ཙམ་ལ་སོགས་ཏེ༑ དུས་རིང་ཐུང་
གིས་འབྱུང་སྲིད་པས་ན། དུས་ཀུན་ཏུ་བལྟའོ། །
དེ་ལྟར་ན་མ་བྱིན་པར་ལེན་པ་ཡང་ནི། ཚོགས་སུ་འགྱུར་བ་ལ་བླངས་ཀྱི། དེ་མིན་པ་
ལ་སྐད་ཅིག་ཙམ་གྱི་སེམས་ཀྱང་བྱར་མི་རུང་ན་དངོས་སུ་སྤྱོད་པ་གོང་དུ་སྨོས་སོ། །དེ་ཡང་
ཚོགས་སུ་འགྱུར་བ་ནི་ཚད་གསུམ་དང་ལྡན་པ་སྟེ། ནོར་རྫས་ཀྱི་བདག་པོ་སེར་སྣས་
བཅིངས་པ། རང་དོན་དུ་ཡང་མ་ཡིན་པ། གཞན་གྱི་དོན་དུ་དགོངས་པའོ། །དེས་ན་ཡོ་བྱད་
ལ225



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ཚོགས་སུ་འགྱུར་བའོ། །
དེ་ཡང་དགེ་སློང་སྔགས་དང་ལྡན་པ་གཅིག་གིས། ཁྱིམ་བདག་སེར་སྣ་ཅན་གཅིག་གི་
ནོར་རྫས། ཁྱིམ་བདག་འཚོ་བ་ཙམ་གཅིག་བཞག་ནས། དེ་མི་ན་བརྐུས་ནས་ཚོགས་སུ་ཕུལ་
བས། གཉིས་ཀ་བདེ་བའི་དོན་ལ་བཀོད་དོ། །དེ་རྣམས་དང་མ་ལྡན་པ་ནི་ཡང་དགེ་སློང་
གཅིག་གིས་ཁྱིམ་བདག་ཕྱུག་ལ་སེར་སྣ་ཆེ་བ་གཅིག་ཡོད་པ་ལ། འདོད་པའི་སེམས་ཀྱིས་
བརྐུས་ཏེ་རང་གི་ཚོགས་བྱས་པས་ཡི་དྭགས་ཀྱི་གནས་སུ་བསྐལ་པ་གཉིས་གནས་པར་གྱུར་
ན། གཞན་མ་བྱིན་པར་ལེན་པ་རྣམས་ལྟ་ཅི་སྨོས་སོ། །
འདོད་སྒོ་ལ་ཉེས་པ་འོང་བ་དང་མི་འོང་བ་གཉིས་ཡོད་དེ། ཡོང་བ་ནི་རང་གི་དབང་
དུ་མ་འདུས་ལ་གཞན་གྱི་དབང་དུ་སོང་བ་ལ་ཆགས་པ་སྤྱད་པ་ནི། ལྷག་པའི་ཉེས་པ་འོང་
བའོ། །དེ་ལྟར་ན་གཞན་གྱི་དབང་དུ་སོང་བ་ལ། ཚ་བའི་ནད་ཀྱིས་འཆི་བ་ལྟ་བུ་ཡིན། རང་
ལ་ཆགས་པའི་སེམས་མེད་པར་གཞན་དོན་དུ་བྱས་པས་ཉེས་པ་མི་འོང་བའོ། །དགེ་སློང་མ་
ལྟ་བུ་ལ་དོན་དུ་མི་འགྱུར་བར། ལོག་པའི་སེམས་ཀྱིས་སྤྱད་ན་དམྱལ་བར་སྐྱེའོ། །དེ་ཡང་
དོན་དུ་འགྲོ་མི་འགྲོ་སྐབས་དང་སྦྱར་རོ། །དེ་ཡང་དེ་རྣམས་ཀྱི་དོན་ཤེས་པའི་མི་གཅིག་གིས།
ཁྱིམ་བདག་གཅིག་གི་བུད་མེད་གཅིག་ལ་ཁྱིམ་བདག་ལ་སྨོད་པའི་ཚིག་དང་བཅས་པས་
སྨོད་ཅིང་། རང་ལ་བསྟོད་ཅིང་བུད་མེད་དེ་བྲིད་ཅིང་འདོད་པའི་ཆགས་པ་སྤྱད་པས་བསྐལ་
པ་ཆེན་པོ་གཅིག་ཏུ་སྐྱེ་བ་ཡང་ནས་ཡང་དུ་ཡན་ལག་པ་གཅིག་ཏུ་འདུས་པའི་འགོང་པོ་
གཅིག་ཏུ་སྐྱེས་སོ། །དེ་ནས་ཁྱིམ་བདག་གི་སེམས་དཀྲུགས་པ་དང་། འདོད་ལོག་གཉིས་
ཀྱིས་དམྱལ་བར་བསྐལ་པ་གཅིག་སྐྱེ་བར་འགྱུར་རོ། །གཞན་
ཡང་བདག་པོས་མ་ཚོར་ཀྱང་ཡི་དྭགས་མངལ་གྱི་གྲོང་ན་གནས་པར་སྐྱེའོ། །བདག་པོས་མ་
བསྲུངས་ཀྱང་། ལོག་པའི་ཆགས་པ་སྤྱད་པར་གྱུར་ཅིང་། བདག་གཞན་གྱི་དོན་དུ་མི་འགྱུར་
ལ226ལ



ལྟུང་བཤགས་འགྲེལ་པ།
བ་ནི། མངལ་གནས་ཀྱི་སྲོག་ཆགས་སུ་སྐྱེའོ། །དོན་དུ་འགྱུར་ན་ནི་གཅིག་གི་དོན་དུ་འགྱུར་
ཀྱང་སྡིག་པ་མི་འབྱུང་ངོ་། །རང་གིས་བཟུང་ན་ནི་ཉེས་པ་མི་འོང་སྟེ། ཕན་སེམས་ཀྱིས་སྤྱད་
ན་ནི་ལྷག་པར་ཡང་དོན་དུ་འགྱུར་རོ། །དེ་བཞིན་དུ་གསང་སྔགས་ཀྱི་དོན་ལ་ཡང་མེད་པའི་
ཐབས་མེད་པ་ཡོད་དོ། །
བརྫུན་གྱི་དོན་ནི། སངས་རྒྱས་ཀྱི་བསྟན་པ་ལ་གནོད་པའམ། སློབ་དཔོན་དང་
མཆེད་ལྕམ་དྲལ་ལ་སོགས་པའམ། སེམས་ཅན་ལ་གནོད་པ་ལ་སོགས་པའི་རྫུན་ནི་ལྷག་
པར་ཡང་ཉེས་པ་ཆེ་ལ། དེ་རྣམས་ཀྱི་དོན་དུ་འགྱུར་བ་ཡང་ཡོད་དོ། །ཞིབ་ཏུ་འོག་ནས་ཀྱང་
འབྱུང་ངོ༌། །
དེ་ལྟར་ན་དགེ་སྡིག་ཕྲ་རགས་ཀྱི་ཉེས་པ་ནི། ཤིན་ཏུ་ཡང་གལ་ཆེའོ། །དེ་ཡང་ལུང་
ལས། མི་དགེ་བཅུ་ལ་སོགས་པ་རྣམས། །དེའི་ཕྲ་རགས་མི་ཤེས་ན། །ཆོས་ལ་བརྟེན་ནས་
ངན་སོང་འགྲོ་བར་ཉེས་ཅེས་སོ། །ཡང་ལུང་ལས་བྱང་ཆུབ་སེམས་དཔའི་ཉེས་པ་ནི།
གཞན་གྱི་དོན་ལ་དམིགས་བཅས་ཀྱང་། །ལས་ཀྱི་རྣམ་སྨིན་སྐད་ཅིག་སྨིན། །གསང་
སྔགས་དོན་གྱི་ལས་རྣམས་ལ། །དོན་དང་ལྡན་པར་འགྱུར་བ་ནི། །གཉིས་ཀ་འབྱུང་བར་མི་
འགྱུར་ཏེ། །དོན་དང་མི་ལྡན་ལྷག་པའི་སྡིག་ཅེས་སོ། །
བགྱིད་དུ་རྩལ་བ་ནི། སྦྱོར་བའི་ཡན་ལག་གསུམ་ཚང་ན། བགྱིད་པ་དང་མཉམ་མོ། དེ་
ཡང་མི་བྱེད་ཉེས་པ་གཅིག་ལ་གང་ནས་ཀྱང་བྱེད་བཅུག་པ་དང་། དེ་རང་གི་གྲོགས་བྱས་པ་
དང་། ཕྱིས་དེ་ཉིད་ཀྱི་ལས་ལ་འཇུག་པའོ། །དེ་རྣམས་དང་ལྡན་ན་རང་གིས་བྱས་པ་བས་ཀྱང་
སྡིག་ཆེ་བའོ། །དེ་རྣམས་དང་མ་ལྡན་ན་ཆེ་ཆུང་གི་ངེས་པའི་ཆ་འོང་ངོ་། །ཡིད་རང་བ་ནི།
སྦྱོར་བའི་དོན་བཞི་དང་ལྡན་པ་སྟེ། དེ་ཡང་མི་དགེ་བའི་ལས་གང་ན་གང་གཅིག་ལ། ལུས་
ངག་ཡིད་གསུམ་གྱི་སྒོ་ནས་ཤིན་ཏུ་ཡི་རང་པར་བྱེད་ཅིང་། མི་གཞན་ལ་ཡང་དེ་སྙན་པས་བྱས་
227



ཐར་ལམ་གསལ་སྒྲོན་ལས།་ རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས། ཀུན་ཏུ་འགྲོགས་པ། ཕྱིས་ཀྱང་ཡང་ལ་ཡང་དུ་བསམ་པའི་དོན་ལ་གནས་པ། དུས་དེ་
ཉིད་ལ་སྟོད་ཅིང་ཡིད་རང་དང་བཅས་ནས་ཡིད་སྨོན་འབུལ་བའོ། །དེ་རྣམས་དང་ལྡན་པ་ནི་
དངོས་སུ་བྱས་པ་བས་ཀྱང་སྡིག་ཆེའོ། །
དེ་ཡང་སྔོན་རྒྱལ་བུ་གཅིག་གིས། བློན་པོ་གཅིག་གིས་གཅིག་གསོད་པའི་ལས་བྱེད་
དུ་བཅུག་པ་དང་། གོང་གི་སྦྱོར་བའི་དོན་གསུམ་པོ་དང་ལྡན་པས། བློན་པོ་དེ་བསྐལ་པ་
གཅིག་ཏུ་དམྱལ་བར་གནས་སོ། །རྒྱལ་པོའི་བཙུན་མོ་དེ་ནི་ཡིད་རང་བའི་དོན་བཞི་དང་
ལྡན་པས། བསྐལ་པ་ཆེན་པོ་གསུམ་དུ་དམྱལ་བར་གནས་སོ། །དེ་ལྟར་ན་ཡིད་རང་བའི་
སྡིག་པ་ནི་གསུམ་ཀ་གཅིག་ཏུ་བསྡུས་པའི་དོན་ནོ། །དེ་མིན་རྣམས་ནི་ཡན་ལག་ཕྲ་བའི་
དོན་དུ་གནས་པའོ། །
མཆོད་པ་རྣམས་ལ་རྟེན་དུ་གྱུར་པ་རྣམས་ལ་ནི་བཞི་སྟེ། གྲགས་པ་ཐོབ་པའི་རྫས་
དང༌། གྲགས་པ་ཐོབ་པ་དང་། ཤིན་ཏུ་ཡང་ཐོབ་པ་དང་། རང་བཞིན་གྱི་མཆོད་རྟེན་ནོ། །དེ་
ཡང་གྲགས་པ་མ་ཐོབ་པའི་མཆོད་པའི་རྟེན་ནི། གནས་སུ་གྱུར་པ་ནི་ཉེས་པ་ལས་མི་འོང་བས།
ཡན་ལག་གི་ལྟུང་བར་བསྡུའོ། །གྲགས་པ་ཐོབ་པ་ནི་ལྷ་ཁང་ངམ་མཆོད་རྟེན་ནམ་དབྱེན་ཙ་
རྙིང་པ་ལ་སོགས་པ་གང་ཡང་རུང་བ་གཅིག་ཡུལ་གཅིག་ཙམ་དུ་གྲགས་པ་སྟེ། དེ་ནི་ཡན་
ལག་གི་རྩ་བར་བསྡུའོ། །ཡང་རྒྱལ་ཁམས་ཀུན་ཏུ་གྲགས་པ་ནི་དཀོན་མཆོག་གི་ཕྱོགས་
གང་ཡང་རུང་སྟེ། རྩ་བའི་ལྟུང་བར་བསྡུའོ། །རང་བཞིན་གྱི་མཆོད་པའི་རྟེན་ནི། སྙིང་པོའི་
དོན་ལ་རྟོགས་པ་ཁྱད་པར་ཅན་སྐྱེས་པའི། འདི་མིན་བྱས་ནས་ལོག་པར་བསྒྲགས་པ་དེ། ལྷག་
པར་ཡང་སྡིག་ཆེའོ། །དེ་རྣམས་ཀྱི་ལྟུང་བ་འབྱུང་བ་ནི། གང་གི་ལྟུང་བ་འབྱུང་བའི་གྲགས་པའི་
ཚོད་དང་སྦྱར་བ་རེ་བཤགས་པ་བྱའོ། །གསལ་བ་དང་ཡིད་རང་བ་ནི་གོང་ལྟར་རོ། །
དགེ་འདུན་གྱི་དཀོར་ནི་གང་ཟག་གི་ནོར་ལ་སོགས་པ་ལ་འབགས་པ་སྟེ། དེ་ཡང་
228ལ



ལྟུང་བཤགས་འགྲེལ་པ།
ཕལ་པའི་མི་བདུན་གྱི་སེམས་དཀྲུགས་པ་བས་སྡིག་ཆེ་སྟེ། དེ་ཡང་ཡན་ལག་རགས་པ་དེ་རུ་
བསྡུའོ། །ཕྱོགས་བཅུའི་དགེ་འདུན་ནི། ཀུན་ཏུ་གྲགས་པ་ཐོབ་པའི་གནས་ཡིན་ཏེ། དེ་ལ་ནི་
ཀར་ཤ་པ་ཎི་བཞི་ཆ་གཅིག་ཙམ་བརྐུས་ཀྱང་རྩ་བའི་ལྟུང་བ་ཡིན་ཏེ། ལྷག་པར་ཡང་སྡིག་པ་
ཆེའོ། །དེ་གཉིས་བཤགས་ཐབས་ནི། གང་ཟག་གཅིག་ཐུགས་དཀྲུགས་པ་ལ་ནི་ཉེས་པ་ཆེ་
ཆུང་དང་སྦྱར་ལ། ཆུང་ན་དགེ་སློང་བདུན་ལ་ཆོས་སྟོན་དྲངས་པས་ཆོག་གོ། ཆེ་ན་བདུན་ལ་
ལན་བདུན་དུ་མཉེས་པའི་ལས་བྱའོ། །ཕྱོགས་བཅུའི་དགེ་འདུན་ལ་ནི་ཉེས་པ་དང་སྦྱར་ཏེ།
དགེ་འདུན་བདུན་གྲའི་གནས་གཟུགས་སོ། །དེ་མིན་ན་ཉེས་པ་དང་སྦྱར་བའི་དགེ་བའི་
ལས་བྱའོ། །འཚམས་མེད་པའི་ལྟུང་བ་ནི་རྩ་བའི་ལྟུང་བ་སྟེ། དེ་བཤགས་པའི་ཐབས་ལ་
གཉིས་ཏེ། རང་ལ་རྟོགས་པ་ཁྱད་པར་ཅན་སྐྱེས་ན་ནི་ཉེས་པ་སྐད་ཅིག་ཙམ་ལས་མི་འབྱུང་
བར་བདེ་བའི་དོན་ལ་གནས་པའོ། །འབྱུང་བའི་དུས་ནི་བར་དོ་ཡིན་པས་དེ་ལ་ལྷག་པར་
ཡང་རྟོགས་པའི་དོན་ལ་གནས་པར་བྱའོ། །རྟོགས་པ་ནི་རང་རེའི་དོན་དང་སྦྱར་ཏེ། བརྩོན་
འགྲུས་ཀྱིས་ཡང་དང་ཡང་དུ་གཉིས་མེད་ནི། དོན་ལ་རྩོལ་བ་ཆེར་བྱས་པ་ནི། མི་ཚེ་གསུམ་
ཚུན་ཆོད་ཀྱིས་འབྱོངས་སོ། །ཚིག་ཙམ་ལ་གནས་ནས་བྱས་ན་ནི། སླར་སྡིག་པའི་གྲོགས་སུ་
འགྲོའོ། །རྒྱུ་བསོད་ནམས་ཀྱི་ངོས་ནས་བཤགས་པ་ནི། ཕ་བསད་པས་ནི་སྲོག་ཆགས་དུ་
མའི་སྲོག་བསྐྱབ་པ་དང་། འགྱོད་པ་དང་བཅས་པས་དགེ་སློང་བདུན་གྲའི་རྟེན་བྱའོ། །མ་
བསད་པ་ལ་ན། གོང་མའི་སྟེང་དུ་བཀའ་དྲི་མ་མེད་པ་བྲི་བའམ་ཀླག་པར་བྱའོ། །དགེ་སློང་
མ་སུན་ཕྱུང་པ་ལ་ནི་ཕ་དང་འདྲའོ། །དེ་བཞིན་གཤེགས་པའི་སྐུ་ལ་ངན་སེམས་ཕྱུང་པ་ནི་
ཡན་ལག་བདུན་དང་འདྲ་སྟེ། དཔེར་ན་མཆོད་རྟེན་ལྟ་བུ་གཅིག་ལ་ཕྲག་དོག་དབང་གིས་
སྨད་པས། བདག་པོ་འགྱོད་པ་དང་བཅས་པས། དེ་ལ་གྲགས་པས་ཕོག་པས་ཕྱིས་ཉ་ར་མི་
བྱེད་པར་གྱུར་པ་སྟེ། དེ་རྣམས་དང་ལྡན་ན་རྩ་བའི་ལྟུང་བ་སྟེ། དེ་མིན་པ་ནི་ཡན་ལག་ཏུ་
ལ229ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྲོའོ། །དེ་ཡང་རབ་གནས་མ་བྱས་པ་ལ་ནི། ལེགས་པར་འདོད་པའི་སྒོ་ནས་སྐྱོན་བརྗོད་
ཀྱང་ལྟུང་བ་མི་འབྱུང་ངོ་། །
བཤགས་ཐབས་ནི་གོང་དང་འདྲའོ། །དགེ་འདུན་མཐུན་པའི་གནས་བཤིག་པ་ནི།
སྡིག་པ་གང་བས་ཀྱང་ཆེ་སྟེ། བཤེགས་ཐབས་ནི་དགེ་འདུན་གྱི་གནས་སུ་བདུན་འགྱུར་དུ་
གཟུགས་སོ། །དེ་རྣམས་ཀྱི་ངེས་པའི་འབྲས་བུ་ནི་དམྱལ་བ་ལས་གཞན་མ་ཡིན་ནོ། །
གཞན་དོན་དུ་དམིགས་པས་ཉེས་པར་སོང་བ་ནི་ཉེས་པ་ཆུང་སྟེ། བཤགས་པས་ཚེ་འདི་ཉིད་
ལ་འདག་གོ། རང་ཡིད་འཁྲུགས་ནས་བྱས་པ་རྣམས་ནི་བཤགས་ཀྱང་སྐལ་པ་བདུན་ལས་
མི་འདག་གོ། །
དེ་ལ་མི་དགེ་བཅུ་ནི། ལུས་ལ་གསུམ། ངག་ལ་བཞི། ཡིད་ལ་གསུམ་མོ། །ལུས་ཀྱི་
གསུམ་ནི། མ་བྱིན་པར་ལེན་པ། སྲོག་གཅོད་པ། མི་ཚངས་པར་སྤྱོད་པ། ངག་གི་ནི་རྫུན།
ཕྲ་མ། ཚིག་རྩུབ། ངག་འཁྱལ་ལོ། །ཡིད་ཀྱི་བརྣབ་སེམས་གནོད་སེམས། ལོག་ལྟའོ། །དེ་
རྣམས་རེ་རེ་ལ་གསུམ་དུ་དབྱེ་བའོ། །དེའི་ལས་དང་། འབྲས་བུ་དང་། དེ་ལས་བཟློག་པའོ། །
སྲོག་གཅོད་པ་གསུམ་སྟེ། འདོད་ཆགས་དང་། ཞེ་སྡང་དང་། གཏི་མུག་གསུམ་གྱི་སྒོ་ནས་.
གཅོད་པའོ། །
མ་བྱིན་པར་ལེན་པ་ལ་གསུམ་སྟེ། འཕྲོག་པ་དང་། རྐུ་བ་དང་། འཇབ་བུ་གསུམ་མོ། །
འདོད་ལོག་ལ་གསུམ་ནི། ཆོས་ཀྱིས་བསྲུངས་པ་དང་། རྒྱལ་པོས་དང་
། ཕ་མས་བསྲུངས་
པ་དང་གསུམ་སྟེ། དེ་རྣམས་ལ་འབྲས་བུ་ནི་གཉིས་འབྱུང་སྟེ། ལས་ཀྱི་རྣམ་པར་སྨིན་པའི་
འབྲས་བུ་ནི་འོག་ནས་འབྱུང་རྒྱུ་མཐུན་པའི་འབྲས་བུ་ལ་གཉིས་ཏེ། བྱེད་པ་རྒྱུ་མཐུན་དང་།
མྱོང་བ་རྒྱུ་མཐུན་ནོ། བྱེད་པ་ནི་ཚེ་རབས་སྔ་མ་ལ་སྲོག་བཅད་པས། འདི་ཉིད་ལས་ཡང་
སྲོག་གཅོད་པ་དང་། སྲོག་གཅོད་པ་ལ་དགའ་བའོ། །དེ་བཞིན་དུ་འདོད་ལོག་དང་། མ་ ༦.
ལ230ལ



ལྟུང་བཤགས་འགྲེལ་པ།
བྱིན་པར་ལེན་པ་ལ་སྦྱར་རོ། །མྱོང་བའི་འབྲས་བུ་ནི། སྲོག་བཅད་པས་ཚེ་ཐུང་བ་དང་ནད་
མང་བའོ། །མ་བྱིན་པར་བླངས་པས་ལོངས་སྤྱོད་མི་བརྟན་ཞིང་། ཆུད་འཇའ་བར་འགྱུར་
བའོ། །འདོད་ལོག་སྤྱད་པས་ཡིད་དུ་འོང་བའི་ཆུང་མ་དང་བྲལ་ཞིང་། མ་བྲལ་ཀྱང་གཞན་
གྱིས་སྤྱོད་པར་འགྱུར་བའོ། །དེ་སྤང་བའི་ཐབས་ནི། སྲོག་མི་གཅོད་ཅིང་སྲོག་བསྐྱབ་པ་
དང༌། རང་མི་བརྐུ་ཞིང་སྦྱིན་པ་གཏང་བའོ། །འདོད་ལོག་མི་སྤྱད་ཅིང་ཆགས་སེམས་མེད་
པའོ། །
ངག་གི་བརྫུན་ཕྲ་མོ་དང་། རགས་པ་དང་། ཤིན་ཏུ་རགས་པའོ། །ཕྲ་བ་ནི་བཙན་ཕྲ།
བཞོག་ཕྲ་རྐོག་ཕྲའོ། །ངག་འཁྱལ་ནི། མོ་བོན་སྒྲུང་སྡེབས་དང་། གླུ་ཚིག་སྙན་སྡེབས་དང་།
མི་ཆོས་བློན་པོའོ། །
ཚིག་རྩུབ་ནི། བཙན་ཐབས་དང་། ལན་དང་ཞོར་ཀྱིས་རྩུབ་པའོ། །འབྲས་བུ་ལ་དབྱེ་
བ་རྒྱུ་མཐུན་གོང་ལ་སྦྱར། མྱོང་བ་རྒྱུ་མཐུན་ན། རྫུན་གྱིས་མི་སྙན་པ་ཐོས་པ་དང་། ཚིག་གི་
བཙན་པའོ། །ཕྲ་མས་མཛའ་སྡུག་དང་བྲལ་བའོ། །ངག་འཁྱལ་གྱིས་གཞན་གྱི་ཞེ་སྡང་བ་
དང༌། རང་གི་ཚིག་མི་བཙན་ནོ། །ངག་རྩུབ་ཀྱིས། རང་གི་ངག་མི་སྙན་ཞིང་། ཡིད་དུ་མི་
འོང་བའི་ཚིག་རྩུབ་མོ་ཐོས་པར་འགྱུར་རོ། །
དེ་རྣམས་ལས་བཟློག་པའི་ཐབས་ནི། མི་རྫུན་ཞིང་སྙན་པར་སྨྲ་བ་དང་། ངག་མི་
འཁྱལ་ཞིང་དགོས་པའི་དོན་ཡོད་པའི་ཚིག་སྨྲ་བ་དང་། ཚིག་རྩུབ་མི་སྨྲ་ཞིང་འཐབ་མོ་གཏུམ་
པའོ། །ཡིད་གསུམ་གྱི་ནི་བདག་གི་ལ་ཆགས་ནས་བརྣབ་སེམས་པ་དང་། གཞན་གྱི་ལ་ཆགས་
ནས་གནོད་སེམས་དང་། གཉིས་ཀ་ལ་ཆགས་ནས་ལོག་ལྟར་སེམས་པའོ། །བརྣབ་སེམས་ནི་
འདོད་ཆགས་ཀྱི་བརྣབ་སེམས་དང་། ཞེ་སྡང་དང་ཕྲག་དོག་གི་སྒོ་ནས་སོ། །གནོད་སེམས་
ཀྱང་འདོད་ཆགས་དང་། ཞེ་སྡང་དང་། ཕྲག་དོག་གི་སྒོ་ནས་སོ། །ལོག་ལྟ་ནི་རྟག་པར་ལྟ་
231ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་དང་། ཆད་པར་ལྟ་བའོ། །བདེན་པའི་དོན་ལ་བསྐུལ་བ་འདེབས་པའོ། །དེ་རྣམས་ཀྱི་
མཐུན་པའི་འབྲས་བུ་ནི། བརྣབ་སེམས་ཀྱིས་འདོད་ཆགས་ཆེ་ཞིང་འཚེ་བ་མང་བར་འགྱུར་
ལ། གནོད་སེམས་ཀྱིས་ཞེ་སྡང་ཆེ་ཞིང་གནོད་པ་མང་བར་འགྱུར་བ་དང་། ལོག་པར་ལྟ་
བས་གཏི་མུག་ཤས་ཆེ་ཞིང་། དངོས་པོར་འཛིན་པར་འགྱུར་བའོ། །
དེ་རྣམས་ལས་བཟློག་པའི་ཐབས་ནི། ཆོག་ཤེས་དང་ལྡན་པ་དང་། ཡང་དག་པའི་ལྟ་
བ་དང་ལྡན་པའོ། །ཡང་ན་མི་དགེ་བ་བཅུ་པོ་དེ་སྙིང་པོའི་དོན་དུ་ཟློག་སྟེ། དེ་ཡང་སྙིང་པོ་
ཉིད་དུ་རྟོགས་ནས། རྩོལ་བསྒྲུབ་དང་བྲལ་བ། ཡོན་ཏན་དུ་རྟོགས་ནས་ཡེ་ཤེས་ཀྱི་དོན་དུ་
རྟོགས་པ་དང་། སྣང་བར་རྟོགས་ནས་ཉིད་ཀྱིས་ཉིད་གྲོལ་བའོ། །དེ་གསུམ་གྱི་འབྲས་བུ་ནི་
སྐུ་གསུམ་མོ། །དེ་རྣམས་ཀྱི་ལས་ཀྱི་སྒྲིབ་པ་གང་གིས་སྙིང་པོའི་དོན་བསྒྲིབས་ནས། འབྲས་
བུའི་དོན་ངན་སོང་གསུམ་ལ་སོགས་པར་སྐྱེ་བ་ནི། དུག་གསུམ་དང་དུག་ལྔའི་སྒོ་ནས་སྐྱེས་
ཏེ། དེ་ཡང་མི་དགེ་བ་བཅུ་པོ་དེའི་ནང་ནས་སྡིག་གང་ཆེ་ན། དུག་གསུམ་གང་ཤས་ཆེ་དང་།
དེ་གསུམ་གྱི་འབྲས་བུའོ། །དེ་ཡང་སྲོག་ལ་སྡིག་པ་ཆེ་བ་ཕ་མ་དང་ས་ལ་གནས་པའི་བྱང་
སེམས་པའོ། །འདོད་ལོག་ལ་སྡིག་པ་ཆེ་བ་ཕ་མ་དང་དགེ་སློང་མའོ། །མ་བྱིན་པར་ལེན་པ་
ལ་སྡིག་པ་ཆེ་བ་དཀོན་མཆོག་གསུམ་གྱི་དཀོར་རོ། །རྫུན་ལ་སྡིག་ཆེ་བ་མི་ཆོས་བླང་བའོ། །
ཕྲ་མ་ལ་སྡིག་ཆེ་བ་དགེ་འདུན་གྱི་དབྱེན། ངག་འཁྱལ་ལ་སྡིག་ཆེ་བ་དཀོན་མཆོག་གསུམ་གྱི་
རྟེན་ལའོ། །ངག་རྩུབ་ལ་སྡིག་ཆེ་བ་དཀོན་མཆོག་གསུམ་ལའོ། །བརྣབ་སེམས་ལ་སྡིག་ཆེ་བ་
དཀོན་མཆོག་གསུམ་གྱི་དཀོར་ལ་འབག་ཅིང་གནོད་སེམས་པའོ། །གནོད་སེམས་ལ་སྡིག་
ཆེ་བ་དེ་བཞིན་གཤེགས་པའི་སྐུ་གཟུགས་ལ་ངན་སེམས་བྱས་པའོ། །ལོག་ལྟ་ལ་སྡིག་ཆེ་བ་
ནི་ལས་དགེ་སྡིག་དང་དཀོན་མཆོག་གསུམ་མེད་ཟེར་བ་སྡིག་ཆེའོ།
དེ་རྣམས་ལ་དུག་གསུམ་གྱི་ཤས་ཆ་ནས་ཡོད་ཀྱི་ཤས་ཆེ་ཆུང་ཡོད་དོ། །སྲོག་གཅོད་ཕྲ་
232ལ



མ་
ལྟུང་བཤགས་འགྲེལ་པ།
མ་ཚིག་རྩུབ་གནོད་སེམས་བཞི་ནི་ཞེ་སྡང་ཤས་ཆེའོ། །འདོད་ལོག་མ་བྱིན་པར་ལེན་པ། བརྣབ་
སེམས་གསུམ་ནི་འདོད་ཆགས་ཤས་ཆེའོ། །རྫུན་ངག་འཁྱལ་ལོག་ལྟ་གསུམ་ནི་གཏི་མུག་
ཤས་ཆེའོ། །དེ་གསུམ་གྱི་འབྲས་བུ་ནི་ཞེ་སྡང་གི་སྒོ་ནས་ཤས་ཆེ་ན་དམྱལ་བ། འདོད་ཆགས་ཀྱི་
སྒོ་ནས་ཤས་ཆེ་ན་ཡི་དྭགས། གཏི་མུག་གི་སྒོ་ནས་ཤས་ཆེ་ན་བྱོལ་སོང་ངོ་། །དེ་ཡང་རེ་རེ་ལ།
ཚེའི་ཚད་དང་སྡུག་བསྔལ་དང་། གྲངས་དང་གསུམ་མོ། །ཡང་སོས་དང་ཆུ་བུར་ཅན་གཉིས་
ཀྱིས། རྒྱལ་ཆེན་རིགས་བཞིའི་ལོ་ལྔ་བརྒྱ་ལ་ཞག་གཅིག་ཏུ་བརྩིས་པའི་ལོ་ལྔ་བརྒྱ་ཐུབ་ལ།
སྡུག་བསྔལ་ཡང་ཡང་སོས་ཀྱི་སྡུག་བསྔལ་ནི། བྲག་སེང་གེའི་གདོང་དང་ཕག་གདོང་གཉིས་
ཀྱི་བར་དུ་འཐེབ་སྟེ། བཀྱེད་ཙ་ན་སོས་ལ། འདུད་ཙམ་ན་ལུས་རྡུལ་དུ་འགྲོ་བའོ། །ཡང་
ལུས་འཁྱགས་ནས་ཆུ་བུར་དུ་འོང་བ་དང་། ཐིག་ནག་དང་ཆུ་བུར་རྡོལ་བ་ཅན་གཉིས་ཀྱི་ནི་
གོང་གི་ལོ་ལ་ཞག་ཏུ་བརྩིས་པའི་ལོ་སྟོང་ཐུབ་ལ། སྡུག་བསྔལ་ནི་ལུས་ལ་ཐིག་བཏབ་ནས་
སོག་ལེས་འབྲེགས་པ་དང་། ལུས་ཀྱི་ཆུ་བུར་རྡོལ་བའོ། །བསྡུས་འཇོམས་དང་ཨ་ཆུ་ཟེར་
བ་གཉིས་ནི། ལོ་ཉིས་སྟོང་ཐུབ་ལ། ལུས་ལ་མདུང་རྩེ་གསུམ་པས་གཡེང་པས་ན་བསྡུས་
འཇོམས་སོ། །ངུ་འབོད་དང་སོ་ཐམ་ཐམ་པ་གཉིས་ནི། ལོ་བཞི་སྟོང་ཐུབ་ལ། ལུས་གཏུན་
དུ་རྡུང་ཞིང་སྡུག་བསྔལ་བས་ཕ་མ་ལ་
པ་ལ་སོགས་པ་བྱུང་ཞིང་འབོད་པ་དང་། སྐད་མི་ཐོན་པར་
སོ་ཐམ་ཐམ་མོ། །ངུ་འབོད་ཆེན་པོ་དང་ཨུཏྤལ་ལྟར་གས་པ་གཉིས་ཀྱིས། ལོ་བརྒྱ་སྟོང་ཐུབ།
ལུས་བཞིར་འགས་པ་དང་། ངར་ཆེར་འདོན་པས་ངུ་འབོད་ཆེན་པོའོ། །ཚ་བ་དང་ཨུཏྤ་ལ་
ཆེན་པོ་ལྟར་གས་པ་ནི། ལོ་ཁྲི་དྲུག་སྟོང་ཐུབ་ལ། ཚ་ནས་སྐད་ཐོན་ཙམ་ཡོད་པ་ལ། ལུས་
བརྒྱད་དུ་གས་པའོ། །རབ་ཏུ་ཚ་བ་དང་པདྨ་ལྟར་གས་པ་གཉིས་ཀྱིས་ནི། ལོ་སུམ་ཁྲི་ཉིས་
སྟོང་ཐུབ་ལ། གོང་མ་རབ་ཏུ་ཚ་བ་དང་ལུས་བཅུ་དྲུག་ཏུ་གས་པའོ། །མནར་མེད་པ་དང་
པདྨ་ལྟར་ཆེར་གས་པ་གཉིས་ཀྱིས་ནི། ལོ་དྲུག་ཁྲི་བཞི་སྟོང་ཐུབ་པ་སྟེ། དེ་ཡང་གོང་མ་གོང་
༤233



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། .
མའི་ལོ་རེ་ལ། འོག་མ་འོག་མའི་ཞག་ཏུ་བརྩིས་པའོ། །སྡུག་བསྔལ་གྱི་ཚད་དེ་ལས་ལྷག་པ་
མེད་པས་ན། མནར་མེད་པའོ། །དེའི་ལུས་གཉིས་ལ་སོགས་པར་ལིང་ལིང་སོང་བའོ། །དེ་
ལྟར་ཐུན་མོང་གི་སྡུག་བསྔལ་ནི། མེ་མ་མུར་གྱི་འོབས་དང་། རོ་མྱགས་ཀྱི་འདམ་དང༌། སྤུ་
གྲིའི་ནགས་ཚལ་དང་། ལྕགས་ཀྱི་ཤལ་མ་རི་ལ་སོགས་པ་ཡོ་ལ་གནས་ཏེ། ལྷག་པའི་སྡུག་
བསྔལ་ནི་བཞིའོ། །ཡི་དྭགས་སུ་སྐྱེས་པ་ན། ཡང་ཚེའི་ཚད་ནི་མིའི་ཟླ་བ་གཅིག་ལ་ཞག་
གཅིག་ཏུ་བརྩིས་པའི་ལོ་བརྒྱ་ཐུབ་ལ། སྡུག་བསྔལ་བའི་ཚད་ནི། ཕྱིའི་སྒྲིབ་པ་ཅན་གྱིས་
ཟས་ལ་མེ་མ་མུར་དང་སྐོམ་ལ་རྣག་ཁྲག་ཏུ་མཐོང་བ་རྣམས་དང་། སྐྱེས་བུས་འཇིགས་པས
བསྲུངས་པ་ལ་སོགས་པ་མཐོང་བའོ། །ནང་གི་སྒྲིབ་པ་ཅན་ནི། ཟས་ཟོས་ཀྱང་ལྕགས་ཀྱི་ཁྲོ་
ཆུར་སོང་ནས་ལུས་སླར་བསྲེག་པའོ། །གཉིས་ཀ་སྒོས་ཁུར་བ་ནི་ཕྱི་ནང་གཉིས་ཀ་འབྱུང་
བའོ། །བྱོལ་སོང་དུ་སྐྱེས་ན་ནི་ཚེ་ལ་ཉེས་པ་མེད་དེ་ལ་ལ་ཉིན་གཅིག་ཐུབ་པ་ཡང་ཡོད་ལ།
ལ་ལས་སྐལ་པར་གནས་པ་ཡང་ཡོད་དོ། །སྡུག་བསྔལ་ནི་གཅིག་ལ་གཅིག་ཟ་བ་དང་།
བརྡེག་རྫོགས་ལ་སོགས་པ་ཡོད་པའོ། །
བཅོམ་ལྡན་འདས་ཀྱིས་ཞབས་ཀྱིས་མ་བཅགས་པ་ཆོས་མེད་པ་ནི། ཡུལ་མཐའ་
འཁོབ་བོ། །དེའི་སྟེང་དུ་སྡིག་པའི་ལས་དང་། དགེ་བའི་ལས་མི་ཤེས་པ་ནི། ཀླ་ཀློ་ཞེས་
བྱའོ། །ལྷ་ཚེ་རིང་པོས་ནི། གཞན་གྱི་སྡུག་བསྔལ་ལོ། །དབང་པོ་མ་ཚང་བ་ནི་དབང་པོ་ལ་
སྐྱོན་ཞུགས་པ་རྣམས་སོ། །ལྟ་བ་ལོག་པ་ནི། སངས་རྒྱས་ཀྱི་ཆོས་ལ་སོགས་པ་ལ་ལོག་
པར་འཛིན་པ་སྟེ། དེ་ལྟར་ལྔ་ངན་སོང་གི་གནས་གསུམ་སྟེ་བརྒྱ། མི་ཁོམ་པའི་གནས་
བརྒྱད་ཡིན་པས། སངས་རྒྱས་ལ་སོགས་པ་འབྱུང་བ་ལ་མཉེས་པ་མ་བགྱིས་པ་སྟེ། དེ་ཡང་
ཡུལ་མཐའ་འཁོབ་ཏུ་སྐྱེ་བའི་ལས་ཀྱི་སྒྲིབ་པ་ནི། སློབ་དཔོན་དང་མཁན་པོ་ལ་སོགས་པ་
བྱོན་པ་ལ་མི་དགའ་བ་བྱས་པའི་ལས་ཀྱིས་བསྒྲིབས་པའོ། །དེ་བཞིན་དུ་ཆོས་དང་གཉིས་
ལ234ལ



ལྟུང་བཤགས་འགྲེལ་པ།
འགལ་བ་དང་མ་མོས་པ་ནི། ཀླ་ཀློར་སྐྱེས་པའོ། །དེ་བཞིན་དུ་གཞན་ཉན་པ་དང་གསུམ་ཀ་
ལ་མ་མོས་པས་ནི། དབང་པོ་མ་ཚང་བར་སྐྱེས་པའོ། །དེ་ལྟར་ན་བདེན་པའི་དོན་གང་སྨྲས་
ཀྱང་བདེན་པར་མི་ཚུད་པ་ནི། ལྟ་བ་ལོག་པར་འཛིན་པའོ། །དེ་ལྟར་ན་དེ་དག་ཐམས་ཅད་
ཀྱི་སྐྱོན་བཤགས་པས་ནི། སངས་རྒྱས་བཅོམ་ལྡན་འདས་ཅེས་པ་དེའི་ལུས་སུ་འགྱུར་བའོ། །ཡེ་
ཤེས་ཞེས་པ་ཡེ་ཤེས་ལྔ་དང་ལྡན་པའོ། །སྤྱན་ནི་ཡེ་ཤེས་ཀྱི་སྤྱན་གྱིས་ཐམས་ཅད་གཟིགས་
པར་གྱུར་པའོ། །དབང་དུ་འགྱུར་བ་ནི། དབང་ཕྱུག་དང་ལྡན་པར་འགྱུར་བ་སྟེ། ཚེ་ལ་
དབང་བ་དང་ལས་ལ་དབང་བ་དང་། ཆོས་དང་། རྫུ་འཕྲུལ་དང་། སྨོན་ལམ་དང་། མོས་པ་
དང་། ཡོ་བྱད་དང་། ཤེས་རབ་དང་ཡེ་ཤེས་ལ་དབང་བའོ། །དེ་ལ་སྟོབས་བཅུ་ལ་དབང་
བའི་སངས་རྒྱས་ཀྱིས་མི་བསླུ་ཞིང་བདེན་པར་སྨྲ་བས་ན། ཚད་མར་གྱུར་པ་སྟེ། མངོན་
ཤེས་ཀྱིས་འཁོར་འདས་ཀྱི་ཆོས་མ་འདྲེས་པར་མཁྱེན་པར་གཟིགས་པའོ། །སངས་རྒྱས་དེ་
དག་ཐམས་ཅད་ཀྱི་སྤྱན་སྔ་རུ་སྡིག་པ་དང་སྒྲིབ་པ་ཐམས་ཅད་ཀུན་ཚིག་ཏུ་མཐོལ་ལ། ཉེས་
པ་བཤགས་སྡིག་པའི་ལས་ཆུང་བར་མི་འཆབ། བྱས་པ་ལས་མ་བྱས་པར་མི་སྦེད་པར་
བཤགས་ཏེ། ད་ཕྱིན་ཆད་ཀྱང་སྡིག་པ་ལ་སོགས་པའི་ལས་དུས་གསུམ་གྱིས་སངས་རྒྱས་
རྣམས་ཀྱི་སྤྱན་སྔར་མི་བགྱིད་ཅིང་སྡོམ་པའོ། །དུས་གསུམ་སངས་རྒྱས་བཅོམ་ལྡན་འདས་
རྣམ་པ་ཐམས་ཅད་མཁྱེན་པ་རྣམས་བདག་བསྒྲུབ་པའོ་དང་། དུས་གསུམ་གྱི་སངས་རྒྱས་
རྣམས་ལ་ཁམས་གསུམ་གྱི་སེམས་ཅན་ཀུན་གྱི་དགེ་བ་ཅི་བྱས་པ་ཐམས་ཅད་དང་དམིགས་
པ་མེད་པར་བསྔོས་པས། བདག་གི་དཔང་པོར་དགོངས་སུ་གསོལ་ལོ། །
དེ་ཡང་དགེ་བ་ལ་སོགས་པའི་ཆོས་ནི་ཕྲ་བ་རགས་པར་འགྲོ་བ་ཡང་ཡོད་ལ། རགས་
པ་ཕྲ་བར་འགྲོ་བ་ཡང་ཡོད་དེ། དེ་ཡང་བསམ་པའི་སྟོབས་ཀྱིས་འབྱུང་བའོ། །དེ་ཡང་སྔོན་
ཁྱིམ་བདག་གཅིག་གིས། དགེ་སློང་ཁྲི་ཚོ་བདུན་ལ་ཆོས་སྟོན་བྱས་པ་དང་། ངའི་ལས་སྟབས་
ལ235ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་འདྲ་བ་སུས་ནུས་སྙམ་པའི་དྲེགས་པ་སྐྱེས་པ་དང་། དེའི་བསམ་པ་དེས་དགེ་སློང་ལ་
དྲངས་པ་དེ་རྣམས་ནི། དམངས་ཕལ་པ་དང་འདྲ་བར་གྱུར་ཏེ། དེ་ནི་རགས་པ་ཕྲ་བར་སོང་
བའོ། །ཡང་དགེ་སློང་གཅིག་ལ་ཆོས་ཉིད་ཀྱི་དོན་ཤེས་པ་ལ། ཡིད་ཕྲ་བ་མ་མ་ཆོད་པས། ང་
ཡིན་སྙམ་པའི་ང་རྒྱལ་བསྐྱེད་པས། བསམ་གཏན་གྱི་དོན་རྣམས་སླར་བསྒྲིབས་ཏེ། སླར་ལ་
ལས་དང་པོ་དང་འདྲ་བར་གནས་པས་ཕྲ་བ་རགས་པར་སོང་བའོ། །ཡང་ཁྱིམ་བདག་གཅིག་
གིས་སྤྲང་པོ་གཅིག་ལ་ནས་ཁལ་གཅིག་བྱིན་པས། ནས་དེ་ལ་བརྟེན་ནས་སྤྲང་པོ་དེས་བྱང་
ཆུབ་བསྒྲུབས་པས། དེ་མི་གནས་པའི་ས་ལ་སླེབས་པས། ཁྱིམ་བདག་ཉིད་ཀྱང་དགྲ་བཅོམ་
པའི་འབྲས་བུ་ཐོབ་པའོ། །ཡང་དབུལ་པོ་གཅིག་གི་ཟན་ཁལ་གཅིག་བྱིན་པས། ཁྱི་དེ་བྱང་
ཆུབ་སེམས་དཔའི་རིགས་ཅན་ཡིན་པས། དེའི་སྟོབས་ཀྱིས་དབུལ་པོ་དེ་ཕྱུག་པོར་གནས་པ་
ཡང་ཡོད་དོ། །དེ་ཡང་ཞིང་དག་པའི་སྒོམ་ཆེན་བསམ་གཏན་ལས་སུ་རུང་བ་ལ་སྦྱིན་པ་
བཏང་ནས་ནི། གཞན་ཕལ་པས་བདུན་འགྱུར་ཡོད་དོ། །དེ་གཉིས་ཀྱི་ཚོགས་ནི་ནམ་
མཁའ་གནས་ཀྱི་བར་དུ། གནས་པའོ། །ཡང་ཟག་མེད་ཀྱི་བསམ་གཏན་ཉིན་གཅིག་སྒོམ་
ན་ཡང་། སྐྱེ་བ་དེ་ཉིད་ལ་ཞག་བདུན་དུ་འཕེལ་ནས་གནས་སོ། །དེ་ནས་ཚེ་གཅིག་ལ་ཞག་
བཞི་བཅུ་རྩ་དགུར་འཕེལ་ནས་འགྲོ་སྟེ། དེ་བཞིན་དུ་སྐལ་པ་བདུན་དུ་འཕེལ་ནུས་སོ། །
སྡིག་པའི་ལས་སྡིག་པའི་མཚན་ཉིད་ཤེས་པས་བྱས་ན་ཡང་། སྡིག་པ་ལ་སོགས་པ་བདུན་
འགྱུར་དུ་འགྲོའོ། །སྡིག་པའི་མཚན་ཉིད་མི་ཤེས་པའི་སྡིག་པ་ནི་མི་འགྱུར་རོ། །དེ་ལྟར་སྡིག་
པ་ནི་རང་སར་གནས་པའོ། །དགེ་བའི་ཚོགས་ཟག་བཅས་ཀྱང་བདུན་འགྱུར་དུ་འགྲོའོ། །ཟག་
པ་མེད་པའི་སྔར་དང་འདྲའོ། །
བདག་གི་ཚེ་འདི་ཉིད་ནས། སྐྱེ་བ་འདས་པ་དང་ཐ་མ་འཆི་བའི་ཚེ་ནས། སྐྱེ་བ་སྔ་
མའི་དུས་སུ། སྦྱིན་པའི་ཚོགས་ནི་ཆུང་བའི་ཚད། ཁྱི་ལྟ་བུ་གཅིག་ལ་ཟན་ཁམ་གཅིག་ཙམ་
ལ236ལ



ལྟུང་བཤགས་འགྲེལ་པ།
བྱིན་པའི་དགེ་བའི་རྩ་བ་དང་། ཆེན་པོ་རྟ་དང་གླང་པོ་ལ་སོགས་པ་བྱིན་པ་སྟེ། དེ་ཡང་སྦྱིན་པ་
ལ་གསུམ་སྟེ༑ ཟང་ཟིང་གི་སྦྱིན་པ་དང་མི་འཇིགས་པའི་སྦྱིན་པ་ནི་ཆོས་སོ། །ཟང་ཟིང་གི་
ལ་གསུམ་སྟེ། ཕྱི་དང་ནང་དང་གཉིས་ཀའོ། །སྐྱབས་ཀྱི་སྦྱིན་པ་ལ་གསུམ་སྟེ། །སྡུག་
བསྔལ་བ་ལས་བསྐྱབ་པ་དང་། །སྲོག་གཅོད་པ་ལས་བསྐྱབ་པ་དང་། །འཁོར་བ་ལས་ཉེས་
པ་ལས་བསྐྱབ་པའོ། །ཆོས་ལ་ཡང་གསུམ་སྟེ། མདོ་ཟློས་དང་། ཆོས་བཤད་པ་དང་།
བསམ་གཏན་སློབ་པའོ། །དེ་རྣམས་ཀྱི་འབྲས་བུ་ཡང་། ཟང་ཟིང་གི་སྦྱིན་པས་ལོངས་སྤྱོད་
འཕེལ། སྐྱབས་ཀྱི་སྦྱིན་པས་ཚེ་རིང་། ཆོས་ཀྱི་སྦྱིན་པས་མྱ་ངན་ལས་འདའ་བའོ། །ཚུལ་
ཁྲིམས་ལ་ཡང་གསུམ་སྟེ། ལུས་ངག་ཡིད་གསུམ་མི་དགེ་བ་བཅུ་ལས་བཟློག་པའི་ཚུལ་
ཁྲིམས་དང་། དགེ་བ་ལ་འཇུག་པའི་ཚུལ་ཁྲིམས་དང་། བདག་གཞན་གྱི་དོན་བྱེད་པའི་ཚུལ་
ཁྲིམས་སོ། །
དེ་རྣམས་ཀྱི་འབྲས་བུ་ནི་མི་དགེ་བ་བཅུ་ལས་བཟློག་ནས། མཐོ་རིས་གནས་བཅུ་
ཐོབ། དགེ་བ་བཅུ་ལ་བཅུག་པས་བྱང་ཆུབ་ཀྱི་རྩ་བ་བསྐྱེད། དོན་བྱ་བས་གྲུབ་པའི་འབྲས་
བུ་སྨིན་པའོ། །ཡང་བསྒྲུབ་པ་པོ་བདག་གིས་རྩ་བ་བཞི་བསྲུངས་པའི་དགེ་བའི་རྩ་བ་དང་།
ཡང་བསྒྲུབ་པ་པོ་བདག་གིས་ཤེས་རབ་རྣམ་པ་གསུམ་གྱིས་སེམས་ཅན་གྱི་དོན་བྱས་ནས།
སེམས་ཅན་དོན་ཡོངས་སུ་སྨིན་པ་སྟེ། བདེ་བའི་དོན་ལ་བཀོད་པའི་དགེ་བའི་རྩ་བ་དང་།
བདག་གིས་ཐུན་མོང་དུ་སེམས་བསྐྱེད་པ་ནི་དཀར་པོའི་ཆོས་ལ་མོས་པ་ཙམ་བྱས་པ་དང་།
ཁྱད་པར་དེའི་དོན་ལ་བསྒོམ་པ་དང་། བླ་ན་མེད་པའི་དུས་སུ་དེ་རྣམས་ཀྱི་དོན་མཐར་ཕྱིན་
པའི་དགེ་བའི་རྩ་བ་གང་ལགས་པ། བླ་ན་མེད་པའི་ཡེ་ཤེས་ཏེ། སྙིང་པོ་ཆོས་མིན་གྱི་དོན་
ལ་སྐད་གཅིག་གནས་པ་དང་། དགེ་བའི་རྩ་བ་དེ་དག་ཐམས་ཅད་ནི། དམིགས་པ་མེད་
བའི་དོན་གཅིག་ཏུ་བསྡུས་ནས། སོ་སོར་མིན་པར་ཟླུམས་ཏེ། ཀུན་ནས་བསྡོམ་ནས།
ྋ237ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དམིགས་པ་མེད་པའི་དོན་ལ་གནས་པས་ན་བླ་ན་མེད་པ་སྟེ། དེའི་དོན་མངོན་དུ་གྱུར་པས་ནི་
གོང་ནས་མ་མཆིས་པའོ། །དེའི་ངང་ལས་འགྲོ་དོན་འབྱུང་བས་ན་གོང་མའི་ཡང་གོང་མའོ། །
བླ་ན་མེད་པའི་བྱང་ཆུབ་ཀྱིས་སྙིང་པོ་ཆོས་མིན་གྱི་དོན། ཡང་དག་པར་རྫོགས་པའི་བྱང་
ཆུབ་ཏུ་བསྔོ་བར་བྱའོ། །
དེ་ཡང་དུས་གསུམ་གྱི་སངས་རྒྱས་རྣམས་ཀྱང་ལམ་གོང་མ་ལྟ་བུ་ནས་འབྱུང་བ་ཡིན་
པས་ན། འདས་པའི་སངས་རྒྱས་མར་མེ་མཛད། མ་བྱོན་པའི་བྱམས་པ། ད་ལྟར་གྱི་ཐུབ་པ་
རྣམས་ཀྱིས་ཇི་ལྟར་བསྔོས་པ་བཞིན་དུ། བདག་དང་སེམས་ཅན་ཀུན་གྱིས་ཀྱང་། དེ་ལྟར་
བསྔོ་བར་བགྱིའོ། །དེ་ལྟར་ན་དུས་གསུམ་གྱི་སངས་རྒྱས་རྣམས་ཀྱི་སྤྱན་སྔར་སྡིག་པའི་
ཚོགས། ཀུན་བཤགས་སོ། །དགེ་བའི་ཚོགས་ལ་རྗེས་སུ་རི་རང་ངོ༌། །སངས་རྒྱས་ཐམས་
ཅད་ལ་དེ་ལྟར་གསོལ་བ་འདེབས་སོ། །བསྒྲུབ་པ་པོ་བདག་ལ་སོགས་པའི་སེམས་ཅན་
ཐམས་ཅད་ཀྱིས་མི་མཆོག་སངས་རྒྱས་ཤཱཀྱ་ཐུབ་པ་ལྟ་བུ་ཐོབ་པར་གྱུར་ཅིག །དུས་གསུམ་
གྱི་སངས་རྒྱས་འདས་པ་དང་། མ་བྱོན་པ་དང་། ད་ལྟར་གྱི་སངས་རྒྱས་རྣམས་ལ་ཡེ་ཤེས་
དང་། མི་འཇིགས་པ་དང་། སྟོབས་དང་། རྫུ་འཕྲུལ་ལ་སོགས་པའི་ཡོན་ཏན་ཟད་མི་ཤེས་
པ། རྒྱ་མཚོ་དང་འདྲ་བ་མངའ་བ་དེ་དག་ལ། བདག་དུས་ད་ལྟ་ཉིད་དུ་ཉེ་བར་སྐྱབས་སུ་
མཆིའོ། །བྱང་ཆུབ་ཀྱི་ལྟུང་བར་བཤགས་པའི་འགྲེལ་པ། དགེ་སྡིག་རྣམ་པར་འབྱེད་པ་
ཞེས་བྱ་བའོ། །སློབ་དཔོན་ཤྲཱི་སིདྷས་མཛད་པ་རྫོགས་སོ། །དགེའོ།། །།
~238ལ



སྤྱི་ཁྱབ་ཇུས་འགོད་པ། མཆོག་སྤྲུལ་ཐུབ་བསྟན་ཉི་མ། ཚེ་རིང་བཀྲ་ཤིས།
དཔེ་སྒྲིག་འགན་འཁུར་བ། བཀྲ་ཤིས།
མདུན་ཤོག་འཆར་འགོད་པ། འབྲུག་རྒྱལ།
ཐར་ལམ་གསལ་སྒྲོན་ལས།
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། ༦
ཁོ་ཐར་འཇམ་ལོས་བསྡུ་བསྒྲིགས་མཛད།
སི་ཁྲོན་དུས་དེབ་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༡༤ལོའི་ཟླ་༡༢ པར་པར་གཞི་དང་པོ་བསྒྲིགས།
༢༠༡༤ལོའི་ཟླ་༡༢པར་པར་ཐེངས་དང་པོ་དཔར།
དཔེ་རྟགས། ISBN 978-7-5409-5726-1
དེབ་བཅུ་པོ་ལ་རིན་སྒོར། ༤༥༠.༠༠



མི་འགྱུར་ཆོས་སྐུའི་རང་བཞིན་ཉིད། །མཚོན་པའི་བྱང་ཆུབ་མཆོད་རྟེན་ཆེ། །



རྒྱལ་པོ་མདོ་བཅུའི་བསྡུ་སྒྲིག་མཚན་ཐོ།
བཀའ་འདྲི་ཞུ་ཡུལ། སྐྱབས་རྗེ་གཟན་དཀར་རིན་པོ་ཆེ་ཐུབ་བསྟན་ཉི་མ།
གཙོ་སྒྲིག་པ། འཇམ་བློ།
ཕྱི་ཤོག་ལག་རྩལ་པ། འབྲུག་རྒྱལ།
ཡིག་གཏགས་པ། ཁྲོ་བཟའ་སྒྲོན་མེ། ཟླ་བ་ལྷ་མོ། དབང་ཕྱུག་མཚོ། ཕུར་པ་ལྷ་མོ།
ཚེ་རིང་འཚོ། འོད་མཚོ། འབྲུག་རྒྱལ། དམ་ཆོས། ཤེས་རབ།
ཀུན་དགའ་བཟང་མོ།
ཞུ་དག་པ། ཚེ་བརྟན་རྡོ་རྗེ། མཁར་མདོ་མགོན་པོ། མཁར་མདོ་དབང་རྒྱལ།
གཙང་སངས། བྱམས་པ་བསྟན་འཛིན། ནོར་བུ་ཚེ་རིང༌།
ཤེས་རབ་དྲི་མེད། དཔལ་མོ། ཨ་གདུགས་དཀར་སྐྱབས།
སྒྲིག་སྦྱོར་བ། བསྟན་པའི་རྒྱལ་མཚན། གསའ་རང་འབར། པད་རྡོར། དཔལ་མོ། རྡོ་རྗེ།
