༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5823
ImageGroup:
13CN5828
LCCN:
In/a
ISBN:
n/a
Title:
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
|rgyal po mdo bcu'i rtsa 'grel phyogs bsgrigs/
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
4
Total Volumes:
10
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



སྒྱུར་29 ཐར་ལམ་གསལ་སྒྲོན།
༄༅། །རྒྱལ་པོ་མདོ་བཅུའི་རྩ་འགྲེལ་ཕྱོགས་
བསྒྲིགས་བཞུགས་སོ། །
དེབ་བཞི་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སི་ཁྲོན་དུས་དེབ་ཚོགས་པ། སི་ཁྲོན་མི་རིགས་དཔེ་སྐྲུན་ཁང་



图书在版编目(CIP)数据
十大王经本注:全10册:藏文/降洛主编,一成都:四川民族出版社,
2014.12
(觉悟之道)
ISBN 978-7-5409-5726-1
I. t. II. 0降.. II. 0大乘一佛经一藏语
N. DB942.1
中国版本图书馆CIP数据核字(2014)第309191号
觉悟之道
十大王经本注(4卷)
降落主编
策 划:土登尼玛泽仁扎西
责任编辑:扎西
封面设计:朱儿甲
技术设计:白玛次成
责任印制:林周
印成印字版印印书定
出版发行:四川党建期刊集团 四川民族出版社
地 址:成都市三洞桥路12号
刷:四川嘉创印务有限责任公司
成品尺寸:170mmX240mm
张:225.25
数:2920 千
次:2014年12月第一版
次:2014年12月第一次印刷
数:0001~ 2000册
号:ISBN 978-7-5409-5726-1
价:450.00 元(1-10卷)



ན་
བལ་
རྣམ་འདྲེན་སྟོང་ལས་པད་དཀར་ལྟར། །ཡོངས་བསྔགས་སྟོན་མཆོག་ཤཱཀྱའི་ཏོག །



སུམ་ཉིས་ས་ལ་དབང་བྱས་པའི། །གངས་ཅན་མི་རྗེ་ཁྲི་སྲོང་མཆོག །



དཀར་ཆག་
，
༦ཤེས་རབ་སྙིང་པོ་ཟབ་མོ་ལྟ་བའི་མདོ།།
1
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ།
སྟོན་པ་ཤཱཀྱ་ཐུབ་པ།
ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
འཕགས་པ་ཀླུ་སྒྲུབ། 5
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་
རྒྱ་ཆེར་བཤད་པ།
པཎ་ཆེན་བི་མ་ལ་མི་ཏྲ། 27
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་
རྒྱ་ཆེར་འགྲེལ་པ།..
སློབ་དཔོན་པྲ་ཤཱསཱུ་སེ་ནི། 60
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ། པཎྜི་ཏ་ཤྲཱི་མ་ཧཱ་ཛ་ན། 82
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ། • ཛྙཱ་ན་མི་ཏྲ། 106
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་བའི་འགྲེལ་པ།... སློབ་དཔོན་ཀ་མ་ལ་ཤཱི་ལ། 121
བཅོམ་ལྡན་འདས་མཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་
འགྲེལ་པ་དོན་གྱི་སྒྲོན་མ།
པཎྜི་ཏ་ཕྱག་ན་རྡོ་རྗེ། 127
ཤེས་རབ་སྙིང་པོའི་རྣམ་པར་བཤད་པ།
·ཇོ་བོ་རྗེ་དཔལ་ལྡན་ཨ་ཏི་ཤ 149
ཤེར་སྙིང་འགྲེལ་པ་སྔགས་སུ་བཀྲལ་བ།
ལོ་ཆེན་བེ་རོ་ཙ་ན། 160
ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ། ·རྔོག་ལོ་ཙཱ་བ་སློབ་བློ་ལྡན་ཤེས་རབ། 170
ལ1ལ
{



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།..
..ཨར་བྱང་ཆུབ་ཡེ་ཤེས། 183
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་
རྒྱན་གྱི་མེ་ཏོག
བཅོམ་ལྡན་རིགས་པའི་རལ་གྲི། 209
ཤེར་སྙིང་གི་འགྲེལ་པ།
གནས་དྲུག་པ་བློ་གྲོས་མཚུངས་མེད། 216
ཤེར་སྙིང་འདོན་པའི་མན་ངག་བར་ཆད་ཀུན་སེལ། “སྒྲ་ཚད་པ་རིན་ཆེན་རྣམ་རྒྱལ། 227
ཤེས་རབ་སྙིང་པོའི་རྣམ་བཤད་ཡུམ་དོན་རབ་གསལ། རོང་སྟོན་ཤེས་བྱ་ཀུན་རིག 232
ཤེས་རབ་སྙིང་པོའི་དོན་སྟོང་ཉིད་བཞི་སྦྱོར་ཉམས་སུ་ལེན་པའི་
མན་ངག་བདུད་རྩིའི་དགའ་སྟོན།
- རོང་སྟོན་ཤེས་བྱ་ཀུན་རིག 241
ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་། རོང་སྟོན་ཤེས་བྱ་ཀུན་རིག 245
ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ། པཎ་ཆེན་ཤཱཀྱ་མཆོག་ལྡན། 265
ཤེར་སྙིང་གི་བསྡུས་དོན།.....
སྟག་ཚང་ལོ་ཙཱ་བ། 297
རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ། གཞུང་བརྒྱ་བ་དངོས་གྲུབ་དཔལ་འབར། 299
བ
2



༄༅། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ་བཞུགས་སོ། །
སྟོན་པ་ཤཱཀྱ་ཐུབ་པ།
རྒྱ་གར་སྐད་དུ། བྷ་ག་ཝ་ཏི་པྲཛྙཱ་པཱ་ར་མི་ཏཱ་ཧྲི་ད་ཡ། བོད་སྐད་དུ། བཅོམ་ལྡན་འདས་
མཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ། བམ་པོ་གཅིག་གོ ། བཅོམ་ལྡན་འདས་མ་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་
ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ། དགེ་སློང་གི་དགེ་
འདུན་ཆེན་པོ་དང་། བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་
ཏེ། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་
འཛིན་ལ་སྙོམས་པར་བཞུགས་སོ། །
ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་ར་
གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་ཉིད་ལ་རྣམ་པར་ལྟ་
ཞིང་། །ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་
སངས་རྒྱས་ཀྱི་མཐུས། ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་
ལ1ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །
རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་
པ་སྤྱད་པར་འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་། བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་
ལྡན་པ་ཤ་ར་དྭ་ཏིའི་བུ་ལ་འདི་སྐད་ཅེས་སྨྲས་སོ། །
ཤཱ་རིའི་བུ་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་
པ་ཟབ་མོ་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་
དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །གཟུགས་
སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན་ནོ། །སྟོང་
པ་ཉིད་ལས་ཀྱང་གཟུགས་གཞན་མ་ཡིན་ནོ། །
དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་
སྟོང་པའོ། །ཤཱ་རིའི་བུ་དེ་ལྟ་བས་ན་ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་པ།
མ་སྐྱེས་པ། མ་འགགས་པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་
བ་མེད་པའོ། །
ཤཱ་རིའི་བུ་དེ་ལྟ་བས་ན་སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་མེད།
འདུ་བྱེད་རྣམས་མེད། རྣམ་པར་ཤེས་པ་མེད། མིག་མེད། རྣ་བ་མེད། སྣ་མེད། ལྕེ་མེད།
ལུས་མེད། ཡིད་མེད། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །
མིག་གི་ཁམས་མེད་པ་ནས་ཡིད་ཀྱི་ཁམས་མེད་ཡིད་ཀྱི་རྣམ་པར་ཤེས་པའི་ཁམས་ཀྱི་བར་
དུ་ཡང་མེད་དོ། །
མ་རིག་པ་མེད། མ་རིག་པ་ཟད་པ་མེད་པ་ནས་རྒ་ཤི་མེད། རྒ་ཤི་ཟད་པའི་བར་དུ་
2ལ



བཅོམ་ལྡན་འདས་མཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ།
ཡང་མེད་དོ། །དེ་བཞིན་དུ་སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་། ལམ་
མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ་དེ་ལྟ་བས་ན་བྱང་ཆུབ་
སེམས་དཔའ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་
ཅིང་གནས་ཏེ། སེམས་ལ་སྒྲིབ་པ་མེད་པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་
འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས། བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །
དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས། བླ་
ན་མེད་པའི་སྔགས། མི་མཉམ་པ་དང་མཉམ་པར་བྱེད་པའི་སྔགས། སྡུག་བསྔལ་ཐམས་
ཅད་རབ་ཏུ་ཞི་བར་བྱེད་པའི་སྔགས། མི་བརྫུན་པས་ན་བདེན་པར་ཤེས་པར་བྱ་སྟེ། ཤེས་
རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏདྱ་ཐཱ། ག་ཏེ་ག་ཏེ་པཱ་ར་ག་ཏེ། པཱ་ར་སཾ་ག་ཏེ།
བོ་དྷི་སྭཱ་ཧཱ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །
དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ། བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་
བྱ་བ་བྱིན་ནས། ལེགས་སོ་ལེགས་སོ། །རིགས་ཀྱི་བུ་དེ་དེ་བཞིན་ནོ། །རིགས་ཀྱི་བུ་དེ་དེ་
བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་
སྤྱད་པར་བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་ར་རིའི་བུ་
དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
3༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱུག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་དང༌། མི་དང་། ལྷ་མ་ཡིན་དང་།
དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་
མངོན་པར་བསྟོད་དོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་
བ་ཐེག་པ་ཆེན་པོའི་མདོ་རྫོགས་སོ།། །།
རྒྱ་གར་གྱི་མཁན་པོ་བི་མ་མི་ཏྲ་དང་། ལོཙྪ་བ་དགེ་སློང་རིན་ཆེན་སྡེས་བསྒྱུར་ཅིང་།
ཞུ་ཆེན་གྱི་ལོཙྪབ་དགེ་བློ་དང་ནམ་མཁའ་ལ་སོགས་པས་ཞུས་ཏེ་གཏན་ལ་ཕབ་པ།།།།
དཔལ་བསམ་ཡས་ལྷུན་གྱིས་གྲུབ་པའི་གཙུག་ལག་གི་དགེ་རྒྱས་བྱེ་མ་གླིང་གི་རྩིག་
ངོས་ལ་བྲིས་པ་དང་ཞུ་དག་ལེགས་པར་བགྱིས་སོ།། །།
~4ལ



༄༅། །ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་
འགྲེལ་པ་བཞུགས་སོ། །
འཕགས་པ་ཀླུ་སྒྲུབ།
རྒྱ་གར་སྐད་དུ། ཨརྱ་པྲ་ཛྙཱ་པཱ་ར་མི་ཏཱ་ཧྲི་ད་ཡ་ཊི་ཀཱ །བོད་སྐད་དུ། འཕགས་པ་ཤེས་
རབ་ཀྱི་ཕ་རོལ་དུ་ཕྱིན་པའི་སྙིང་པོ་རྒྱ་ཆེར་འགྲེལ་པ། འཇམ་དཔལ་གཞོན་ནུར་གྱུར་པ་དང་།
འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །
མདོ་སྡེ་འདི་བཤད་པ་ལ་དོན་རྣམ་པ་བཅུས་གསལ་བར་བྱ་སྟེ། ཤེས་རབ་ཀྱི་མིང་
དང༌། གླེང་གཞི་དང་། སྙོམས་པར་འཇུག་པ་དང་། གླེང་བསླང་བ་དང་། ཤེས་རབ་ལ་
འཇུག་པ་དང་། ཤེས་རབ་ཀྱི་མཚན་ཉིད་དང་། ཤེས་རབ་ཀྱི་སྤྱོད་ཡུལ་དང་། ཤེས་རབ་ཀྱི་
ཡོན་ཏན་དང་། ཤེས་རབ་ཀྱི་འབྲས་བུ་དང་། ཤེས་རབ་ཀྱི་གཟུགས་སོ། །འདི་ནི་ཤེས་རབ་
ཀྱི་མིང་སྟེ། མིང་མེད་ན་དངོས་པོ་རིག་པར་མི་རུང་བས་དངོས་པོ་ལ་དམིག་པའི་ཕྱིར་མིང་
སྨོས་སོ། །དེ་བས་ན་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱའོ། །ཞེས་དེ་
ལ་འདི་སྐད་ཅེས་བྱ་སྟེ། འཇིག་རྟེན་པ་དང་། འཇིག་རྟེན་ལས་འདས་པ་དང་། བླ་ན་མེད་པ་
ཞེས་པའོ། །འཇིག་རྟེན་གྱི་ཤེས་པ་ནི་བསླད་པ་སྟེ། མི་རྟག་པ་ལ་རྟག་པ་དང་། མི་གཙང་
~5



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ལ་གཙང་བ་དང་། སྡུག་བསྔལ་བ་ལ་བདེ་བ་དང་། བདག་མེད་པ་ལ་བདག་ཏུ་འདུ་ཤེས་
པའོ། །འཇིག་རྟེན་ལས་འདས་པ་ནི། ཉན་ཐོས་དང་རང་སངས་རྒྱས་ཀྱི་གང་ཟག་ལ་བདག་
མེད་པར་ཤེས་པ་སྟེ། འདུས་བྱས་མི་རྟག་པ་དང་། འདུ་བྱེད་སྡུག་བསྔལ་བ་དང་། གང་ཟག་
ལ་བདག་མེད་པ་དང་། ཞི་བ་མྱ་ངན་ལས་འདས་པར་ཤེས་པའོ། །
བླ་ན་མེད་པའི་ཤེས་པ་ནི། དེ་བས་གང་ཟག་དང་ཆོས་ལ་བདག་མེད་པར་མཁྱེན་པ་དེ་
མཚན་མ་མེད་པ་དང་། སྨོན་པ་མེད་པ་དང༌། སྟོང་པ་ཉིད་དུ་མཁྱེན་པའོ། །ཤེས་པ་འདི་བླ་
ན་མེད་པའི་ཤེས་པ་ལ་བྱའོ། །འཕགས་པ་ཞེས་བྱ་བ་ནི། ཤེས་པ་འདིས་མྱ་ངན་དང་སྡུག་
བསྔལ་ལས་རིང་དུ་བྲལ་བའོ། །རབ་ཅེས་པ་ནི། འཇིག་རྟེན་དང་འཇིག་རྟེན་ལས་འདས་
པ་མཆོག་གི་ཤེས་རབ་སྟེ། བླ་ན་མེད་པའི་ཤེས་རབ་བོ། །
ཕ་རོལ་དུ་ཕྱིན་པ་ཞེས་བྱ་བ་ནི། སྐྱེ་འཆིའི་སྡུག་བསྔལ་ནི་ཚུ་རོལ། མྱ་ངན་ལས་འདས་
པ་ནི་ཕ་རོལ། སེམས་ཅན་འཁོར་བའི་འདོད་པས་དེད་པ་རྣམས་ནི་བར་མ་སྟེ། ཤེས་རབ་
འདིས་གྲུ་དང་གཟིངས་བྱས་སྟེ་མྱ་ངན་ལས་འདས་པའི་འགྲམ་དུ་ཕྱུང་བས་ཕ་རོལ་ཏུ་ཕྱིན་
པའོ། །སྙིང་པོ་ཞེས་བྱ་བ་ནི། ཤེས་རབ་ཀྱི་ཕ་རོལ་དུ་ཕྱིན་པའི་ལེའུ་འབུམ་པའི་མདོ་ཀུན་འདི་
ཡི་ནང་དུ་འདུས་པའི་སྙིང་པོ་ཞེས་ཀྱང་བྱ། གཅིག་ཏུ་ན་དེ་བཞིན་གཤེགས་པས་བསྟན་
པའི་ནང་ན་དོན་དམ་པ་ཤེས་རབ་ཀྱི་ཕ་རོལ་དུ་ཕྱིན་པ། འདི་ཉིད་མཆོག་ཏུ་གསུངས་པའི་
སྙིང་པོ་ཞེས་བྱའོ། །འདི་ནི་གླེང་གཞི་མ་བསྟན་ན། གནས་གང་དུ་གང་དག་ལ་བཤད་པ་མི་
ཤེས་པས། གང་དུ་གང་དག་ལ་བཤད་པའི་གནས་བསྟན་པར་བྱ་བའི་ཕྱིར་གླེང་གཞི་སྨོས་
སོ། །
འདི་སྐད་ཅེས་བྱ་བ་ནི། འོག་ནས་འབྱུང་བའི་དོན་རྣམས་ལ་བྱ་སྟེ། འདིས་ནི་སྒྲོས་
བཏགས་དང་སྐུར་པ་སྤང་བའོ། བདག་གི་ཞེས་བྱ་བ་ནི། མངོན་སུམ་དུ་ཐོས་པར་བསྟན་ཏེ།
~6ལ



：
ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
ཆོས་མངོན་སུམ་དུ་ཐོས་པར་བསྟན་ཏེ། ཆོས་མངོན་སུམ་དུ་ཐོས་པར་ཟད་ཀྱི། དོན་རྟོག་
པས་ནི་མ་ཡིན་ནོ་ཞེས་བསྟན་ཏོ། །ཐོས་པ་ཞེས་བྱ་བ་ནི་ཉན་ནུས་པའི་རྣ་བའི་དབང་པོའི་
རྣམ་པར་ཤེས་པས་བཟུང་ངོ་། །ཞེས་པའི་ཐ་ཚིག་གོ། །དུས་གཅིག་ན་ཞེས་བྱ་བ་ནི། ལན་
གཅིག་ཐོས་པ་སྟེ། སྔ་གྲོའམ་ཕྱི་གྲོའི་དུས་ནའོ། །
བཅོམ་ལྡན་འདས་ཞེས་པ་ནི། མཐོང་བ་དང་། བསྒོམ་པས་སྤང་བར་བྱ་བའི་ཕྱིར་
ཉོན་མོངས་པ་སྤངས་བའི་ཕྱིར་རོ། །གང་དུ་བཤད་ཅེ་ན། དེའི་ཕྱིར་རྒྱལ་པོའི་ཁབ་ཅེས་
སྨོས་ཏེ། གྲོང་ཁྱེར་གྱི་ཁྱད་པར་ནི་རྒྱལ་པོའི་ཁབ་ཅེས་བྱ་བའི་ཕྱིར་རོ། །གྲོང་ཁྱེར་དེ་ཡང་
ཤིན་ཏུ་རྒྱ་ཆེ་བས། གང་ན་བཞུགས་གཏོལ་མེད་དེ། དེ་བས་ན་བྱ་རྒོད་ཕུང་པོའི་རི་ཞེས་བྱ་
བ་སྨོས་སོ། །རི་དེ་ལྷུན་བྱ་རྒོད་ཀྱི་དབྱིབས་འདྲ་བའི་ཕྱིར་རོ། །ཉོན་མོངས་པ་ཐམས་ཅད་
འཇོམས་པའི་ཕྱིར་དགེ་སློང་ངོ༌། །ཕྱིར་རྒོལ་བ་རྣམས་ཀྱིས་མི་ཕྱེད་པའི་ཕྱིར། དགེ་འདུན་
ཏེ། ཆེན་པོ་ནི་རྣམ་གྲངས་དང་ཡོན་ཏན་ཆེ་བའི་ཕྱིར། བདག་ཉིད་བླ་ན་མེད་པའི་བྱང་ཆུབ་དུ་
འགོད་པའི་ཕྱིར་བྱང་ཆུབ་སེམས་དཔའོ། །སེམས་ཅན་ཐམས་ཅད་མི་གནས་པའི་མྱ་ངན་
ལས་འདས་པའི་ས་ལ་འཇོག་པའི་ཕྱིར་སེམས་དཔའ་ཆེན་པོའོ། །
བཞུགས་པ་ནི་སྤྱོད་ལམ་གྱི་བཞུགས་པར་རིག་པར་བྱའོ། །དེ་དག་གིས་ནི་གང་གི་
ཚེ། གང་གི་དུས། གང་དག་ལ་བཤད་པ་བསྟན་ཏེ། གང་གི་ཚེ་ཞེ་ན། དུས་གཅིག་གི་ཚེ་
བཤད་དོ། །གང་གི་བཤད་ན། བཅོམ་ལྡན་འདས་ཀྱིས་ཏེ། དེས་ནི་སྟོན་པ་ཕུན་སུམ་ཚོགས་པ་
བསྟན་ཏེ། གང་དུ་ཞེ་ན། རྒྱལ་པོའི་ཁབ་བྱ་རྒོད་ཕུང་པོའི་རི་ལ་སྟེ། འདིས་ནི་གནས་ཕུན་
སུམ་ཚོགས་པ་བསྟན་ཏོ། གང་དག་ལ་ཞེ་ན། དགེ་སློང་དང་བྱང་ཆུབ་སེམས་དཔའ་རྣམས་
ལ་སྟེ། དེས་ནི་འཁོར་ཕུན་སུམ་ཚོགས་པ་བསྟན་ཏོ། །འདིས་སྙོམས་པར་འཇུག་པ་སྟེ། སྙོམས་
པར་མ་བཞུགས་ནི་རྟག་པའི་དངོས་པོ་གསལ་བར་མི་རྟོག་པས། བརྟག་པའི་དངོས་པོ་
༤7ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསལ་བར་རྟོགས་པར་བྱ་བའི་ཕྱིར་སྙོམས་པར་འཇུག་པ་སྨོས་སོ། །དེའི་ཚེ་ཞེས་བྱ་བ་ནི་
གང་གི་ཚེ་བཅོམ་ལྡན་འདས་རྒྱལ་པོའི་ཁབ་ན་བཞུགས་པ་དེ་ཉིད་ཀྱི་ཚེ། ཏིང་ངེ་འཛིན་ལ་
སོགས་པ་ལ་སྙོམས་པར་ཞུགས་པ་དང་སྦྱར་རོ། །ཏིང་ངེ་འཛིན་ཅི་སྐད་ཅེས་བྱ་བ་ལ་སྙོམས་
པར་བཞུགས་ཤེ་ན། དེའི་ཕྱིར་ཆོས་ཀྱི་རྣམ་གྲངས་ཟབ་མོ་ཞེས་བྱ་བ་ལ་སྨོས་ཏེ། དེ་ལ་རང་
དང་སྤྱིའི་མཚན་ཉིད་འཛིན་པས་ན་ཆོས་སོ། །
ཆོས་དེ་དག་གི་རྣམ་གྲངས་ནི། ཆོས་ཀྱི་ཕུང་པོ་སྟེ། ཕུང་པོ་ལྔ་དང་། ཁམས་དང་།
སྐྱེ་མཆེད་རྣམས་ལ་བྱའོ། །ཟབ་མོ་ནི་སྐྱེ་བ་དང་འགག་པ་མེད་པ་རང་བཞིན་གྱི་སྟོང་པ་ཉིད་
ཀྱི་དོན་ལ་བྱ་སྟེ། ཏིང་ངེ་འཛིན་ལ་སྙོམས་པར་བཞུགས་ན་ཕུང་པོ་ལ་སོགས་པའི་ཆོས་
རྣམས་སྐྱེ་བ་དང་། འགག་པ་མེད་པར་རྟོགས་པ་མེད་པར་འགྱུར་བས་ན། ཏིང་ངེ་འཛིན་དེའི་
མིང་ནི་ཆོས་ཀྱི་རྣམ་གྲངས་ཟབ་མོ་སྣང་བ་ཞེས་བྱ་བ་སྟེ། སྣང་བ་ཞེས་བྱ་བ་ནི་རྟོགས་པ་ལ་
བྱའོ། །སྙོམས་པར་འཇུག་ཅེས་བྱ་བ་ནི་ཏིང་ངེ་འཛིན་ལ་རྒྱུན་དུ་བཞག་ཅེས་པའི་ཐ་ཚིག་གོ །
འདིས་གླེང་བསླང་བ་བསྟན་པ་སྟེ། གླེང་མ་བསླང་ན་ཚིག་འཆལ་ཅིང་མི་འབྲེལ་བར་འགྱུར་
བས། ཚིག་འབྲེལ་ཞིང་མི་འཆལ་བར་བྱ་བའི་ཕྱིར་གླེང་བསླང་བ་སྨོས་སོ། །ཡང་དེའི་ཚེ་ཞེས་
བྱ་ནི། གང་གི་ཚེ་བཅོམ་ལྡན་འདས་རྒྱལ་པོའི་ཁབ་ཏུ་སྙོམས་པར་བཞུགས་པའི་དུས་དེ་
ཉིད་ཀྱི་ཚེ། འཕགས་པ་སྤྱན་རས་གཟིགས་ཀྱི་དབང་པོས་ཕུང་པོ་ལྔ་རང་བཞིན་གྱིས་སྟོང་
པར་ལྟ་ཞེས་བྱ་བར་སྦྱར་རོ། །
བྱང་ཆུབ་ཅེས་བྱ་བ་ནི། སེམས་ཀྱི་དབྱིངས་དེ་ལ་རང་བཞིན་ཉིད་ཡང་དག་པའི་
མཐའ་ལ་བྱའོ། །དེ་ཐོབ་པར་བྱ་བའི་ཕྱིར་རྩོལ་ཞིང་འབད་པ་ནི་བྱང་ཆུབ་སེམས་དཔའ་འོ། །
སྒྲིབ་པ་གཉིས་རིང་དུ་སྤངས་པས་ན་འཕགས་པའོ། །སྤྱན་རས་གཟིགས་ཞེས་བྱ་བ་ལ།
སྙིང་རྗེ་རྣམ་པ་གསུམ་ལ་མི་དམིགས་པའི་ཚུལ་གྱིས་ཐུགས་རྗེས་སེམས་ཅན་ཐམས་ཅད་
8



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
ལ་གཟིགས་པས་ན་སྤྱད་རས་གཟིགས་སོ། །སེམས་ཅན་གྱི་སྡུག་བསྔལ་བསལ་བ་ལ་རང་
དབང་མཉེས་པས་ན་དབང་པོའོ། །ཤེས་རབ་ཅེས་བྱ་བ་ལ། ཤེས་རབ་ལ་རྣམ་པ་གསུམ་
སྟེ། ལྔ་ཕུང་གི་རྒྱ་མོ་གཅོད་པས་ན་ཤེས་རབ་ཀྱི་རལ་གྲིའོ། །སྡུག་བསྔལ་གྱི་ཕུང་པོ་
འཇོམས་པས་ན་ཤེས་རབ་ཀྱིས་རྡོ་རྗེ་ཞེས་ཀྱང་བྱ། །མ་རིག་པའི་མུན་པ་བསལ་བས་ན་
ཤེས་རབ་ཀྱི་སྒྲོན་མེ་ཞེས་ཀྱང་བྱ་སྟེ། མདོར་ན་རྣམ་པ་ཐམས་ཅད་དུ་མི་རྟོག་པའི་ཤེས་རབ་
ཀྱིས་ཆོས་ཐམས་ཅད་སྟོང་པར་རྟོགས་པ་ལ་ཤེས་རབ་ཅེས་བྱའོ། །
ཤེས་རབ་དེས་ཕ་རོལ་དུ་ཕྱིན་པར་བྱེད་པས་ན། ཕ་རོལ་དུ་ཕྱིན་པའོ། །ཕ་རོལ་དུ་
ཕྱིན་པ་ལ་གསུམ་སྟེ། འཇིག་རྟེན་གྱི་ཕ་རོལ་དུ་ཕྱིན་པ་དང་། འཇིག་རྟེན་ལས་འདས་པའི་ཕ་
རོལ་ཕྱིན་པ་དང༌། འཇིག་རྟེན་ལས་འདས་པའི་དོན་དམ་པའི་ཕ་རོལ་དུ་ཕྱིན་པའོ། །དེ་ལ་
འཇིག་རྟེན་གྱི་ཕ་རོལ་དུ་ཕྱིན་པ་ནི། ལམ་རྒྱུད་གསུམ་གྱི་སྡུག་བསྔལ་སྤངས་པའོ། །འཇིག་
རྟེན་ལས་འདས་པའི་ཕ་རོལ་ཕྱིན་པ་ནི། སྐྱེ་འཆི་འཁོར་བའི་སྡུག་བསྔལ་སྤངས་ནས་ཞི་བ་
ཕྱོགས་གཅིག་པའི་མྱ་ངན་ལས་འདས་པ་ཐོབ་པའོ། །འཇིག་རྟེན་ལས་འདས་པའི་དོན་
དམ་པའི་ཕ་རོལ་ཏུ་ཕྱིན་པ་ནི། ཁམས་གསུམ་རྨི་ལམ་དང་འདྲ་བས་མྱ་ངན་ལས་འདས་པ་
ལ་ཡང་འདོད་པ་མེད། སེམས་ཅན་སྒྱུ་མ་དང་འདྲ་བས་སངས་རྒྱས་ཀྱི་འབྲས་བུ་ལ་ཡང་རེ་བ་
མེད། ཆོས་ཐམས་ཅད་རང་བཞིན་ཀྱིས་མྱ་ངན་ལས་འདས་པས་ན། མི་གནས་པའི་མྱ་ངན་
ལས་འདས་པ་ཐོབ་པས་ན་དོན་དམ་པའི་ཕ་རོལ་དུ་ཕྱིན་པ་ཐོབ་པའོ། །
ཤེས་རབ་ཀྱི་ཕ་རོལ་དུ་ཕྱིན་པ་དེ་ཡང་གང་ཞེ་ན། དེའི་ཕྱིར་ཟབ་མོ་སྤྱོད་པ་ཞེས་བྱ་
བ་སྨོས་ཏེ། ཟབ་མོ་ནི་སྐྱེ་བ་དང་འགག་པ་མེད་པའོ། །སྤྱོད་པ་ནི་དོན་ལ་བྱ་སྟེ། སྐྱེ་བ་དང་
འགག་པ་མེད་པ་ལ་ཤེས་རབ་ཀྱི་ཕ་རོལ་དུ་ཕྱིན་པ་ཞེས་བྱའོ། །རྣམ་པར་རྟོག་པ་ནི་སྐྱེ་བ་
དང་། འགག་པ་མེད་པའི་དོན་ལ་དམིགས་པའོ། །སྐྱེ་བ་དང་འགག་པ་མེད་པའི་དོན་ལ་
9



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དམིགས་པར་མ་ཟད་ཀྱིས་གཟུགས་ལ་སོགས་པ་
ད་པའི་ཕུང་པོ་ལྔ་རྣམས་ལ་ཡང་སྟོང་པར་
བལྟའོ། །དེ་ལ་སྟོང་པ་རྣམ་པ་གཉིས་ཏེ། འདུས་མ་བྱས་ནམ་མཁའ་སྟོང་པ་དང་། དོན་
དམ་པ་ལ་འཕགས་པའི་ཡེ་ཤེས་ཀྱིས་གཟུང་འཛིན་དང་བྲལ་བ་སོ་སོ་རང་རང་གི་རིག་པ་
སྟོང་པ་སྟེ། ཕུང་པོ་ལྔ་པོ་དོན་ལ་གཟུང་འཛིན་དང་བྲལ་བའི་སྟོང་པར་བལྟའོ། །ཞེས་བྱ་
བའི་དོན་ནོ། །ལྟ་བ་རྣམ་པ་གསུམ་སྟེ། སོ་སོ་སྐྱེ་བོ་དང་། མུ་སྟེགས་ཀྱི་ལྟ་བ་དང་། ཉན་
ཐོས་དང༌། རང་སངས་རྒྱས་ཀྱི་ལྟ་བ་དང་། བྱང་ཆུབ་སེམས་དཔའ་ སེམས་དཔའ་དང་།
དེ་བཞིན་གཤེགས་པའི་ལྟ་བའོ། །དེ་ལ་སོ་སོ་སྐྱེ་བོ་དང་། མུ་སྟེགས་ཀྱིས་ནི་ཕུང་པོ་ལྔ་ལ་
སྲོག་དང་། བདག་དང་། གང་ཟག་དུ་བལྟ། ཉད་ཐོས་དང་རང་སངས་རྒྱས་ཀྱིས་ནི་ཕུང་པོ་
ལྔ་ལ་ཀུན་འབྱུང་བ་དང་། སྡུག་བསྔལ་བ་ལྟར། བྱང་ཆུབ་སེམས་དཔའ་དང་དེ་བཞིན་
གཤེགས་པས་ནི། ཕུང་པོ་ལྔ་ལ་རང་བཞིན་ཀྱིས་སྟོང་པར་ལྟ་ཞིང་གཟིགས་སོ། །འདི་ནི་
ཤེས་རབ་ལ་འཇུག་པ་སྟེ། འཇུག་པའི་ཐབས་མི་ཤེས་པས་འདྲི་བའི་ཚིག་བསྟན་ཏེ། དེ་ཡང་
གང་ཞེ་ན། དེ་ནས་ཞེས་བྱ་བ་ལ་སོགས་པའོ། །ཅིའི་ཕྱིར་འཕགས་པ་ཤཱ་རིའི་སྲས་པོས་བྱང་
ཆུབ་སེམས་དཔའ་གཞན་ལ་མ་དྲིས་ཀྱི། བྱང་ཆུབ་སེམས་དཔའ་ཀུན་ཏུ་སྤྱན་རས་གཟིགས་
ཀྱི་དབང་པོ་ལ་དྲིས་ཞེ་ན། དེ་ལ་འདི་སྐད་ཅེས་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་
བཤད་པའི་ཚེ་འཁོར་བརྒྱ་སྟོང་གྲངས་མེད་པ་ཚོགས་པའི་ནང་ན། བྱང་ཆུབ་སེམས་དཔའི་
གཙོ་བོ་ཡིན་པས་སངས་རྒྱས་ཀྱི་མཐུས་འཕགས་པ་ཤཱ་རིའི་བུས་བདག་དང་གཞན་གྱི་ཐེ་
ཚོམ་བསལ་བའི་ཕྱིར། དེ་ལ་འོག་ནས་འབྱུང་བའི་དོན་རྣམས་དྲིས་སོ། །
དེ་ནས་ཞེས་བྱ་བ་ནི། གོང་དུ་བཤད་པ་རྣམས་ཀྱི་འོག་ཅེས་བྱ་བའི་དོན་ནོ། །སངས་
རྒྱས་ཀྱི་མཐུས་ཞེས་བྱ་བ་ནི། དམ་པ་རྣམས་ཀྱི་བྱིན་གྱིས་བརླབས་ཞེས་བྱ་བའི་དོན་ནོ། །
ཤཱ་རིའི་བུ་ཞེས་བྱ་བ་ལ་ཡུམ་ཤ་རི་ཀ་ཞེས་བྱ་བའི་མཚན་ལས་གྲངས་ཏེ་བཏགས་པས་ཤཱ་རིའི་
ལ10



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
བུ་ཞེས་བྱའོ། །འདི་སྐད་སྨྲས་སོ་ཞེས་བྱ་བའི་འོག་ནས་འབྱུང་བའི་དོན་རྣམས་དྲིས་སོ་ཞེས་
བྱ་བའི་དོན་ནོ། །གང་ལ་ལ་ཞེས་བྱ་བ་ནི། གང་སུ་ཡང་རུང་ཞེས་བྱ་བའི་ཐ་ཚིག་གོ ། ཤེས་
རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ལ། ཤེས་རབ་ནི་གཉིས་ཏེ། ཀུན་རྫོབ་ཅེས་པའི་ཤེས་
རབ་དང་། དོན་དམ་ཅེས་པའི་ཤེས་རབ་བོ། །དེ་ལ་ཀུན་རྫོབ་ཤེས་པའི་ཤེས་རབ་ནི། ཆོས་
ཐམས་ཅད་སྒྱུ་མ་དང་། སྨིག་རྒྱུ་དང་། རྨི་ལམ་ལྟ་བུར་ཤེས་པའི་ཤེསརབ་བོ། །དོན་དམ་
ཤེས་པའི་ཤེས་རབ་ནི། ཆོས་ཐམས་ཅད་ནམ་མཁའི་ངོ་བོ་བཞིན་དུ་བརྗོད་དུ་མེད་ཅིང་།
བསམ་དུ་མེད་པར་ཤེས་ཏེ། ཤེས་རབ་དེས་མི་གནས་པའི་མྱ་ངན་ལས་འདས་པར་ཕྱིན་
པར་བྱེད་པས་ན། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་ཏེ། དོན་དུ་ན་སྐྱེ་བ་དང་འགག་པ་
མེད་པའི་དོན་ཟབ་མོ་ལ་ཤེས་རབ་ཀྱི་ཕ་རོལ་དུ་ཕྱིན་པ་ཞེས་བྱའོ། །སྤྱོད་པ་ནི་གང་ཟག་སྟེ་
བྱང་ཆུབ་སེམས་དཔའོ། །སྤྱད་པ་ནི་ཆོས་དེ་ཤེས་རབ་ཀྱི་ཕ་རོལ་དུ་ཕྱིན་པའོ། །ཅི་ལྟར་
བསླབ་པར་བྱ་ཞེ་ན། ཞེས་བྱ་བ་ནི། མཉན་པ་དང༌། བསམ་པ་དང་། བསྒོམ་པའི་སྒོ་ནས་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་ཅི་ལྟར་འཇུག་པར་བྱ་ཞེས་བྱ་བའི་དོན་ཏོ། །
རྣམ་པ་གཉིས་སུ་ན། སྤྱོད་པ་རྣམ་པ་བཞི་ལ་བསླབ་པར་བྱ་སྟེ། སྤྱོད་པ་རྣམ་པ་བཞི་
ནི། རྣམ་པར་མི་རྟོག་པའི་དོན་དམ་པའི་ཡི་ཤེས་ལ་སྤྱོད་པ་དང་། ཉོན་མོངས་པ་མེད་པས་
བྱང་ཆུབ་ཀྱི་ཕྱོགས་ཀྱི་ཆོས་རྣམ་ལ་སྤྱོད་པ་དང་། ཞེན་པ་མེད་པས་སེམས་ཅན་ཡོངས་སུ་
སྨིན་པ་ལ་སྤྱོད་པ་དང་། ཆགས་པ་མེད་པའི་སངས་རྒྱས་ཀྱི་ཆོས་ཡོངས་སུ་སྨིན་པ་ལ་སྤྱོད་
པའོ། །ཇི་ལྟར་བསླབ་པར་བྱ་ཞེས་བྱ་བ་ནི། སྤྱོད་པ་ཇི་བཞིན་ཇི་བཞིན་སྤྱད་པར་བྱ། །ཞེས་བྱ་
བའི་ཐ་ཚིག་གོ །འདི་ནི་ཤེས་རབ་ཀྱི་མཚན་ཉིད་དེ། མཚན་ཉིད་མི་ཤེས་ན་དོན་ཁོང་དུ་ཆུད་པར་
མི་ནུས་པས། བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱ་བ་ལ་སོགས་པ་ལ་གླན་
ཚིག་བསྟན་ཏོ། །ཤཱ་རིའི་བུ་ལ་འདི་སྐད་ཅེས་སྨྲས་སོ། །ཞེས་བྱ་བ་ནི་འོག་ནས་འབྱུང་བ་
ལ11ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་སྐད་དུ་སྨྲས་སོ། །ཞེས་བྱ་བའི་ཐ་ཚིག་གོ། །འདི་ལྟར་བརྟག་པར་བྱ་ཞེས་བྱ་བ་ནི།
འདི་ལྟར་ཤེས་རབ་ཀྱི་ཕ་རོལ་དུ་ཕྱིན་པ་ལ་སྤྱད་པར་བྱ་ཞེས་བྱ་བའི་ཐ་ཚིག་གོ། །ཇི་ལྟར་
བསླབ་པར་བྱ་ཞེ་ན་དེའི་ཕྱིར་ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ལྟའོ། །
ཞེས་བྱ་བ་སྨོས་ཏེ། ཕུང་པོ་ལྔ་ནི། གཟུགས་དང་། ཚོར་བ་དང་
། འདུ་ཤེས་དང་། འདུ་བྱེད་
དང༌། རྣམ་པར་ཤེས་པའོ། །
རང་བཞིན་སྟོང་པ་ཞེས་བྱ་བ་ལ། སྟོང་པ་རྣམ་པ་ལྔ་སྟེ། སྔར་ནས་མེད་པའི་སྟོང་པ་
དང༌། ཞིག་ནས་མེད་པའི་སྟོང་པ་དང་། ཤིན་ཏུ་མེད་པའི་སྟོང་པ་དང་། གཅིག་ལ་གཅིག་
མེད་པའི་སྟོང་པ་དང་། ངོ་བོ་ཉིད་མེད་པའི་སྟོང་པའོ། །དེ་ལ་འོ་མ་ལ་ཞོ་མེད་པ་ནི་སྔར་ན་
མེད་པའི་སྟོང་པའོ། །ཞོ་ལ་འོ་མ་མེད་པ་ནི་ཞི་གནས་མེད་པའི་སྟོང་པའོ། །རི་བོང་གི་
མགོའི་ཆ་ཤས་དམའ་བ་ལ་རྭ་མེད་པ་ནི་ཤིན་ཏུ་མེད་པའི་སྟོང་པའི། བ་གླང་རྟ་ལ་མེད་པ་ནི་
གཅིག་ལ་གཅིག་མེད་པའི་སྟོང་པའོ། །
ཆོས་ཐམས་ཅད་རང་བཞིན་མེད་པ་ནི་ངོ་བོ་ཉིད་མེད་པའི་སྟོང་པ་སྟེ། སྟོང་པ་ལྔ་ཡོད་
པ་ལས་ཕུང་པོ་ལྔ་པོ་རྣམས་ནི་ངོ་བོ་ཉིད་མེད་པའི་སྟོང་པས་སྟོང་པར་བརྟག་པར་བྱའོ། །ཞེས་
བྱ་བའི་དོན་ཏོ། །གཟུགས་སྟོང་པ་ཞེས་བྱ་བ་ལས་གཟུགས་ཞེས་བྱ་བ་ནི། ས་དང་། ཆུ་
དང༌། མེ་དང་། རླུང་ལ་བྱའོ། །སྟོང་པ་ཞེས་བྱ་བ་ནི། དོན་དམ་པ་ཆོས་ཀྱི་དབྱིངས་སྟོང་པ་
ཉིད་མཚན་ཉིད་མེད་པས་གཟུགས་དེ་དག་སྟོང་པ་ཉིད། སྟོང་པ་ཉིད་དེ་ནི་གཉིས་སུ་མེད་
པ་གྲངས་དང་བགྲངས་ལསའདས་པ། བདག་དང་བདག་གིར་ལྟ་བ་སྤངས་པ་། གཟུང་བ་
དང་འཛིན་པ་དང་བྲལ་བ་ཡིན་པས་ན། མི་གཉིས་པ་དེ་བཞིན་ཉིད་ཀྱི་མཚན་ཉིད། ཆོས་སོ་
ཅོག །སྟོང་པའི་མཚན་ཉིད་དུ་མ་འདུས་པ་མེད་པས། ས་ཆུ་མེ་རླུང་བཞི་ཡང་མཚན་ཉིད་
མེད་པ་ཏེ། དངོས་པོ་མེད་པ། བདག་མེད་པ། གཙོ་བོ་མེད་པ་སྟེ། རྡུལ་དུ་བཤིགས་ནས་
ལ 12ལ



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
སྟོང་པ་ཉིད་དུ་གྱུར་པ་ནི་མ་ཡིན་ཀྱི། ངོ་བོ་ཉིད་ཀྱིས་སྟོང་པ་ཡིན་པས་ན། གཟུགས་སྟོང་པ་
ཞེས་བྱའོ། །གཟུགས་ངོ་བོ་ཉིད་ཀྱིས་སྟོང་པ་ཉིད་གང་ཡིན་པ་དེ་དོན་དམ་པའི་སྟོང་པ་དེ་
ཉིད་ཡིན་ཏེ། དོན་དམ་པའི་སྟོང་པ་དེ་ཉིད་གཟུགས་ཀྱི་སྟོང་པའི་རང་བཞིན་ཞེས་བྱ་བའི་ཐ་
ཚིག་གོ། །
གཟུགས་ཀྱི་སྟོང་པ་དོན་དམ་པའི་སྟོང་པ་ཡིན་པར་ཅིས་མངོན་ཞེ་ན། འཕགས་པ་
བློ་གྲོས་མི་བཟད་པས་བསྟན་པ་ལས་ཀྱང་། བྱང་ཆུབ་སེམས་དཔའ་ཆོས་ཀྱི་དབྱིངས་ལ་
འཇུག་པའི་ཡེ་ཤེས་ཀྱི་ཆོས་ཀྱི་དབྱིངས་ནི། ས་དང་། ཆུ་དང་། མེ་དང་། རླུང་གི་ཁམས་ཡིན་
ཀྱང་། སྲ་བ་དང་། རླན་པ་དང་། དྲོ་བ་དང་། གཡོ་བའི་མཚན་ཉིད་མ་ཡིན་ནོ། ཆོས་ཀྱི་
དབྱིངས་དང་ཆོས་ཐམས་ཅད་མཚུངས་སོ། །དེ་ཅིའི་ཕྱིར་ཞེ་ན། སྟོང་པ་ཉིད་དུ་མཚུངས་
པས་ན་མཚུངས་ཞེས་བཤད་དོ། །དེ་བས་ན་གཟུགས་སྟོང་པ་ཉིད་དོན་དམ་པའི་སྟོང་པ་
ཉིད་དུ་རིག་པར་བྱའོ། །
རྣམ་པ་གཉིས་སུ་ན། གཟུགས་སྟོང་པ་ཞེས་བྱ་བ་ལ་གཟུགས་རྣམ་པ་གསུམ་སྟེ།
ཡོངས་སུ་བརྟག་པའི་གཟུགས་དང༌། རྣམ་པར་བརྟག་པའི་གཟུགས། ཆོས་ཉིད་ཀྱི་
གཟུགས་སོ། །དེ་ལ་བྱིས་པ་སོ་སོའི་སྐྱེ་བོ་རྣམས་ཀྱིས། ས་ལ་སོགས་པ་སྲ་བའི་མཚན་ཉིད་
དུ་བརྟག་པ་ནི་ཡོངས་སུ་བརྟག་པའི་གཟུགས་སོ། །དོན་དང་ལྡན་པའི་རྣམ་པར་ཤེས་པའི་
སྤྱོད་ཡུལ་གྱི་གཟུགས་ནི་རྣམ་པར་བརྟག་པའི་གཟུགས་སོ། །
ཡོངས་སུ་བརྟག་པའི་གཟུགས་དང་། རྣམ་པར་བརྟག་པའི་གཟུགས་དང་བྲལ་བ་དེ་
བཞིན་ཉིད་ཀྱི་མཚན་ཉིད་ནི་ཆོས་ཉིད་ཀྱི་གཟུགས་ཏེ། ཆོས་ཉིད་ཀྱི་གཟུགས་དེ་ལ་ཡོངས་སུ་
བརྟག་པའི་གཟུགས་རྣམ་པར་བརྟག་པའི་གཟུགས་མེད་པས་ན་གཟུགས་སྟོང་པའོ་ཞེས་
བྱའོ། །ཆོས་ཉིད་ཀྱི་གཟུགས་སྟོང་པ་ཉིད་རྣམ་པར་བརྟག་པ་དང་། ཀུན་བརྟག་པའི་གཟུགས་
ལ13



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་ལོག་ཤིག་ན་ཡོད་པ་ཡིན་ནམ་སྙམ་པ་ལ། སྟོང་པ་ཉིད་གཟུགས་ཞེས་སྨོས་སོ། །ཆོས་
ཉིད་ཀྱི་གཟུགས་སྟོང་པ་དེ་ཉིད་རྣམ་པར་དག་པ་དང་། ཀུན་བརྟག་པའི་གཟུགས་དང་
མཚན་ཉིད་གཅིག་བྱ་བའི་དོན་ཏོ། །གཟུགས་གང་ཡིན་པ་དེ་སྟོང་པ་ཉིད་དོ། །སྟོང་པ་ཉིད་
ཀྱང་གཟུགས་སོ། །གཟུགས་ལས་སྟོང་པ་ཉིད་གུད་ན་མེད་དོ། །ཞེས་བྱ་བ་ལ། གཟུགས་ཀྱི་
མཚན་ཉིད་ཀྱི་སྟོང་པ་དང༌། དོན་དམ་པའི་སྟོང་པ་གཉིས་ཐ་མི་དད་དེ། གཅིག་པས་ན་
གཟུགས་ལས་སྟོང་པ་ཉིད་གུང་ན་མེད་ཅེས་བྱ་སྟེ། ཅིས་ཐ་མི་དད་ཅེ་ན་། བསྣན་པ་དང་ཕྲི་
བ་དང་། བྲལ་བ་མཐའ་གཉིས་སྤངས་པའི་ངོ་བོ་ཉིད་པའི་མཚན་ཉིད་དུ་ཐ་མི་དད་པའི་ཕྱིར་
རོ། །གང་གཟུགས་དེ་ཉིད་སྟོང་པ་ཞེས་བྱ་བ་ལ། གཟུགས་ཀྱི་མཚན་ཉིད་གང་ཡིན་པ་སྟོང་
པ་ཉིད་ཀྱི་མཚན་ཉིད་དེ་ཡིན་ནོ། །ཞེས་བྱ་བའི་ཐ་ཚིག་གོ། །གང་སྟོང་པ་ཉིད་དེ་གཟུགས་
སོ་ཞེས་བྱ་བ་ནི་སྟོང་པ་ཉིད་ཀྱི་མཚན་ཉིད་གང་ཡིན་པ་གཟུགས་ཀྱི་མཚན་ཉིད་ཀྱང་དེ་ཡིན་ནོ་
ཞེས་བྱ་བའི་ཐ་ཚིག་གོ། །དེ་ནི་འདི་སྐད་བསྟན་པ་ཡིན་སྟེ། སེམས་ཅན་མ་རབས་བྱིས་པ་
གྱུར་པ་རྣམས་ཐོག་མ་མེད་པ་ཚུན་ཆད་སྐྱེ་འཆི་འཁོར་བའི་ནང་ནས་ལམ་རྒྱུད་ལྔར་འཁོར་
སྟེ། ཕུང་པོ་ལྔ་ལ་ནི་འདྲེས། ཁམས་བཅོ་བརྒྱད་ལ་ནི་གོམས་པས། དེ་དག་ལ་ཆགས་ཤིང་
ཞེན་ནས། དངོས་པོ་དང་གློ་བུར་འཛིན་པ་ལ། དེ་བཞིན་གཤེགས་པས་ངོ་བོ་ཉིད་ཀྱིས་སྟོང་
པར་བསྟན་པས་གཟུགས་ཀྱི་མཚན་ཉིད་ནི་སྟོང་པར་བཤིག་ནས་གཉེན་པོ་སྟོང་པ་གུད་ན་
ཡོད་པར་འཛིན་པ་ནི། ཉན་ཐོས་ཞི་བ་ཕྱོགས་གཅིག་གིས་མྱ་ངན་ལས་འདས་པ་ལ་ཆགས་
པའོ། །
|
འདི་ལྟ་སྟེ། གང་གཟུགས་དེ་སྟོང་པ་ཉིད་ཅེས་བྱ་བ་ནི། གང་ཟག་ལ་ཆགས་པས་
འཁོར་བའི་མུར་ལྟུང་བ་དང་བྲལ་བའི་གཉེན་པོར་གསུངས་སོ། །གང་སྟོང་པ་ཉིད་དེ་
གཟུགས་སོ་ཞེས་བྱ་བ་ལ་ཉན་ཐོས་གང་ཟག་ལ་བདག་མེད་པར་ཆུད་ནས་གཟུགས་སྟོང་
ལ 14



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
པར་བཤིག་པའི་རྗེས་སུ་སྟོང་པའི་མཚན་མ་སྐྱེས་ཏེ། མྱ་ངན་ལས་འདས་པའི་གཉེན་པོར་
གསུངས་སོ། །གཟུགས་དང་སྟོང་པ་ཉིད་དེ་ནི་མེད་པས་སྟོང་པར་གྱུར་པ་གང་ཡིན་པ་དེ་ལ་
གཟུགས་ལ་མཚན་མར་འཛིན་པ་སྤངས་བའི་ཕྱིར་སྟོང་པ་ཉིད་བསྟན། སྟོང་པ་ལ་མཚན་
མར་འཛིན་པའི་སེམས་གཅིག་སྐྱེས་པས་སྟོང་པ་དང་གཟུགས་གཉིས་སྤོང་ཏེ། མཚན་མ་
གང་ལ་དམིགས་པས་ཀྱང་དེ་ཁོ་ན་རྟོགས་པར་བྱ་བ་ལ་བསྒྲིབ་པར་འགྱུར་བས་སྟོང་པ་ཉིད་
ལ་དངོས་པོར་འཛིན་པ་ཡང་མཚན་མ་ཡིན་ཏེ། དེ་ཡང་དཔེར་བྱས་ན། མི་མིག་རབ་རིབ་
ཅན་ཅིག་མགྲོན་དུ་འགྲོ་བ་ལས་གཡས་རོལ་གྱི་འགྲམ་ན་ནི་ཚེར་མ་དང་དོང་ཡོད། ལམ་
གཡོན་རོལ་གྱི་འགྲམ་ནི། ངམ་གྲོག་དང་གཡང་ས་ཡོད་མི་མིག་སྐྱོན་མེད་པ་ཞིག་གིས་ཚེར་
མ་དང་དོང་ཡོད་དོ་ཞེས་བྱས་ན་ནི། ངམ་གྲོག་དང་གཡང་སར་མུར་ལྟུང་། ངམ་གྲོག་དང་
གཡང་ས་ཡོད་དོ་ཞེས་བྱས་ན་ནི། ཚེར་མ་དང་དོང་གི་མུར་ལྟུང་བ་ལ་ལམ་དབུས་མ་དེ་བདེ་
བ་ཉིད་ཅི་ཡང་མི་ཐོག་པས་བསྟན་དེ། རང་གི་གནས་སུ་ཕྱིན་པར་བྱས་སོ། །དཔེ་དེ་དང་
འདྲ་སྟེ། རབ་རིབ་ཅན་ཞེས་བྱ་བ་ནི་སོ་སོའི་སྐྱེ་བོ་ཉོན་མོངས་པའི་སྒྲིབ་པའི་བསྒྲིབ་པ་ཉན་
ཐོས་ཤེས་བྱའི་སྒྲིབ་པས་བསྒྲིབས་པ་ལ་བྱའོ། །ཚེར་མ་དང་དོང་གང་གཟུགས་ལ་སོགས་
པའི་མཚན་མ་ལ་ཆགས་པ་ནི། འཁོར་བའི་མུར་ལྟུང་བའོ། །ངམ་གྲོག་དང་གཡང་ས་ནི་མྱ་
ངན་ལས་འདས་པ་ལ་ཆགས་པ་སྟེ། སྟོང་པའི་མུར་སྟོང་བའོ། །
མིག་ཅན་གྱི་སྐྱེས་བུ་ནི་དེ་བཞིན་གཤེགས་པ་སྟེ། ཤེས་རབ་ཀྱི་སྤྱན་གསལ་བས་
གཟུགས་ངོ་བོ་ཉིད་ཀྱི་སྟོང་པར་གཟིགས་པས་ན་སྐྱེ་འཆི་སྒྱུ་མ་དང་འདྲ་བའི་ཕྱིར་འཁོར་བ་
ཡང་མི་སྤོང་། ཁམས་གསུམ་རྨི་ལམ་དང་འདྲ་བས་ན། མྱ་ངན་ལས་འདས་པའི་ཡོན་ཏན་
ཡང་མི་ཚོལ་སྟེ། ལམ་དབུས་མ་མཚན་མ་མེད་པ་དང་། སྨོན་པ་མེད་པ་དང་། སྟོང་པ་ཉིད་
ཀྱི་ལམ་དུ་ཞུགས་པས་ན། མི་གནས་པའི་མྱ་ངན་ལས་འདས་པའི་གནས་སུ་ཕྱིན་ཏོ། །དེ་
~ 15



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བས་ན་མཚན་མར་འཛིན་པ་ནི། གཡང་ས་སྟེ་སྐྱོན་ཡིན་ནོ། །ཞེས་བསྟན་པ་ཡོད་པ་དང་།
མེད་པ་གང་ཡང་མཚན་མར་མི་བཟུང་བར་བྱའོ། །དེ་བཞིན་དུ་ཚོར་བ་དང་། འདུ་ཤེས་
དང༌། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །ཞེས་པ་ལ་འདི་སྐད་ཅེས་བྱ་སྟེ།
གོང་དུ་ཕུང་པོ་ལྔ་པོ་སྟོང་པར་བལྟ་ཞེས་པ་ལ། གཟུགས་ཀྱི་སྟོང་པར་སྨོས་ཏེ། གཟུགས་སྟོང་
པར་བསྟན་པ་དང་། སྟོང་པ་དང་གཟུགས་ཐ་མི་དད་པར་བསྟན་པའི་ཚིག་ཟུར་སྨོས་པ་དེ།
བཤད་པ་རྣམ་པ་གསུམ་དང་སྦྱར་པས་རྣམ་པ་དྲུག་ཏུ་འགྱུར་བ་ལ། བཤད་པ་རྣམ་པ་
གསུམ་ནི། དང་པོ་རང་བཞིན་ཀྱིས་སྟོང་སྟེ་གཅིག་པར་བཤད་པ་དང་། བར་དུ་བཏག་པ་
རྣམ་གསུམ་དང་སྦྱར་ཏེ་རོ་གཅིག་པར་བཤད་པ་དང་། ཐ་མ་འཁོར་བའི་སོ་སོའི་སྐྱེ་བོ་དངོས་
པོའི་མཐའ་ལ་གནས་པ་དང༌། ཉན་ཐོས་མྱ་ངན་ལས་འདས་པ་སྟོང་པའི་མཐའ་ལ་གནས་
པ་དེ་གཉིས་སྤངས་སྟེ། དབུ་མའི་ལམ་དུ་འཇུག་པ་བསྒྲུབ་སྟེ། གསུམ་པོ་རེ་རེ་ཡང་སྟོང་པ།
སྟོང་པ་ཉིད་ཀྱང་གཟུགས་ཤེས་པ་འཕྲུག་རེ་རེར་སྦྱར་བ་དང་། དྲུག་ཏུ་འགྱུར་བ་བཞིན་ཕུང་
པོ་ལྔའམ། བཞི་ལ་ཡང་ཚུལ་འདིས་བཤད་དོ། །ཕན་ཚུན་སྟོང་པ་ལྔས་བཤད་པ་དེ་བཞིན་
ལྷག་མ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་ལ་ཡང་ཕན་
ཚུན་སྟོང་པ་ལྔས་བཤད་པར་བྱའོ། །
ཆོས་དེ་རྣམས་ནི་རང་གི་སེམས་རྒྱུད་ཡིན་ལ། སེམས་ནི་གཟུགས་མེད་པ་སྟོང་པ་ཉིད་
ཀྱི་མཚན་ཉིད་དུ་བག་ཆགས་རྣམ་པར་སྨིན་ནས་གཟུགས་ཀྱི་ཕུང་པོ་དེ་ལ་བརྟེན་ཏོ། །དེ་ཡང་
དཔེར་ན་སྣོད་སྟོང་པ་དང་འདྲ་སྟེ་སྣོད་ལ་བརྟེན་ཏོ། །སྣོད་དེ་བཤིག་ན་བརྟེན་པའི་གནས་
མེད་དོ། །སྟོང་པ་ཆེན་པོ་དང་ཐ་མི་དད་དོ། །དེ་དང་འདྲ་སྟེ་འདིར་གཟུགས་ཀྱི་ཕུང་པོ་སྟོང་
པར་བརྟག་པས་སེམས་ཀྱི་ཕུང་པོ་ཡང་གནས་མེད་དེ། དོན་དམ་པ་ཆོས་ཀྱི་དབྱིངས་དང་ཐ་
མི་དད་དོ། །
༤ 16ལ



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
ཕུང་པོ་ལྔ་ནི་རང་བཞིན་གྱིས་སྟོང་པ་ཡིན་པར་ཅིས་སྨོས་ཞེ་ན། དེ་ཡང་འཕགས་པ་
བློ་གྲོས་མི་བཟད་པས་བསྟན་པ་ལ་བཤད་པ་། གཟུགས་ཀྱི་ཕུང་པོ་ནི་དབུ་བའི་གོང་བུ་དང་
འདྲ་སྟེ། གཟུགས་བཟུང་ཞིང་བཅང་མི་བཟོད་པའོ། །ཚོར་བའི་ཕུང་པོ་ཆུ་བུར་དང་འདྲ་སྟེ།
སྐད་གཅིག་པས་མི་རྟག་པའོ། །འདུ་ཤེས་ཀྱི་ཕུང་པོ་སྨིག་རྒྱུ་དང་འདྲ་སྟེ། སྲིད་པའི་སྒོམ་
པའི་ནོར་བར་འཛིན་པའི་ཕྱིར་རོ། །འདུ་བྱེད་ཀྱི་ཕུང་པོ་ནི་ཆུ་སྐྱེས་ཀྱི་ལྡུམ་དང་འདྲ་སྟེ།
བཤིག་ན་སྙིང་པོ་མེད་པའོ། །རྣམ་པར་ཤེས་པའི་ཕུང་པོ་ནི་རྨི་ལམ་དང་འདྲ་སྟེ། འཁྲུལ་པར་
འཛིན་པའོ། །དེ་བས་ན་ཕུང་པོ་ལྔ་ནི་བདག་མ་ཡིན། གང་ཟག་མ་ཡིན། སེམས་ཅན་མ་
ཡིན། སྲོག་མ་ཡིན། གསོ་བ་མ་ཡིན། སྐྱེས་བུ་མ་ཡིན། ཕུང་པོ་ལྔའི་རང་བཞིན་ནི་འདི་ལྟ་
བུ་སྟེ། བདག་དང་བདག་གིས་སྟོང་པའོ། །མ་སྐྱེས་པའོ། །མ་བྱུང་བའོ། །མེད་པའོ། །ནམ་
མཁའི་དབྱིངས་སོ། །འདུས་མ་བྱས་སོ། །རང་བཞིན་གྱི་མྱ་ངན་ལས་འདས་པའོ། །ཞེས་བཤད་
པའོ། །དེ་ལྟར་ཕྱི་རོལ་གྱི་ཆེན་པོ་བཞི་སྟོང་པར་ཤེས་པས་གཟུགས་སྟོང་པ་ཡིན་ནོ། །
ནང་གི་སེམས་བཞི་སྟོང་པར་ཤེས་པས་ནི། སྟོང་ཞེས་བྱ་སྟེ། གཟུགས་དང་སྟོང་
པ་གཅིག་པའི་མཚན་མ་སྤངས། གཟུང་བ་དང་འཛིན་པ་གཉིས་དང་བྲལ་བས་རྣམ་པར་
གྲོལ་བའི་སྐུ་ཞེས་བྱའོ། །འདི་ནི་ཤེས་རབ་ཀྱི་སྤྱོད་ཡུལ་ཏེ། སྤྱོད་ཡུལ་མི་ཤེས་ན་བསྒོམ་དུ་
མི་རུང་བས། རྣལ་འབྱོར་བསྒོམ་དུ་བཞུགས་པའི་ཕྱིར་བཤད་དོ། །ཤཱ་རི་ཡི་བུ་དེ་ལྟར་ཞེས་བྱ་
བ་ལ་གོང་དུ་བཤད་པར་ལྟར་ནའོ། །ཆོས་ཐམས་ཅད་སྟོང་པ་ཉིད་ཅེས་བྱ་བ་ལ། ཆོས་
ཐམས་ཅད་བྱ་བ་ནི་ཕུང་པོ་ལ་བརྟེན་པ་སྟེ། དབང་པོ་དང་། ཡུལ་དང་། ཁམས་དང་། སྐྱེ་
མཆེད་དང༌། རྟེན་ཅིང་འབྲེལ་ཏེ་འབྱུང་བ་ལ་སོགས་པ་ལ་བྱ་སྟེ། ཕུང་པོ་ལྔ་དེ་སྟོང་པར་
རྟོགས་པས་ན། དེའི་ཡན་ལག་རྣམས་ཀྱང་། སྟོང་པའི་མཚན་ཉིད་དུ་རིག་པར་བྱའོ། །
དཔེར་ན་ལུས་ཀྱི་གཙོ་བོ་སྟོང་པར་རྟོགས་ན། རྐང་ལག་ལ་སོགས་ཞོར་གྱི་རིག་པར་བྱའོ། །
17ལ



：
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚན་ཉིད་མེད་པ་ཞེས་བྱ་བ་ལ། ཆོས་ཐམས་ཅད་མཚན་མ་དང་
། མཚན་མ་ལས་འདས་
པས་ན་མཚན་ཉིད་མེད་པ་ཞེས་བྱའོ། །མ་སྐྱེས་པ། མ་འགག་པ་ཞེས་བྱ་བ་ལ། སྔ་ན་མེད་
པ་ལས། ཕྱིས་ཡོད་པ་ནི་སྐྱེས་ཞེས་བྱའོ། །སྔོན་ཡོད་པ་ལས་ཕྱིས་མེད་པར་འགྱུར་བ་ནི་
འགག་པ་ཞེས་བྱའོ། །
སངས་རྒྱས་ཀྱི་ངོ་བོ་ཉིད་དབྱིངས་དོན་དམ་པ་སྟོང་པ་ཉིད་འདི་ནི། ཐོག་མའི་མཐའ་
མེད་པས་ན་ཐ་མའི་མཐའ་མི་རྙེད་དེ། དེའི་ཕྱིར་མ་སྐྱེས་པ་དང་། མ་འགག་པ་ཞེས་བྱའོ། །
སེམས་ཅན་ལམ་རྒྱུད་ལྔའི་ནང་ན་འཁོར་བའི་ཚེ་ཡང་། སངས་རྒྱས་ཀྱི་ངོ་བོ་ཉིད་ལ་དྲི་མ་
ཅན་དུ་གྱུར་པ་མེད་པས། རྣམ་པར་དག་པ་ཞེས་བྱའོ། །བླ་ན་མེད་པ་ཡང་དག་པར་རྫོགས་
པའི་བྱང་ཆུབ་དུ་སངས་རྒྱས་པའི་ངོ་བོ་ཉིད་ལས་ལྷག་པར་རྣམ་པར་དག་པ་མེད་པའི་རྣམ་
པར་དག་པ་མེད་པ་ཞེས་བྱའོ། །གྲོག་མ་དང་སྦུར་བུའི་ལུས་སུ་གྱུར་ཀྱང་། སངས་རྒྱས་ཀྱི་
ངོ་བོ་ཉིད་ལ་ཆུང་ངུར་གྱུར་པ་མེད་པས། བྲི་བ་མེད་པ་ཞེས་བྱའོ། །
ཆོས་ཀྱི་སྐུར་གྱུར་ཀྱང་འཕེལ་བ་མེད་པས་ན། གང་བ་མེད་པ་སྟེ། ཅིའི་ཕྱིར་ཞེ་ན།
བསམ་ཞིང་བརྗོད་པ་ལས་འདས་ཏེ། དཔག་པས་མི་ཁྱབ་པའི་ཕྱིར་རོ། །རྣམ་པ་གཉིས་སུ་ན།
ཆོས་ཀྱི་སྐུ་དབྱིངས་དེ་ལ་ཉོན་མོངས་པ་མ་སྐྱེས་པས་ན། མ་སྐྱེས་པའོ། །མ་སྐྱེས་ན་འཇིག་
པ་མེད་པས་མ་འགག་པའོ། །ཆོས་ཀྱི་དབྱིངས་རང་བཞིན་ཀྱིས་རྣམ་པར་དག་པས་ན། རྣམ་
པར་དག་པ་མེད་པའི་ཕྱིར། རྣམ་པར་དག་པ་མེད་པའོ། རང་བཞིན་རྣམ་པར་དག་པ་ཡིན་
ཡང་། གློ་བུར་ཉོན་མོངས་པ་རྣམ་པར་དག་པར་མི་འགྱུར་བ་ཡང་མ་ཡིན་པས་ན། རྣམ་
པར་དག་པའོ། །ཀུན་ནས་ཉོན་མོངས་པའི་ཕྱོགས་སྤངས་པས་ན། ཆོས་ཀྱི་དབྱིངས་ལ་བྲི་བ་
མེད་པའོ། །རྣམ་པར་བྱང་བ་འཕེལ་བའི་དུས་ན་ཆོས་ཀྱི་དབྱིངས་ལ་འཕེལ་བ་མེད་པས་ན་
འཕེལ་བ་མེད་པའོ། །
ལ18ལ



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
གོང་དུ་ཕུང་པོ་ལྔ་སོ་སོར་ཕྱེས་ཏེ། སྟོང་པར་བསྟན་པོ་ལ་ཡང་སེམས་ལ་མཚན་མར་
རྟོགས་པ་ཕུང་པོ་ལྔ་སྟོང་པ་ཡིན་ན། སྟོང་པ་མཚན་ཉིད་དབྱེར་མེད་པས། གཟུགས་ལ་སོགས་
པའི་མིང་དུ་བཏགས་པར་མི་རིགས་སོ། །ཞེས་མིང་ལ་རྟོགས་པའི་མཚན་མ་བསལ་བའི་
ཕྱིར། དེ་ལྟར་སྟོང་པ་ཉིད་ནི་གཟུགས་མ་ཡིན། ཚོར་བ་མ་ཡིན་ཞེས་བྱ་བ་ལ་སོགས་པ་སྨོས་
སོ། །ཕུང་པོ་ལྔ་ངོ་བོ་ཉིད་སྟོང་པ་སྟེ། མིང་དང་གདགས་པ་ལས་འདས་པ་དབྱེར་མེད་པའི་
མཚན་ཉིད་ཡིན་པས་གཟུགས་ལ་སོགས་པ་བཏགས་པའི་མཚན་མར་ཡང་ཡོད་པ་མ་ཡིན་
པའི་ཕྱིར། གཟུགས་མ་ཡིན། ཚོར་བ་མ་ཡིན་ཞེས་བྱ་སྟེ། གཟུགས་མེད་ཚོར་མེད་ཅེས་བྱ་
བའི་ཐ་ཚིག་གོ །
ཡང་ན་སྟོང་པ་ཉིད་ལ་མིང་དུ་གཟུགས་ཞེས་མི་བརྗོད། ཚོར་བ་ཞེས་ཀྱང་མི་བརྗོད་
ཅེས་བྱ་བའི་ཐ་ཚིག་གོ། །མིག་མ་ཡིན། རྣ་བ་མ་ཡིན། སྣ་མ་ཡིན། ལྕེ་མ་ཡིན། ལུས་
ཡིད་མ་ཡིན། ཞེས་བྱ་བ་ལ། དེ་ལ་འདི་སྐད་ཅེས་བྱ་སྟེ། འདི་ནི་དབང་པོ་དྲུག་སྟེ། དབང་པོ་
དྲུག་ཀྱང་ཕུང་པོ་ལྔ་ལ་བརྟེན་པས་ཕུང་པོ་ལྔ་མེད་ན་དབང་པོ་དྲུག་ཀྱང་ཕུང་པོ་ལྔ་ལས་
གཞན་མ་ཡིན་པའི་ཕྱིར་མེད་པ་ཞེས་བྱའོ། །གཟུགས་མ་ཡིན་སྒྲ་མ་ཡིན། དྲི་མ་ཡིན། རོ་མ་
ཡིན། རེག་མ་ཡིན། ཆོས་མ་ཡིན་ཞེས་བྱ་བ་ལ་འདི་སྐད་ཅེས་བྱ་སྟེ། འདི་ནི་ཡུལ་དྲུག་སྟེ།
མ་རིག་པའི་དབང་ལ་བག་ཆགས་རྣམ་པར་སྨིན་ཏེ། འདུས་བྱས་ཀྱི་འབྲས་བུ་གྲུབ་པ་ལ་
བསླབ་པའི་སེམས་ཀྱི་ཡོད་པར་འཛིན་ཏེ། དོན་དམ་པར་ནི་ངོ་བོ་ཉིད་ཀྱིས་སྟོང་པ་ཡིན་
པའི་ཕྱིར་ཞེས་བྱའོ། །
མིག་གི་ཁམས་མ་ཡིན་པ་ནས་ཡིད་ཀྱི་ཁམས་མ་ཡིན་པ་ཞེས་བྱ་བ་ལ་འདི་སྐད་ཅེས་
བྱ་སྟེ། འདི་ཁམས་བཅོ་བརྒྱད་དེ། ནང་གི་དབང་པོ་དྲུག་མེད་པ་ནས་རྣམ་པར་ཤེས་པ་དྲུག་
གི་རྟེན་མེད་པའི་ཕྱིར། ཕྱི་ཡི་ཡུལ་དྲུག་མེད་པ་ནས་རྣམ་པར་ཤེས་པ་དྲུག་གི་གནས་མེད་དེ།
ལ19ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས་
འབའ་ཞིག་པ་མི་འབྱུང་བས་རྣམ་པར་ཤེས་པ་དྲུག་ཀྱང་མེད་པ་ཡིན་པའི་ཕྱིར་ན། དེའི་ཕྱིར་
ཁམས་བཅོ་བརྒྱད་ཀྱང་མེད་པ་ཞེས་བྱའོ། མ་རིག་པ་མ་ཡིན། མ་རིག་པ་ཟད་པ་མ་ཡིན།
རྒ་ཤི་མ་ཡིན། རྒ་ཤི་ཟད་པ་མ་ཡིན། ཞེས་བྱ་བ་ལ་འདི་སྐད་ཅེས་བྱ་སྟེ། འདི་ནི་རང་སངས་
རྒྱས་ཀྱི་ཐེག་པ་ལ་ཞུགས་པའི་སྤྱོད་ཡུལ་ཏེ། མ་རིག་པ་གླིང་ནས་རྒ་ཤིའི་བར་དུ་བསྟན་པ་ནི་
མདོར་གསུངས་སྟེ། མ་རིག་རྐྱེན་གྱིས་འདུ་བྱེད་ནས་རྣམ་པར་ཤེས་པ། མིང་དང་གཟུགས་
སྐྱེ་མཆེད་དྲུག ། རིག་པ། ཚོར་བ། སྲེད་པ། ལེན་པ། སྲིད་པ། སྐྱེ་བ། རྒ་ཤིའི་བར་དུ་
བལྟའོ། །མ་རིག་ཞེས་བྱ་བ་ནི་བདག་ཏུ་ལྟ་བ་ལས་བྱུང་ངོ༌། །བདག་ཏུ་འཛིན་པ་ནི་དངོས་
པོ་མེད་པ་ལས་འབྱུང་སྟེ། དེ་ཡང་མ་རིག་པ་ཡང་དངོས་པོ་མེད་པའོ། །
དེ་ཡང་དཔེར་ན། ཁྱིམ་མུན་ནག་ཡུན་རིང་པོར་འདུག་པ་ལ། སྒྲོན་མེ་གཅིག་བྱུང་
བས་སྐད་གཅིག་དུ་མེད་པར་གྱུར་ཏེ། མེད་པ་དེའི་དངོས་པོ་ཡང་མི་སྣང་ངོ༌། །འདི་ལྟ་སྟེ།
སེམས་ཅན་ཐོག་མ་མེད་པ་ཚུན་ཆད་ཀྱིས་མ་རིག་པའི་མུན་པ་སྟུག་པོ་ལ། ཤེས་རབ་ཀྱི་
སྒྲོན་མེས་བརྟག་པས་སྐད་གཅིག་དུ་མེད་པས་གྱུར་ཏེ། མེད་པ་དེའི་དངོས་པོར་ཡང་མི་
སྣང་ངོ༌། རིག་པ་ཞེས་བྱ་བ་ཡང་མ་རིག་པའི་ཟླ་ལས་བརྟག་པ་ཙམ་དུ་ཟད་དེ། མ་རིག་པ་
མེད་པས་མ་རིག་པའི་མིང་ཡང་མི་འགྲུབ་པས་ནི་མ་རིག་པ་མ་ཡིན། མ་རིག་པ་ཟད་པ་
ཡང་མ་ཡིན་ཞེས་བྱའོ། །མ་རིག་པའི་དངོས་པོ་ཉིད་མེད་པས་ན། མ་རིག་པ་མེད་པའོ། །
མེད་པའི་དངོས་པོ་ལྟར་མི་སྣང་བས་ན་ཟད་པ་ཡང་མེད་ཞེས་བྱའོ། །སྡུག་བསྔལ་བ་དང་།
ཀུན་འབྱུང་བ་དང་། འགོག་པ་དང་། ལམ་མ་ཡིན། ཞེས་བྱ་བ་ལ་འདི་སྐད་ཅེས་བྱ་སྟེ།
འདི་ནི། ཉན་ཐོས་ཀྱི་ཐེག་པ་ལ་ཞུགས་པའི་སྤྱོད་ཡུལ་ཏེ། བདེན་པ་བཞི་ཞེས་བྱའོ། །
བདེན་པ་ལ་རྣམ་པ་གསུམ་སྟེ། འཇིག་རྟེན་དང་། འཇིག་རྟེན་ལས་འདས་པའི་བདེན་པའོ། །
དེ་ལ་འཇིག་རྟེན་གྱི་བདེན་པ་ནི། ཕུང་པོ་ལྔ་ལས་ཀུན་འབྱུང་བ་དང་། རྒ་ཤིའི་སྡུག་བསྔལ་
ལ20ལ



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
དུ་ཤེས་པའོ། །
འཇིག་རྟེན་ལས་འདས་པའི་བདེན་པ་ནི། སྡུག་བསྔལ་དང་། ཀུན་འབྱུང་དང་།
འགོག་པ་དང་། ལམ་དུ་ཤེས་པའོ། །འཇིག་རྟེན་ལས་འདས་པ་འཕགས་པའི་བདེན་པ་ནི།
ཕུང་པོ་ལྔ་ལ་སྐྱེ་བ་མེད་པར་ཤེས་པ་ནི་སྡུག་བསྔལ་གྱི་བདེན་པ་ཤེས་པའོ། །གང་གི་སྲེད་
པའི་འཇོམ་པ་ནི་ཀུན་འབྱུང་བའི་བདེན་པ་ཤེས་པའོ། །མ་རིག་པ་དང་བག་ལ་ཉལ་བོ་རྣམས་
ངོ་བོ་ཉིད་ཀྱི་མེད་པར་ཤེས་པ་ནི་འགོག་པའི་བདེན་པ་ཤེས་པའོ། །ཆོས་མཉམ་པ་ཉིད་དུ་རེད་
པས་ཐམས་ཅད་ལ་སྒྲོ་མི་འདོགས་
པ་དེ་ནི་ལམ་གྱི་བདེན་པ་ཤེས་པ་ཞེས་བྱའོ། དེ་ལྟར་བདེན་པ་རྣམས་ཀྱང་དོན་དམ་པར་ན་
ངོ་བོ་ཉིད་མེད་པ་ཞེས་བྱའོ། །
བདེན་པ་རྣམས་ངོ་བོ་ཉིད་མེད་པར་ཅིས་མངོན་ཞེ་ན། འཕགས་པ་བློ་གྲོས་མི་བཟད་
པའི་མདོ་ལས་བཤད་པ། བྱང་ཆུབ་སེམས་དཔའ་བདེན་པ་ལ་མཁས་པ་གང་ཞེ་ན། ཕུང་པོ་
འདི་ནི་སྡུག་བསྔལ་བ་སྟེ། གང་གི་སྡུག་བསྔལ་ཀྱི་མཚན་མ་སྟོང་པ་ཉིད་དུ་ཇི་ལྟ་བ་བཞིན་
དུ་རྟོགས་པ་དེ་ནི་སྡུག་བསྔལ་འཕགས་པའི་བདེན་པ་ཞེས་བྱའོ། །གང་ཕུང་པོ་ལྔ་སྲེད་པའི་
རྒྱུ་དང་ལྟ་བའི་རྒྱུ་ཀུན་འབྱུང་སྟེ། གང་གི་སྲེད་པའི་རྒྱུ་དང་། ལྟ་བའི་རྒྱུ་དེ་དག་མི་ལེན་ཅིང་སྒྲོ་
མི་འདོགས་པ་དེ་ནི་ཀུན་འབྱུང་འཕགས་པའི་བདེན་པ་ཞེས་བྱའོ། །
གང་ཕུང་པོ་སྔོན་གྱི་མཐའ་ཡང་མི་འབྱུང་། ཕྱི་མའི་མཐའ་ཡང་མི་འཕོ། ད་ལྟར་ཡང་
མི་གནས་པར་ཤེས་པ་ནི་འགོག་པ་འཕགས་པའི་བདེན་པ་ཞེས་བྱའོ། །གང་མི་གནས་པའི་ཡེ་
ཤེས་ལ་མཉམ་པར་བཞག་ན་བདེན་པ་བཞི་སྟོང་པར་ཤེས་པ་དེ་ནི་ལམ་འཕགས་པའི་
བདེན་པ་ཞེས་བཤད་དོ། །ཡེ་ཤེས་མ་ཡིན། ཐོབ་པ་མ་ཡིན། མ་ཐོབ་པ་ཡང་མ་ཡིན་ཞེས་
བྱ་བ་ལ་འདི་སྐད་ཅེས་བྱ་སྟེ། འདི་ནི་བྱང་ཆུབ་སེམས་དཔའ་ཐེག་པ་ཆེན་པོ་ལ་སྤྱོད་
21 .



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྱོད་ཡུལ་ལོ། །དེ་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་དང་གཉིས་སུ་མེད་པའི་ཡེ་
ཤེས་ཞེས་ཀྱང་བྱ་སྟེ། དོན་དམ་པའི་ཡེ་ཤེས་དེ་མ་ཡིན་པས་ན་ཡེ་ཤེས་དེ་མེད་ཅེས་བྱའོ། །
ཐོབ་ཅེས་བྱ་བ་ལ་སྔོན་མེད་པ་ལས་ཐོབ་པའོ། །ཐོབ་པ་ཡོད་ན་སྟོང་པ་ཡང་ཡོད་ལ།
འབྲས་བུ་ཡོད་ན་འཇིག་པར་འགྱུར་བས་ན། སངས་རྒྱས་ཀྱི་ངོ་བོ་ཉིད་ནི་སེམས་ཅན་ཀུན་ལ་
མཉམ་པར་གནས་པ་དེ་ནི་ཐོག་མར་ཡང་སྟོང་། ཐ་མར་ཡང་ཐོབ་པ་མེད་དེ། ས་བཅུའི་
རིམ་པར་སྨོས་པ་ཡང་། ཀུན་གཞིའི་རྣམ་པར་ཤེས་པ་ལ་མ་རིག་པའི་བག་ཆགས་རིམ་གྱིས་
སྦྱང་པ་ཙམ་དུ་ཟད་དེ། མ་རིག་པའི་བག་ཆགས་བྱང་ནས། སངས་རྒྱས་ཀྱི་ཡེ་ཤེས་མེ་ལོང་
དང་འདྲ་བའི་ཆོས་དབྱིངས་ལ་ནི་ཐོབ་པ་དང་མ་ཐོབ་པ་ཞེས་གདགས་དུ་མེད་པས་ན། ཐོབ་
པ་ཡང་མེད། མ་ཐོབ་ཡང་མེད་ཅེས་བྱའོ། །དེ་བས་ན་ཕ་རོལ་ཏུ་ཕྱིན་པ་བདུན་བརྒྱ་པ་ལས་
ཀྱང་། མཚན་མ་ཐམས་ཅད་ལ་མི་སྤྱོད་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ། །
ཅི་ཡང་ཐོབ་པ་མེད་པ་ནི་བླ་ན་མེད་པའི་བྱང་ཆུབ་ཐོབ་པའོ། །ཞེས་གསུངས་སོ། །
འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ཡོན་ཏན་ཏེ། རྣལ་འབྱོར་པ་བླ་ན་མེད་པའི་
བྱང་ཆུབ་ནི་སྟོང་པ་ཉིད་ཀྱི་རང་བཞིན་ཡིན་མོད་ཀྱིས། འོན་ཀྱང་ཕ་རོལ་ཏུ་ཕྱིན་པའི་
འབྲས་བུ་མེད་པ་ཡང་མ་ཡིན་ཏེ། ཡོད་དོ་ཞེས་སྤྲོ་བ་བཤད་པའི་ཕྱིར་ཡོན་ཏན་བཤད་དོ། །
ཤཱ་རིའི་བུ་དེ་ལྟ་བས་ན་བྱང་ཆུབ་སེམས་དཔའ་ཐོག་པ་མེད་པས་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་གནས་ཤིང་བརྟེན་ཏེ། ཞེས་བྱ་བ་ལ་འདི་སྐད་ཅེས་བྱ་སྟེ། དེ་ལྟ་བས་ན་ཞེས་བྱ་
བ་ནི། གོང་དུ་བཤད་པ་ལྟར་ནའོ། །ཐོབ་པ་མེད་པ་ཞེས་བྱ་བ་ནི། བླ་ན་མེད་པ་ཡང་དག་
པ་རྫོགས་པའི་བྱང་ཆུབ་ཀྱི་འབྲས་བུ་ཐོབ་པ་མེད་པའི་ཕྱིར་རོ། །ཤེས་རབ་ཀྱི་ཕ་རོལ་ཏུ་
ཕྱིན་པ་ལ་གནས་ཤིང་བརྟེན་ཞེས་བྱ་བ་ནི། མཚན་མ་ཐམས་ཅད་ལ་ནི་གནས་སོ། །སེམས་
ཀྱི་སྒྲིབ་པ་མེད་ཅེས་བྱ་བ་ནི། ནང་གི་བག་ཆགས་དང་། ཕྱིའི་མཚན་མ་ཐམས་ཅད་སྤངས་ཏེ་
ལ22ལ



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
མེད་པའི་ཕྱིར་རོ། །
སྐྲགས་པ་མེད་པ་ཞེས་བྱ་བ་ལ་ནི། དེ་ལྟར་སེམས་ཀྱི་སྒྲིབ་པ་མེད་པས་ན། འཁོར་
བ་དང་ངན་སོང་དུ་སྐྱེ་བའི་འཇིགས་དང་། ཆོས་ཟབ་མོ་སྐྱེ་བ་དང་འགག་པ་མེད་པའི་དོན་
ལ་འཇིགས་པ་མེད་པའི་ཕྱིར་རོ། །ཕྱིན་ཅི་ལོག་ནས་ཤིན་ཏུ་འདས་པ་ཞེས་བྱ་བ་ལ། ཀུན་
གཞིའི་རྣམ་པར་ཤེས་པ་ལ། མ་རིག་བག་ཆགས་ཀྱིས་ཕྱི་རོལ་ཡུལ་དངོས་པོ་མེད་པ་རྣམ་
པ་སྣ་ཚོགས་སུ་ལྟ་བ་ནི་ཕྱིན་ཅི་ལོག་ཅེས་བྱ་སྟེ། དེ་ལ་གང་ཟག་དང་ཆོས་བདག་མེད་པར་
ཆུད་ནས་ཉོན་མོངས་པ་དང་། ཤེས་བྱའི་སྒྲིབ་པ་སྤངས་ནས། ཕྱིན་ཅི་ལོག་ལས་འདས་
པའོ། །མྱ་ངན་ལས་འདས་པར་ཕྱིན་ཅེས་བྱ་བ་ལ། མ་རིག་པ་ནི་ཉོན་མོངས་པ་ཀུན་གྱི་
གཞི་སྟེ། རྟེན་འབྲེལ་ཡན་ལག་བཅུ་གཉིས་ཀྱི་ནང་ནའང་འཁོར་བའི་རྒྱུར་གྱུར་པས་ནི། ཐ་
ན་རྡུལ་གྱི་ཕུང་པོ་འབའ་ཞིག་ཀྱང་མི་ལུས་པར་འགྱུར་རོ་ཞེས་གསུངས་སོ། །
མ་རིག་པ་མེད་པར་ཤེས་ན། སྡུག་བསྔལ་བ་དང༌། ཉོན་མོངས་ཀུན་ཀྱང་མེད་པར་
འགྱུར་རོ། །དེ་བས་ན་མྱ་ངན་ལས་འདས་པར་ཕྱིན་ཅེས་བྱའོ། །འདི་ནི་ཤེས་རབ་ཀྱི་ཕ་
རོལ་ཏུ་ཕྱིན་པའི་འབྲས་བུ་སྟེ། འབྲས་བུ་མེད་ན་སྤྱད་པ་ལ་ཡང་དོན་མེད་པའི་ཕྱིར་འབྲས་བུ་
བཤད་དོ། །
དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་
རོལ་ཕྱིན་པ་ལ་བརྟེན་ནས། ཞེས་བྱ་བ་ལ་འདི་སྐད་ཅེས་བྱ་སྟེ། དུས་ནི་འདས་པ་དང་། མ་
འོངས་པ་དང་། ད་ལྟར་གྱི་དུས་ཐ་དད་པ་རྣམས་སོ། །བཞུགས་པ་ནི། དུས་གསུམ་དུ་
གཤེགས་པ་རྣམས་སོ། །སངས་རྒྱས་ཞེས་བྱ་བ་ནི། ཁམས་གསུམ་འཁོར་བའི་བསླད་པ་ལ་
ཤེས་རབ་ཀྱི་མིག་ཐོབ་པས་སངས་རྒྱས་ཞེས་བྱ་སྟེ། དོན་དུ་ན་ཆོས་ཀྱི་སྐུར་གྱུར་ནས་ཤེས་
རབ་དང༌། ཡེ་ཤེས་དང་། ཏིང་ངེ་འཛིན་དང་། མཚན་དང་། དཔེ་བྱད་དང་། མ་འདྲེས་པའི་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་ལ་སོགས་པ་སྟེ། ཡོན་ཏན་གྲངས་མེད་པ་ཕུན་སུམ་ཚོགས་པ་དེ་ནི་སངས་རྒྱས་ཞེས་
བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ཅེས་བྱ་བ་ནི། མཚན་མ་ཐམས་ཅད་མེད་
པ་ལ་གནས་པས་སོ། །
དུས་གསུམ་གྱི་སངས་རྒྱས་ཐམས་ཅད་ཀྱང་མཚུངས་པར་ཤེས་རབ་ཀྱི་ཕ་རོལ་ཏུ་
ཕྱིན་པ་ལས་བྱུང་བས་ན། ཤེས་རབ་ཀྱི་ཕ་རོལ་ཕྱིན་པ་འདི་ནི་སངས་རྒྱས་ཐམས་ཅད་ཀྱི་
ཡུམ་ཞེས་བྱའོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སངས་རྒྱས་སོ། །ཞེས་
བྱ་བ་ནི་འདི་སྐད་ཅེས་བྱ་སྟེ། བླ་ན་མེད་ཅེས་བྱ་བ་ནི། ཁམས་གསུམ་ལས་འདས་པའོ། །
ཡང་དག་པར་རྫོགས་པ་ཞེས་བྱ་བ་ནི། དེ་བཞིན་ཉིད་མ་ནོར་བའི་ཆོས་ཀྱི་མཐར་ཐུག་པའོ། །
བྱང་ཆུབ་ཅེས་པ་ནི། དེ་བཞིན་ཉིད་མ་ནོར་བའི་ཆོས་ཀྱི་དབྱིངས་སོ། །སངས་རྒྱས་སོ་ཞེས་
བྱ་བ་ནི། ཤེས་རབ་ཀྱི་ཕ་རོལ་ཕྱིན་པ་ལ། རྣམ་པར་མི་རྟོག་པའི་ཚུལ་གྱི་སྤྱད་ནས་མངོན་
པར་སངས་རྒྱས་ཏེ། འདས་པའི་སངས་རྒྱས་རྣམས་དང་ཡང་མི་འདྲ་བ་མེད་པ་དང་། ཡོན་
ཏན་མཚུངས་པ་ལ་བྱའོ། །འདི་ནི་ཤེས་རབ་ཀྱི་གཟུངས་ཏེ། རྣམ་པར་མི་ལྟུང་བ་བྱ་བའི་
ཕྱིར་སྨོས་སོ། །
དེ་བས་ན་བདེན་ཏེ་མ་ནོར་བ་ཞེས་བྱ་བ་ལ། འདི་སྐད་ཅེས་བྱ་སྟེ། ཚིག་གི་སྨྲ་བ་མེད་
སྨོན་པ་མེད་པས་དེ་ངག་གི་བདེན་པའོ། །ལུས་ཀྱི་སྤྱོད་པ་མེད་པས་མཚན་མ་མེད་པ་སྟེ།
ལུས་ཀྱི་བདེན་པའོ། །སེམས་ཀྱི་བསམ་པ་མེད་པས། སྟོང་པ་ཉིད་ལ་ཡིད་ཀྱི་བདེན་པ་སྟེ།
དེ་ལྟར་འཕགས་པའི་རྣམ་པར་ཐར་པའི་སྒོ་གསུམ་དང་ཡང་མི་འགལ་ལ། ཤེས་རབ་ཀྱི་ཕ་
རོལ་ཏུ་ཕྱིན་པས་སེམས་ཀྱི་མཚན་མ་ཐམས་ཅད་བསལ་ནས་དོན་དམ་པར་གཅིག་ཆར་
འཇུག་པའི་སྒོ་རྣམ་པར་མི་རྟོག་པའི་དོན་དང་མཐུན་པས་ན། བདེན་ཏེ་མ་ནོར་བའོ། །ནང་
གི་རྣམ་པར་ཤེས་པའི་བག་ཆགས་ཀུན་སེལ་བས་ན། ཤེས་རབ་ཀྱི་ཕ་རོལ་ཏུ་ཕྱིན་པའི་
ལ24ལ



ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོའི་འགྲེལ་པ།
སྔགས་སོ། །ཕྱིའི་མཚན་མ་ཐམས་ཅད་ངོ་བོ་ཉིད་ཀྱིས་ཤེས་ཤིང་སེལ་བས་རིག་པ་ཆེན་པོའི་
སྔགས་སོ། །ཕྱི་ནང་གཉིས་ཀའི་མཚན་མ་ཐམས་ཅད་སེལ་བ་ན། བླ་ན་མེད་པའི་སྔགས་སོ། །
སངས་རྒྱས་ཀྱི་འབྲས་བུ་འགྲུབ་པར་བྱེད་པས་ན། མི་མཉམ་པ་དང་མཉམ་པའི་སྔགས་སོ། །
ངན་སོང་ཐམས་ཅད་སྤོང་ཞིང་སེམས་ཅན་གྱི་དོན་བྱེད་པས་ན། སྡུག་བསྔལ་ཐམས་ཅད་
རབ་ཏུ་ཞི་བར་བྱེད་པའི་སྔགས་སོ། །ཤེས་པར་བྱ་སྟེ་ཞེས་བྱ་བ་ལ། འདི་སྐད་ཅེས་བྱ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི། སངས་རྒྱས་སུ་ཕྱིན་པར་བྱེད་པའི་རྒྱུར་ཤེས་པར་བྱ་
ཞེས་བྱ་བའི་ཐ་ཚིག་གོ། །ཤེས་རབ་ཀྱི་ཕ་རོལ་དུ་ཕྱིན་པ་ཆེན་པོའི་སྔགས། སྨྲས་པ། ཏདྱ་
ཐཱ། ག་ཏེ། ག་ཏེ། པ་ར་ག་ཏེ། པ་ར་སཾ་ག་ཏེ། བྷོ་དྷི་སྭཱ་ཧཱ།
ཤེས་རབ་ཀྱི་ཕ་རོལ་ཕྱིན་པའི་སྔགས་འདི་ནི། འཇིག་རྟེན་དང་འཇིག་རྟེན་ལས་
འདས་པའི་བསོད་ནམ་གྱི་རྒྱུར་འགྱུར་ཏེ། འཇིག་རྟེན་གྱི་བསོད་ནམས་ནི། དོན་གྱི་ཉོན་མོངས་
པ་དང་། མདུད་དང་། བགེགས་ཀྱིས་མི་ཚུགས་ཤིང་སྲུང་ནུས་པའོ། འཇིག་རྟེན་ལས་འདས་
པའི་བསོད་ནམས་ནི། གཟུངས་འདི་ལ་བརྟེན་པས་ཤེས་རབ་དང་ཡེ་ཤེས་ཀྱི་རྒྱུར་འགྱུར་
བའོ། །
དེ་ནས་བཅོམ་ལྡན་འདས་ཀྱིས་ཀྱང་། ཏིང་ངེ་འཛིན་དེ་ལས་བཞེངས་ཏེ། ཞེས་བྱ་བ་
ལ་འདི་སྐད་ཅེས་བྱ་སྟེ། དེ་བཞིན་གཤེགས་པ་ཉག་བ་ཅིག་མ་གཏོགས་པར་ཤེས་རབ་ཀྱི་ཕ་
རོལ་དུ་ཕྱིན་པའི་དོན་བཤད་ཅིང་མཉན་པར་གཞན་གྱིས་མི་ནུས་པས། འཕགས་པ་སྤྱན་རས་
གཟིགས་ཀྱི་དབང་པོས་བཤད་པ་དང༌། ཤཱ་རིའི་བུས་མཉན་པ་ཡང་ཏིང་ངེ་འཛིན་དེའི་བྱིན་
རླབས་ཡིན་ཏེ། བཤད་པ་དང་མཉན་པའི་བྱ་བ་བྱས་པས་ན། ཏིང་ངེ་འཛིན་ལས་བཞེངས་
སོ། །རྒྱུ་རྣམ་པར་དག་པ་དང་། འབྲས་བུ་རྣམ་པར་དག་པ་གཟིགས་ནས། བཅོམ་ལྡན་
འདས་ཀྱིས་འཕགས་པ་སྤྱན་རས་གཟིགས་ཀྱི་དབང་པོ་ལ་ལེགས་སོ་ཞེས་བྱ་བ་བྱིན་ནོ། །
~25



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཅོམ་ལྡན་འདས་ཀྱིས་རྒྱུ་དང་འབྲས་བུ་རྣམ་པར་དག་པ་གཟིགས་ནས། ལེགས་
སོ་ཞེས་བྱ་བ་བྱིན་ནས། ལྷ་དང་མི་ལ་སོགས་པ་ཡང་། བཅོམ་ལྡན་འདས་ཀྱི་གསུངས་པ་ལ་
མངོན་པར་དགའ་སྟེ་རྗེས་སུ་ཡི་རང་ངོ༌། །
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་འགྲེལ་པ། སློབ་དཔོན་ཆེན་པོ་ཀླུ་
གྲུབ་སྙིང་པོས་མཛད་པ་རྫོགས་སོ།། །།
རྒྱ་གར་གྱི་མཁན་པོ་བྷེ་རོ་ཙ་ན་རཀཱི་ཏ་དང་བོད་ཀྱི་ལོ་ཙཱ་བ་གླན་ཆུང་གིས་བསྒྱུར་
བའོ། །སླད་ཀྱི་སྟག་ལོ་ཙཱ་བས་བཅོས་པའོ། །མངྒ་ལཾ། མངྒ་ལཾ། །། །
༤26ལ



བྱ༄༅། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོའི་རྒྱ་ཆེར་བཤད་པ།
པཎ་ཆེན་བི་མ་ལ་མི་ཏྲ།
རྒྱ་གར་སྐད་དུ། ཨཱ་པྲཛྙཱ་པཱ་ར་མི་ཏཱ་ཧྲི་ད་ཡ་ཊཱི་ཀཱ། བོད་སྐད་དུ། འཕགས་པ་ཤེས་
རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ། བྱང་ཆུབ་སེམས་དཔའ་སེམས་
དཔའ་ཆེན་པོ་ཐུགས་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་
ཕྱག་འཚལ་ལོ། །དུས་གསུམ་རྒྱལ་བ་བྱང་ཆུབ་སེམས་དཔར་བཅས། །འགྲོ་བའི་གཉེན་
གཅིག་ཀུན་ལ་ཕྱག་འཚལ་ནས། །འབུམ་ལ་སོགས་པའི་དོན་གྱི་གཙོ་བོ་མཆོག །རྒྱལ་བའི་
ཡུམ་གྱི་སྙིང་པོ་བཤད་པར་བྱ། །གླེང་སློང་བ་དང་སྐབས་དང་ནི། །བསྟན་པར་གཏོགས་པ་
འདུས་པ་དང་། །གླེང་གཞི་དྲིས་དང་ལན་བཏབ་པ། །དེ་ནི་རྣམ་པ་བཅུ་གཅིག་དང་། །
མཐུན་འགྱུར་རྗེས་སུ་ཡི་རང་དང་། །རྣམ་པ་བརྒྱད་དུ་བསྡུས་པ་ཡིན། །
དེ་ལ་འཁོར་གྱིས་བསྐུལ་བ་དང་། ཡང་དག་པར་སྡུད་པར་བྱེད་པས་བསྟན་པར་བྱ་
བའི་དངོས་པོ་མདོར་བསྡུས་ནས། འདི་སྐད་ཅེས་འབྱུང་བ་ལ་སོགས་པ་དང་པོའི་ཚིག་
གསུམ་གྱིས་གླེང་སློང་བར་བྱེད་དོ། །གང་བདག་གིས་ཐོས་པ་དེ་ནི་འདི་སྐད་ཡིན་ཏེ་གཞན་
27



པ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དུ་མ་ཡིན་ནོ། །འདིས་ནི་ཕྲི་བ་དང་བསྐྱེད་པ་སྤང་བའི་ཕྱིར་ཐོས་པ་ཡང་དག་པ་ཉིད་དུ་དམ་
འཆའོ། །དེས་ནི་ལན་ཅིག་ཐོས་ནས་ལེན་ཅིང་འཛིན་པ་ཡང་དག་པར་རབ་ཏུ་སྟོན་པར་
བྱེད་པར་བརྗོད་དོ། །དེས་ན་ཡང་དག་པར་སྡུད་པར་བྱེད་པ་ནི་སངས་རྒྱས་ལ་དགེ་བའི་རྩ་
བ་བསྐྱེད་པ་ཡོངས་སུ་སྨིན་པ་དགེ་བའི་བཤེས་གཉེན་གྱི་མགོན་དང་བཅས་པར་གྱུར་པ།
སངས་རྒྱས་ལ་བསྙེན་བཀུར་བྱས་ཤིང་ཡང་དག་པར་ཞུས་པ་དང་། སྦྱིན་པ་དང་ཚུལ་ཁྲིམས་
ལ་སོགས་པ་སྤྱད་པ་ཡིན་པར་ཤེས་པར་བྱའོ། །
གཞན་དུ་ན་རྣམ་པ་འདི་ལྟ་བུའི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་གྱི་གཙོ་བོ་ཉན་
པ་ལ་སོགས་པ་མི་སྲིད་དོ། །དེ་སྐད་དུ་མགོན་པོ་བྱམས་པས། སངས་རྒྱས་རྣམས་ལ་ལྷག་
པར་བྱས། །དེ་ལ་དགེ་བའི་རྩ་བ་བསྐྱེད། །དགེ་བཤེས་མགོན་དང་བཅས་རྣམས་ནི། །འདི་
ཉན་པ་ཡི་སྣོད་དུ་འགྱུར། །སངས་རྒྱས་བསྙེན་བཀུར་མང་དག་ཞུས། །སྦྱིན་དང་ཚུལ་
ཁྲིམས་སོགས་སྤྱད་པས། །ལེན་དང་འཛིན་པ་ལ་སོགས་པའི། །སྣོད་ཉིད་དུ་ནི་མཁས་པས་
ཤེས། །ཞེས་གསུངས་སོ། །དེ་དག་ཀྱང་གདུལ་བྱ་རྣམས་ཀྱི་དང་བ་དང་། མི་གཡེང་བ་
དང་། གུས་པ་ལ་སོགས་པ་བསྐྱེད་པའི་ཕྱིར་རོ། །བདག་གི་ཞེས་འབྱུང་བ་རྣམ་པར་དབྱེ་བ་
གསུམ་པས་ནི་ཡི་གེའི་སྒྲ་ཇི་ལྟ་བ་བཞིན་ཐོས་པ་ཉིད་སྟོན་ཏེ། དེ་ན་ཐོས་པ་ལས་བྱུང་བའི་
ཤེས་པ་ཡིན་པས་རང་གི་རྟོགས་པའི་བདག་ཉིད་ཡོངས་སུ་སྤོང་ངོ༌། །དེ་ལྟ་མ་ཡིན་ན་ནི་
བདག་གིས་ཐོས་པ་ཞེས་བྱ་བ་རྣམ་པར་དབྱེ་བ་དྲུག་པར་འགྱུར་ཏེ། ཤེས་པའི་དོན་ཡིན་
པའི་ཕྱིར་རོ། །
ད་ནི་ཐོས་པའི་རང་གི་ངོ་བོ་བསྟན་པའི་ཕྱིར། དུས་གཅིག་ན་ཞེས་འབྱུང་བ་ལ་
སོགས་པ་སྐབས་རྩོམ་པར་བྱེད་དེ། དུས་ནི་སྟོན་ལ་སོགས་པའི་དུས་སོ། །གཅིག་ན་ཞེས་
འབྱུང་བ་འདིས་ནི་དུས་ཞེས་འབྱུང་བ་འདི་བྱེ་བྲག་ཏུ་བྱེད་དོ། །དེ་ཡང་བཞུགས་ཏེ་ཞེས་
28



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
འབྱུང་བ་དེ་ཉིད་དང་སྦྱར་རོ། །བདུད་བཞི་བཅོམ་པར་གྱུར་པའི་ཕྱིར་བཅོམ་ལྡན་འདས་ཏེ།
ཡོན་ཏན་དང་ཕྲིན་ལས་མཐའ་ཡས་ཤིང་མཆོག་ཏུ་གྱུར་པ་འགྲོ་བའི་བླ་མ་མཛད་པ་དང་
།
ཡོན་ཏན་གྱི་སྒོ་ནས་མཚན་མཐའ་ཡས་པ་ཞིག་མངར་ཟིན་ཀྱང་། འོན་ཀྱང་འཁོར་ཐེག་པ་
གསུམ་པ་བདག་དང་གཞན་གྱི་དོན་ལ་ཞུགས་པ་རྣམས་ཀྱིས་ཅིག་ཅར་སྐྱབས་སུ་འོས་པ་
ཉིད་དུ་བསྟན་པའི་ཕྱིར། བཅོམ་ལྡན་འདས་ཀྱི་སྒྲ་འཇུག་པའི་རྒྱུ་མཚན་དུ་འཇིགས་པའི་རྒྱུ་
ཚར་གཅོད་པར་བྱེད་པ་ཉིད་དུ་སྟོན་ཏོ། །དེ་བས་ན་བཤད་པའི་སྐབས་ཐམས་ཅད་དུ་
བཅོམ་ལྡན་འདས་ཀྱི་ཚིག་ཏུ་བརྗོད་དོ། །
རྒྱལ་པོའི་ཁབ་ཅེས་འབྱུང་བ་ནི་ཡུལ་མ་ག་དྷཱའི་གྲོང་ཁྱེར་གྱི་བྱེ་བྲག་གོ། །དེའི་
ཕྱོགས་གཅིག་ན་བྱ་རྒོད་ཕུང་པོ་ཞེས་བྱ་བའི་རི་རྟག་ཏུ་སངས་རྒྱས་ཀྱི་བཞུགས་གནས་ཡོད་
དེ་དེ་ན་བཞུགས་སོ། །བྱ་རྒོད་ཕུང་པོའི་རི་ནི་བཅོམ་ལྡན་འདས་བཞུགས་པས་མཆོད་རྟེན་
ཉིད་དུ་གྱུར་པ་དང་མེ་ལ་སོགས་པའི་འཇིག་པ་རྣམས་ཀྱིས་ཀྱང་གཞིག་ཏུ་མེད་པ་ཉིད་དུ་
ཤེས་པར་བྱ་སྟེ། བྱང་ཆུབ་སེམས་དཔའི་སྡེ་སྣོད་ལས་དེ་སྐད་དུ་གསུངས་པའི་ཕྱིར་རོ། །
དེ་བཞིན་དུ་འཕགས་པ་ཟླ་བ་སྒྲོན་མ་ལ་སོགས་པ་ལས་ཀྱང་། རྒྱལ་པོའི་ཁབ་ཀྱི་ཤར་
ཕྱོགས་འདི་ཉིད་དུ། །སངས་རྒྱས་བྱེ་བ་སྟོང་རྣམས་མཐོང་གྱུར་ཅིང་། །རྒྱལ་བ་ཀུན་གྱི་དྲུང་དུ་
འདི་ཡིས་ནི། །ཏིང་འཛིན་ཞི་བ་མཆོག་འདི་ཞུ་བ་བྱས། །ཞེས་འབྱུང་བ་ལ་སོགས་པ་དང་
མཐུན་པ་ཡིན་ཏེ། རྟོག་པ་དང་དཔྱོད་པ་ལ་སོགས་པའི་སྐྱོན་ཐམས་ཅད་ལས་རྣམ་པར་
གྲོལ་བའི་དེ་བཞིན་གཤེགས་པ་སྤྱོད་ལམ་བཞི་གང་ཡང་རུང་བས་བཞུགས་པའི་ཕྱོགས།
དེ་བཞིན་གཤེགས་པའི་དབང་གིས་བྱུང་བ་འཇིག་པ་རྣམས་ཀྱིས་འཇིག་པར་ཇི་ལྟར་འགྱུར།
ལྷ་དང་འཕགས་པ་དང་ཚངས་པའི་བཞུགས་པ་དམ་པ་བསམ་གཏན་བཞི་པ་དང་། སྟོང་པ་ཉིད་
དང་། སྙིང་རྗེ་ཆེན་པོའི་མཚན་ཉིད་གཙོ་བོ་ཡིན་པའི་ཕྱིར་བཞུགས་པ་གསུམ་པོ་དེ་དག་གིས་
༤29ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞུགས་པར་གྱུར་ཏེ། དེའི་སྒྲ་ནི་བཞུགས་ཟིན་པའི་དོན་ཏོ། །དེ་ན་བཅོམ་ལྡན་འདས་
བཞུགས་པ་ནི་ཆོས་ཡང་དག་པར་སྡུད་པའི་དུས་ན་འདས་པ་ཡིན་ནོ། །དུས་གཅིག་ན་ཞེས་
འབྱུང་བའི་བྱེ་བྲག་གིས་ནི་ཐུགས་རྗེ་ཆེན་པོ་ལ་གཞོལ་བ་འགྲོ་བའི་བླ་མ་དུས་གཞན་ན་ནི་
ཡུལ་གཞན་ན་བཞུགས་པར་སྟོན་ཏོ། །དེའི་ཕྱིར་བཅོམ་ལྡན་འདས་ཀྱི་རྗེས་སུ་སློབ་པ་
གཞན་རྣམས་ཀྱིས་ཀྱང་དམ་པ་གསུམ་གྱིས་གནས་པར་བྱའི། བྱེད་པ་གང་ཡང་རུང་བ་དག་
གིས་ནི་མ་ཡིན་ནོ། །
དགེ་སློང་གི་དགེ་འདུན་ཆེན་པོ་དང་ཞེས་འབྱུང་བ་ལ་སོགས་པ་ནི་ཉན་པར་
གཏོགས་པ་འདུས་པར་སྟོན་ཏེ། །དེ་ལ་ཉོན་མོངས་པ་བཅོམ་པའི་ཕྱིར་དགེ་སློང་ངོ་། །དེ་
དག་མང་པོ་ཚོགས་པས་དབྱེར་མེད་པའི་ཕྱིར་དགེ་འདུན་ནོ། །ཆེན་པོ་ཞེས་འབྱུང་བ་ནི་
ཕལ་ཆེ་བ་ཉིད་ཀྱིས་སམ། ཤེས་རབ་དང་རྫུ་འཕྲུལ་ལ་སོགས་པས་སོ། །དེ་བཞིན་དུ་བྱང་
ཆུབ་སེམས་དཔའ་སེམས་དཔའ་ཆེན་པོའི་དགེ་འདུན་ཆེན་པོ་དང་ཡང་སྟེ། འདི་ལ་ཡང་ཆེ་
བ་ཉིད་གསུམ་གྱིས་སྟོན་ཏོ། །སེམས་ཅན་ཐམས་ཅད་ཀྱི་མཆོག་ཏུ་གྱུར་པ་སེམས་ཆེ་བ་
ཉིད་དང་། སྤོང་བ་ཆེ་བ་ཉིད་དང་། རྟོགས་པ་ཆེ་བ་ཉིད་ཀྱིས་སོ། །དེ་དག་དང་ཐབས་ཅིག་
སྟེ། ལྷན་ཅིག་ཏུ་ཞེས་བྱ་བའི་ཐ་ཚིག་གོ། །བཞུགས་པའི་བྱ་བ་ལ་ལྷན་ཅིག་པ་ཉིད་ཡིན་
པའི་ཕྱིར་ལྷན་ཅིག་གི་དོན་གྱི་མཚན་ཉིད་ཀྱིས་རྣམ་པར་དབྱེ་བ་གསུམ་པ་ཡིན་ནོ། །
གཏོགས་པ་འདུས་པ་ཞེས་བྱ་བ་འདི་ལ་གཏོགས་པ་སུ་ཡིན་ཞེ་ན། རྣམ་པ་དེ་ལྟ་བུའི་
ཆོས་ཉན་པ་ལ་སོགས་པར་སྣང་བ་འགྲུབ་པར་འགྱུར་བའི་དགེ་བའི་རྩ་བ་སྔོན་བསྐྱེད་པ་
ཡོངས་སུ་སྨིན་པ་ནི་གཏོགས་པ་ཡིན་ཏེ། ཆོས་ཉན་པ་ལ་སོགས་པ་ལ་སྐལ་བ་ཡོད་དོ་ཞེས་
བྱ་བའི་ཐ་ཚིག་གོ། །རང་མཚན་མར་གྲུབ་པར་བྱ་བའི་ཕྱིར་ཡུལ་དང་དུས་དང་། །འཁོར་
དཔང་དུ་བྱེད་ཅིང་དཔང་དང་བཅས་པར་སྨྲས་ན། སྨྲ་བ་པོ་ཚད་མ་ཡིན་པར་ཁོང་དུ་ཆུད་
30



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
པར་འགྱུར་རོ་ཞེས་ཆེ་བ་གང་དག་སྨྲ་བ་དེ་ནི་བདག་གིས་ཁོང་དུ་མ་ཆུད་དེ། འདི་ལྟར་ཡུལ་
དེ་དག་ཏུ་སོང་ཞིང་དཔང་རྣམས་ལ་འདྲི་ན་ནི་དེ་ནུས་པ་མེད་པ་རྣམས་ཀྱིས་མདོའི་དོན་
གཏན་ལ་དབབ་པ་ཐག་རིང་བར་འགྱུར་རོ། །
ཡང་ཇི་ལྟར་མདོ་སྡེ་འདི་བཞིན་དུ་གང་དུ་འཁོར་གྱི་མིང་མ་བསྟན་པ་དེ་ཇི་ལྟར་
དཔང་ཞེས་བརྗོད་པར་བྱ། འོག་མ་ཡིན་པའི་ཕྱིར་དགེ་སློང་གི་འཁོར་སྔར་བསྟན་ལ། གོང་
མ་ཡིན་པའི་ཕྱིར་བྱང་ཆུབ་སེམས་དཔའི་འཁོར་ཕྱིས་བསྟན་ཏོ། །ཇི་ལྟར་གང་ཡང་ཕྱོགས་
བཅུའི་འགྲོ་བ་རྣམས་དང་། སློབ་པ་དང་། མི་སློབ་པ་དང་། རང་རྒྱལ་བ་རྣམས་ཀྱི་བསོད་
ནམས་ལ་ཞེས་བྱ་བ་ལ་སོགས་པ་ལྟ་བུ་སྟེ། ཁ་ཅིག་ཏུ་ནི་འོག་མ་ནས་གོ་རིམས་བཞིན་དུ་
བཀོད་དོ། །ཁ་ཅིག་ཏུ་ནི་གོང་མ་ནས་གོ་རིམས་བཞིན་དུ་བཀོད་དེ། ཇི་ལྟར་སངས་རྒྱས་
དང་བྱང་ཆུབ་སེམས་དཔའ་ཞེས་བྱ་བ་ལྟ་བུའོ། །གཞན་དག་ནི་འཁོར་རྟག་པ་ཡིན་པའི་
ཕྱིར་དགེ་སློང་གི་འཁོར་སྔར་སྨོས་སོ། །རྟག་པ་མ་ཡིན་པའི་ཕྱིར་བྱང་ཆུབ་སེམས་དཔའི་
འཁོར་ཕྱིས་སྨོས་སོ་ཞེས་པའོ། །རྟག་པ་ནི་སྔར་བརྗོད་པར་བྱ་བ་ཡིན་ལ་དེ་ལས་གཞན་ནི་
ཕྱིས་ཡིན་ནོ་ཞེས་བྱ་བ་དེ་ནི་རིགས་པ་ཡོད་པ་མ་ཡིན་ནོ། །
གླེང་གཞི་གང་གིས་བསྟན་པ་འདི་འཇུག་པའི་གླེང་གཞི་དེ་བཤད་པའི་ཕྱིར། དེའི་ཚེ་
ཞེས་བྱ་བ་ལ་སོགས་པ་གསུངས་ཏེ། འཁོར་རྣམས་ཀྱི་དགེ་བའི་རྩ་བ་ཡོངས་སུ་སྨིན་པར་
བསྟན་པ་དེའི་ཚེ། བཅོམ་ལྡན་འདས་ཏིང་ངེ་འཛིན་ལ་སྙོམས་པར་འཇུག་པར་མཛད་པའི་
དུས་དེ་ཡིན་པའི་ཕྱིར་དེའི་ཚེ་ཞེས་བྱ་སྟེ། བཅོམ་ལྡན་འདས་ནི་དུས་མཁྱེན་པའི་ཕྱིར་རོ། །
ཆོས་ནི་ཕུང་པོ་ལ་སོགས་པ་ཡིན་ཏེ་རང་གི་མཚན་ཉིད་འཛིན་པ་ཉིད་དུ་འདོད་དོ། །ཡོངས་
སུ་ཀུན་དུ་ཐམས་ཅད་དུ་འདི་ལའང་འདིས་ཁོང་དུ་ཆུད་རྟོགས་རིག་པས་ན་ཆོས་ཀྱི་རྣམ་གྲངས་
ཞེས་བྱའོ། །ཟབ་མོ་ནི་སྟོང་པ་ཉིད་ལ་སོགས་པ་སྟེ། གང་དུའང་གང་གིས་སྣང་བ་གོ་རིམས་
ལ31ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་དུ་རང་དང་གཞན་གྱི་རྒྱུད་ལ་ལྟོས་པ་དེ་ནི་ཟབ་མོ་སྣང་བ་ཡིན་ནོ། །
དེ་སྐད་དུ། ཟབ་མོ་སྟོང་པ་ཉིད་ལ་སོགས། །སྒྲོ་འདོགས་པ་དང་སྐུར་འདེབས་
མཐའ། །བྲལ་བ་དེ་ནི་ཟབ་མོ་ཉིད། །ཅེས་བསྟན་ཏེ། སྒྲོ་འདོགས་པ་དང་སྐུར་པ་འདེབས་
པའི་མཐའ་དང་བྲལ་བ་ཡང་ཡོད་པ་དང་མེད་པའི་མཐའ་ལས་འདས་པ་ཡིན་ནོ། །དེ་བས་
ན་སློབ་དཔོན་ཀླུ་སྒྲུབ་ཀྱི་ཞལ་སྔ་ནས། གང་བློ་ཡོད་དང་མེད་པ་ལས། །རྣམ་པར་འདས་
ཤིང་མི་གནས་པ། །དེ་དག་ཟབ་མོ་དམིགས་མེད་པའི། །རྐྱེན་གྱི་དོན་ལས་རྣམ་པར་
བསྒོམ། །ཞེས་བསྟན་ཏོ། །ཏིང་ངེ་འཛིན་ནི་སེམས་རྩེ་གཅིག་པ་ཉིད་ཀྱི་མཚན་ཉིད་དོ། །ཡང་
དག་པར་འཇོག་པའི་ཕྱིར་དེའི་བདག་ཉིད་དུ་བཞུགས་པ་ནི་སྙོམས་པར་ཞུགས་པའོ། །འདི་
ལྟར་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཛད་པ་ཐམས་ཅད་ནི་གཞན་གྱི་དོན་
གཙོ་བོ་ཡིན་ནོ། །དེས་ན་བཅོམ་ལྡན་འདས་ཏིང་ངེ་འཛིན་འདི་ལ་སྙོམས་པར་ཞུགས་པ་ནི་
འཁོར་ཐམས་ཅད་ཀྱི་སེམས་ཀྱི་རྒྱུད་ཏིང་ངེ་འཛིན་གྱི་དོན་བསྟན་པ་དང་མཐུན་པ་ཇི་ལྟར་
རང་རང་གི་རྒྱུད་ཡོངས་སུ་སྨིན་པར་རུང་བ་སྐྱེས་པ་ཡིན་ཏེ། དེ་ནི་དེ་བཞིན་དུ་རིག་པར་
བྱའོ། །བཅོམ་ལྡན་འདས་ཀྱི་ཉོན་མོངས་པ་མེད་པར་མཁྱེན་པ་ཡང་འདིར་ཁུངས་སུ་གཞག་
སྟེ། ཉན་ཐོས་རྣམས་ཀྱི་ཉོན་མོངས་པ་མེད་པ་ནི་བདག་མཐོང་ན་མི་རྣམས་ཀྱི་ཉོན་མོངས་
པ་ཡོངས་སུ་སྤོང་ངོ་། །རྒྱལ་བ་རྣམས་ཀྱི་ཉོན་མོངས་པ་མེད་པ་ནི་གྲོང་ལ་སོགས་པར་དེ་དག་
གི་ཉོན་མོངས་པ་རྒྱུན་གཅོད་དོ། །དོན་འདི་ཉིད་འོག་ནས་བསྟན་པའི་ཕྱིར། ཡང་དེའི་ཚེ་
ཞེས་བྱ་བ་ལ་སོགས་པ་གསུངས་སོ། །
དེའི་ཚེ་ཞེས་བྱ་བ་ནི་བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་པ་དེའི་
ཚེའོ། །ཡང་གི་སྒྲ་ནི་ངེས་པར་གཟུང་བའི་དོན་ཏེ། དེས་ན་དེ་ཁོ་ན་ཉིད་ནི་ཞེས་བྱ་བའི་དོན་
ཏོ། །ཡང་ན་ཡང་ཞེས་བྱ་བ་ནི་བསྡུ་བའི་ཕྱིར་ཏེ། སྙོམས་པར་འཇུག་པའི་བྱ་བ་བསྟན་པ་
༤32ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
དང་། འོག་ནས་འབྱུང་བའི་རྣམ་པར་ལྟ་བའི་བྱ་བ་སྡུད་པར་བྱེད་དོ། །བཤད་པ་འདི་ལ་ནི་
འཁོར་གྱི་དགེ་བའི་རྩ་བ་ཡོངས་སུ་སྨིན་པའི་དུས་ཁོ་ན་ཡོངས་སུ་གཟུང་བར་བྱ་སྟེ། དེ་ལྟ་ན་
ནི་བསྡུ་བ་འཐད་པར་འགྱུར་གྱི་གཞན་དུ་ནི་མ་ཡིན་ནོ། །འདིའི་སེམས་དཔའ་ནི་བྱང་ཆུབ་
ཀྱི་ཆེད་དུའམ། བྱང་ཆུབ་སེམས་ཉིད་ཡིན་པས་བྱང་ཆུབ་སེམས་དཔའོ། །སངས་རྒྱས་ཉིད་
དུ་ཞུགས་པ་ཡིན་པའི་ཕྱིར་དབང་བསྐུར་བ་ཐོབས་པ་རྣམས་ལ་ངེས་པའི་ཚིག་ཕྱི་མ་ཉིད་དུ་
རིགས་ན། བྱང་ཆུབ་འདི་ཡང་གང་ཞེ་ན། བྱང་ཆུབ་འདི་ནམ་མཁའི་མཚན་ཉིད་ཡིན་ཏེ་རྟོག་
པ་ཐམས་ཅད་སྤངས་པའི་ཕྱིར་རོ། །
དེ་སྐད་དུ། རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པ་ལས་ཀྱང་།
བྱང་ཆུབ་ནམ་མཁའི་མཚན་ཉིད་པ། །རྟོག་པ་ཐམས་ཅད་སྤངས་པ་ཡིན། །ཞེས་གསུངས་
སོ། །གང་ཞིག་དེ་རྟོགས་པར་འདོད་པ་དེ་ནི་བྱང་ཆུབ་སེམས་དཔའ་སྟེ། དེ་ལ་དེ་སྐད་ཅེས་
བྱའོ། །སེམས་ཅན་ཐམས་ཅད་ཀྱི་མཆོག་ཏུ་གྱུར་པ་སེམས་ཆེ་བ་ཉིད་ལ་སོགས་པ་གསུམ་
བསྟན་པ་དང་། ས་ཆེན་པོར་ཞུགས་པའི་ཕ་རོལ་ཏུ་ཕྱིན་པ་ཆེ་བ་ཉིད་ཀྱིས་ཀྱང་འདིའི་
སེམས་དཔའ་ཆེ་བས་ན་སེམས་དཔའ་ཆེན་པོའོ། །དེ་སྐད་དུ་སྡུད་པ་ཚིགས་སུ་བཅད་པ་
ལས་ཀྱང་། གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །རྒྱལ་བ་རྣམས་ཀྱི་ཐེག་ཆེན་
མཆོག་ལ་ཞུགས་པ་དང་། །གོ་ཆ་ཆེན་པོ་བགོས་ཤིང་བདུད་ཀྱི་སྒྱུ་འདུལ་བ། །དེ་ཡི་ཕྱིར་ན་
སེམས་དཔའ་ཆེ་ཞེས་རབ་ཏུ་བརྗོད། །ཅེས་གསུངས་སོ། །སྡིག་པ་མི་དགེ་བའི་ཆོས་རྣམས་
ལས་རིང་དུ་བསྲིངས་ཏེ་སོང་བས་ན་འཕགས་པའོ། །གང་གིས་སྤྱན་རས་ཀྱིས་གཟིགས་ན་
སེམས་ཅན་རྣམས་དབང་ཕྱུག་སྟེ། འཇིགས་པ་དང་སྡུག་བསྔལ་གྱི་རྒྱུ་ལ་མི་རྟེན་པར་དབང་
དུ་གྱུར་པའི་དབང་ཕྱུག་དེ་ལ་དེ་སྐད་ཅེས་བྱའོ། །འདི་འཕགས་པ་ཡང་ཡིན་ལ་སྤྱན་རས་
གཟིགས་དབང་ཕྱུག་ཀྱང་ཡིན་པས་འཕགས་པ་སྤྱན་རས་གཟིགས་དབང་ཕྱུག་གོ། །རྣམ་པ་
ལ33མ



།
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྣ་ཚོགས་ཤེས་པའམ། ཤེས་པའི་མཆོག་ཡིན་པས་ཤེས་རབ་པོ། །དམ་པའི་དངོས་པོ་ནི་
དམ་པ་ཉིད་དེ་དམ་པ་ཁོ་ན་ཡིན་ནོ། །
འཇིག་རྟེན་གང་ལ་མཆོག་གཞན་མེད་པ་ནི་དམ་པ་བཤད་དེ། ཤེས་རབ་ཀྱི་དམ་པ་
ཉིད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ནོ། །དེ་བས་ན་འདི་སྐད་དུ། རང་གི་ངོ་བོ་སྟོང་
པ་ལ་སོགས་པའི་རྣམ་པས་ཤེས་པ་དམ་པར་འགྱུར་ཏེ། ཤིན་དུ་མཆོག་དང་ལྡན་པ་གང་
ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་དོ། །དེ་སྐད་དུ། འཕགས་པ་ཤེས་རབ་ཀྱི་
ཕ་རོལ་ཏུ་ཕྱིན་པ་བརྒྱད་སྟོང་པ་ལས། ཀུན་དགའ་བོ་ཤེས་རབ་གང་གིས་དགེ་བའི་རྩ་བ་
རྣམས་བསྔོ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན་དེ་
དམ་པ་ཡིན་ནམ། ཀུན་དགའ་བོས་གསོལ་པ། བཅོམ་ལྡན་འདས་དམ་པ་ལགས་སོ། །
བདེ་བར་གཤེགས་པ་དམ་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དེ་བས་
ན་དམ་པ་ཡིན་པའི་ཕྱིར་ཕ་རོལ་ཏུ་ཕྱིན་པ་ཞེས་བྱ་བའི་མིང་འཐོབ་པར་འགྱུར་རོ་ཞེས་
གསུངས་སོ། །དེ་ལས་གཞན་པ་ལ་ནི་ངེས་པའི་ཚིག་རིགས་པ་མ་ཡིན་ཞིང་སྒྲ་སྦྱར་བ་ཡང་
དཀའ་བ་བཅོམ་ལྡན་འདས་ཀྱི་ངེས་པའི་ཚིག་དང་ཡང་འགལ་བར་འགྱུར་རོ། །
དོན་དམ་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པ་ཐམས་ཅད་རྣམ་པར་དག་
པའི་མཚན་ཉིད་ཆོས་ཀྱི་སྐུ་ཡིན་ནོ། །དེ་ལས་གཞན་པ་ནི་སེམས་བསྐྱེད་པ་དང་། གོ་ཆ་དང་།
འཇུག་པ་དང་། ཚོགས་དང་། ངེས་པར་འབྱུང་བའི་སྒྲུབ་པའི་མཚན་ཉིད་རྒྱུའི་བདག་ཉིད་
དོ། །ཟབ་མོའི་དོན་ནི་སྔར་བཤད་ཟིན་ཏོ། །དེ་ལ་གང་གི་ཚེ་རྒྱུའི་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བྱ་ན་ནི་ཡུལ་གྱི་བདུན་པ་ཡིན་ནོ། །གང་གི་ཚེ་འབྲས་བུ་ལ་བྱ་ན་ནི་དེའི་ཚེ་རྒྱུ་མཚན་
གྱི་བདུན་པ་ཡིན་ནོ། །དེ་ལ་སྤྱད་པ་ནི་རྣམ་པ་མང་སྟེ། སོ་སོའི་སྐྱེ་བོའི་ས་སྦྱོར་བའི་ལམ་ལ་
ནི་མོས་པའི་སྤྱད་པའོ། །ས་གཉིས་པ་ལ་སོགས་པའི་དྲུག་ལ་ནི་སྒྲུབ་པའི་སྤྱད་པའོ། །ས་
34



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
བརྒྱད་པ་ལ་ནི་ངེས་པའི་སྤྱད་པའོ། །
དེ་ལ་མོས་པའི་སྤྱད་པ་ནི་རྣམ་པ་གསུམ་སྟེ། རང་གི་དོན་དང་། རང་དང་གཞན་གྱི་
དོན་དང་། གཞན་གྱི་དོན་ཏེ། རེ་རེ་ལ་ཡང་སོ་སོར་ཆུང་ངུའི་ཆུང་ངུ་ལ་སོགས་པའི་དབྱེ་
བས་རྣམ་པ་དགུ་དགུའོ། །དེ་ལྟར་མོས་པ་རྣམ་པ་ཉི་ཤུ་རྩ་བདུན་ནོ། །སྒྲུབ་པའི་སྤྱད་པ་ནི་
ལྷག་པའི་ཚུལ་ཁྲིམས་ལ་སོགས་པ་བསླབ་པ་གསུམ་རྣམ་པར་དག་པའི་ངོ་བོ་ཡིན་ཏེ། དེ་
ལ་ལྷག་པའི་ཚུལ་ཁྲིམས་ཀྱི་བསླབ་པ་རྣམ་པར་དག་པས་ནི་ས་གཉིས་པའོ། །ལྷག་པའི་
སེམས་ཀྱི་བསླབ་པ་རྣམ་པར་དག་པས་ནི་ས་གསུམ་པའོ། །ལྷག་པའི་ཤེས་རབ་ཀྱི་བསླབ་
པ་རྣམ་པར་དག་པས་ནི་རྣམ་པ་བརྒྱད་དེ། དེས་ནི་ས་ལྷག་མ་བརྒྱད་བསྡུས་པ་ཡིན་ནོ། །དེ་
ལ་བྱང་ཆུབ་ཀྱི་ཕྱོགས་དང་། འཕགས་པའི་བདེན་པ་བཞི་དང་། རྟེན་ཅིང་འབྲེལ་པར་
འབྱུང་བ་དང་། རྩོལ་བ་དང་བཅས་ཤིང་མཚན་མ་མེད་པར་གནས་པ་དང་རབ་ཏུ་ལྡན་པའི་
ལྷག་པའི་ཤེས་རབ་ཀྱི་བསླབ་པ་རྣམ་པར་དག་པས་ནི་འོད་འཕྲོ་བ་ཅན་ལ་སོགས་པ་ས་
བཞི་སྟེ། དེ་ལྟར་ན་རྣམ་པ་དྲུག་ནི་སྒྲུབ་པའི་སྤྱད་པ་ཡིན་ནོ། །
ངེས་པའི་སྤྱད་པ་ནི་ལྷུན་གྱིས་གྲུབ་ཅིང་མཚན་མ་མེད་པའི་ལྷག་པའི་ཤེས་རབ་ཀྱི་
བསླབ་པ་རྣམ་པར་དག་པས་ནི་ས་བརྒྱད་པ་སྟེ། ཇི་ལྟར་འདོད་པར་སངས་རྒྱས་ཀྱི་ཞིང་རྣམ་
པར་དག་པ་ལ་སྤྱོད་པ་ངེས་པས་ན་ངེས་པའི་སྤྱད་པ་ཞེས་བརྗོད་དོ། །འདིར་ནི་བྱེ་བྲག་མ་བཟུང་
བའི་ཕྱིར་སྤྱད་པ་ཉིད་ཐམས་ཅད་བཟུང་ངོ་། །སྤྱད་པ་ནི་སྤྱོད་པ་སྟེ། རྗེས་སུ་སྒྲུབ་པའོ། །ཡང་
ན་མོས་པ་ཉིད་སྤྱད་པ་ཡིན་ཏེ། འདི་རྩོམ་པའི་ས་ཡིན་པའི་ཕྱིར་རོ། །འདི་ཉིད་ཀྱིས་རབ་ཏུ་
དགའ་བ་ལ་སོགས་པ་ས་བཅུ་གཅིག་པོ་བརྩམ་པའི་ཕྱིར་རོ། །ཐོབ་པ་དང་། ཡོངས་སུ་གྲུབ་
པ་དང་། རྣམ་པར་དག་པ་ནི་དེ་བས་གཞན་པ་ས་ལྷག་མ་རྣམས་ཀྱིས་རྣམ་པར་གཞག་གོ། །
ཡུལ་དེ་ལའང་དེའི་ཆེད་དུ་སྤྱོད་པ་ཉིད་ལ་རྣམ་པར་བལྟ་སྟེ། བཅོམ་ལྡན་འདས་མཛད་པའི་
35ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྗེས་སུ་མཐུན་པ་ཉིད་དུ་ཞུགས་པ་ཡིན་གྱི། ལས་གཞན་བྱེད་པ་མེད་དོ་ཞེས་བྱ་བའི་དོན་ཏོ། །
འཁོར་གཞན་ཡང་དེ་བཞིན་གཤེགས་པའི་མཛད་པའི་རྗེས་སུ་ཞུགས་པ་ཡིན་མོད་ཀྱི། འོན་
ཀྱང་འཕགས་པ་སྤྱན་རས་གཟིགས་དབང་ཕྱུག་འཆད་པ་པོ་ཡིན་པའི་ཕྱིར་དེ་ལྟ་བུ་ཞུགས་
སོ་ཞེས་བསྟན་ཏོ། །ཤཱ་རིའི་བུ་ཡང་འདྲི་བ་པོ་ཡིན་པའི་ཕྱིར་རོ། །རྣམ་པར་བལྟ་སྟེ་ཞེས་
འབྱུང་བ་ནི་རང་གི་ངོ་བོ་སྟོང་པ་ལ་སོགས་པའི་རྣམ་པ་སྣ་ཚོགས་སུ་ལྟ་བ་སྟེ། སོ་སོར་རྟོག་
པའོ། །ཡི་གེ་ཁ་ཅིག་ལས་འདི་ལྟར་ཞེས་འབྱུང་བ་དེའི་ཚེ་ནི་འདི་ལྟར་ཞེས་བྱ་བ་འདིས་རང་
གི་དངོས་པོ་སྟོང་པ་དང་། མཚན་ཉིད་མེད་པ་དང་། མ་སྐྱེས་པ་ལ་སོགས་པ་འོག་ནས་
འབྱུང་བའི་རྣམ་པ་རྣམས་ཀྱི་ལྟ་བ་ཁྱད་པར་ཅན་དུ་བཞེད་དོ། །
དེ་ཉིད་ཀྱི་ཕྱིར་སྣ་ཚོགས་ཀྱི་དོན་བརྗོད་པ་རྣམ་པར་གྱི་སྒྲར་སྦྱོར་རོ། །རྣམ་པར་བལྟ་
བར་བྱ་བ་ཇི་སྙེད་ཡོད་པའི་དོན་བསྟན་པའི་ཕྱིར། ཕུང་པོ་ལྔ་པོ་ཞེས་བྱ་བ་གསུངས་སོ། །
ཕུང་པོའི་སྒྲས་སྐྱེ་མཆེད་དང་ཁམས་ཀྱང་མཚོན་པ་ཡིན་ཏེ། མཇུག་སྡུད་པ་ན་དེ་དག་ཀྱང་
བརྗོད་པའི་ཕྱིར་རོ། །ཡང་ན་ཀྱང་གི་སྒྲས་ཕུང་པོ་ལྔ་དང་སྐྱེ་མཆེད་དང་། ཁམས་རྣམས་ལ་
ཡང་རྣམ་པར་ལྟའོ། །
དེ་དག་ཀྱང་ངོ་བོ་ཉིད་ཀྱིས་སྟོང་པ་ཞེས་འབྱུང་བ་འདིས་ནི་ཇི་ལྟ་བ་བཞིན་དུ་ཡོད་
པར་བསྟན་ཏེ། ངོ་བོ་ཉིད་ཀྱིས་སྟོང་པ་དང༌། བྲལ་བ་དང་། བདག་མེད་པ་ཞེས་བྱ་བའི་
དོན་ཏོ། །འདི་ཡང་མཚན་ཉིད་མེད་པ་དང་། མ་སྐྱེས་པ་ལ་སོགས་པ་མཚོན་པ་ཡིན་ནོ། །དེ་
ནས་ཞེས་འབྱུང་བ་ནི་སྐབས་འདིར་དེ་མ་ཐག་ཏུའོ། །སངས་རྒྱས་ཀྱི་མཛད་པའི་མཐུ་ནི་
སངས་རྒྱས་ཀྱི་མཐུས་ཏེ། བཅོམ་ལྡན་འདས་ཀྱིས་མཛད་པའི་བྱིན་གྱི་རླབས་དང་མཐུས་
ཞེས་བྱ་བའི་ཐ་ཚིག་སྟེ། དོན་འདི་འཕགས་པ་སྤྱན་རས་གཟིགས་དབང་ཕྱུག་ལ་དྲི་ངའི་
སྤོབས་པ་བཅོམ་ལྡན་འདས་ཀྱིས་ཉེ་བར་བསྒྲུབས་པ་ཡིན་ནོ། །དེ་ལྟ་མ་ཡིན་ན་ནི་འདི་ཤཱ་
མ36



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
རིའི་བུའི་ཡུལ་མ་ཡིན་ནོ་ཞེས་བསྟན་པ་ཡིན་ནོ། །ཉོན་མོངས་པ་སྤངས་པས་བསྔགས་
འོས་པའི་སྒོ་ནས་ཚེ་དང་ལྡན་པའི་ཕྱིར་ཚེ་དང་ལྡན་པའོ། །ཤཱ་རིའི་ཞེས་བྱ་བ་ནི་ཤ་ར་དྭད་ཀྱི་
རིགས་སུ་སྐྱེས་པའི་བུད་མེད་དོ། །དེའི་བུ་ཡིན་པས་ཤྭ་རིའི་བུའོ། །འདི་སྐད་ཅེས་འབྱུང་བ་
ནི་འོག་ནས་སྨོས་པའོ། །སྨྲས་སོ་ཞེས་འབྱུང་བ་ནི་སྨྲས་པར་འགྱུར་བའོ། །བསྔགས་པར་
བྱ་བའི་དོན་དུ་རིགས་ཀྱི་བུ་ཞེས་འབྱུང་བ་ཡིན་ཏེ། དབང་བསྐུར་བ་ཐོབ་པ་ཉིད་ཀྱིས་
སངས་རྒྱས་རྣམས་ཀྱི་སྲས་ཁྱད་པར་དུ་གྱུར་པའི་ཕྱིར་འདི་ནི་བོད་པ་ཡིན་ནོ། །
གང་ལ་ལ་ཞེས་འབྱུང་བ་ནི་བྱེ་བྲག་མ་བསྟན་པའོ། །སྤྱོད་པར་ཞེས་འབྱུང་བ་ནི་སྤྱོད་
པར་བྱེད་པ་དང་། ནན་ཏན་གྱིས་ཡང་དག་པར་སྒྲུབ་པའོ། །འདོད་པ་ནི་འདིའི་འདུན་པ་
ཡིན་ཏེ། དེ་ལ་དེ་སྐད་ཅེས་བྱའོ། །ཡི་གེ་ཁ་ཅིག་ལས་སྤྱད་པ་བྱེད་པར་འདོད་པ་དེས་ཞེས་
འབྱུང་སྟེ། བྱེད་པ་དང་སྒྲུབ་པར་ཞེས་བྱ་བ་ཁྱད་པར་མེད་པ་ཉིད་ཀྱི་དོན་ཏོ། །
བསམ་པ་དང་། སྦྱོར་བ་དང་། མངོན་དུ་བྱ་བ་དང་། སྒྲུབ་པ་དང་། རྟོགས་པའི་རྣམ་
པ་གང་གིས་ཇི་ལྟར་བསླབ་པར་བྱ། གོམས་པར་བྱ། དེ་སྐད་ཅེས་འབྱུང་བ་ནི་རྣམ་པ་སྔ་མ་
ལ་བྱའོ། །
སྨྲས་པ་དང་ཞེས་འབྱུང་བ་ནི་བརྗོད་པ་དང་ཞེས་བྱའོ། །རིགས་ཀྱི་བུའམ་རིགས་ཀྱི་
བུ་མོ་ཞེས་འབྱུང་བ་ནི་འདི་འཕགས་པ་རྣམས་ཀྱིས་བརྗོད་པར་འོས་པ་ཡིན་ནོ། །འམ་ཞེས་
འབྱུང་བའི་སྒྲ་ནི་ཕན་ཚུན་ལྟོས་པ་སྟེ་གཉི་ག་ཡང་ཡིན་པར་བལྟ་བར་བྱའོ། །དེས་ཞེས་
འབྱུང་བ་སྤྱད་པ་སྤྱོད་པར་འདོད་པས་སོ། །འདི་ལྟར་ཞེས་འབྱུང་བ་ནི་འོག་ནས་འབྱུང་བའི་
ཚུལ་གྱིས་སོ། །རྣམ་པར་བལྟ་བར་བྱ་སྟེ་ཞེས་འབྱུང་བ་ནི་རྣམ་པ་སྣ་ཚོགས་སུ་སོ་སོར་བརྟག་
པར་བྱའོ། །འདིས་ནི་རྣམ་པར་རྟོག་པ་དང་བཅས་པའི་གཟུགས་བརྙན་ལྷག་མཐོང་གིས་
དམིགས་པ་བརྗོད་དོ། །སེམས་པའི་བར་མ་ཆད་པ་ཉིད་གཅིག་ཏུ་རྣམ་པར་མི་རྟོག་པའི་
37



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཟུགས་བརྙན་ཞི་གནས་ཀྱི་དམིགས་པ་ཡང་བལྟ་བར་བྱའོ། །
ཡང་དག་པར་རྗེས་སུ་བལྟའོ་ཞེས་འབྱུང་བ་ནི་ཕྱིན་ཅི་མ་ལོག་པའི་ཕྱིར་ཡང་དག་
པར་རམ། མཚན་ཉིད་མེད་པ་ཉིད་ཀྱིས་དབྱེར་མེད་པའི་ཕྱིར་མཉམ་པར་རམ། ཆོས་ཐམས་
ཅད་ཀྱི་ཕྱིར་ཀུན་ཏུ་རྣམ་པར་ལྟ་བ་དང་རྗེས་སུ་མཐུན་པར་ལྟ་བ་ནི་ཡང་དག་པར་རྗེས་སུ་
ལྟ་བ་སྟེ། དངོས་པོའི་མཐའི་དམིགས་པ་ཞི་གནས་དང་ལྷག་མཐོང་གིས་མངོན་སུམ་དུ་བྱེད་
ཅེས་བྱ་བའི་ཐ་ཚིག་གོ། །འདིས་ནི་དངོས་པོའི་མཐའི་དམིགས་པ་མཐོང་བའི་ལམ་གྱིས་བསྡུས་
པའི་ས་དང་པོ་བསྟན་ཏོ། །དེ་ནས་གོང་དུ་དངོས་པོའི་མཐའ་དང་། སྔར་བསྟན་པ་རྣམ་པ་
གཉིས་ཏེ། ས་གཉིས་པ་ལ་སོགས་པ་ལ་ནི་དམིགས་པ་གསུམ་པོ་དེ་དག་ཡིན་པར་བལྟ་
བར་བྱའོ། །ས་མཐར་ཕྱིན་པ་བཅུ་པ་དང་། དེ་བཞིན་གཤེགས་པའི་ས་ལ་ནི་ཆོས་ཀྱི་སྐུ་
ཐོབ་པའི་ཕྱིར་དགོས་པ་ཡོངས་སུ་གྲུབ་པ་དེ་ཉིད་དམིགས་པ་ཡིན་ནོ། །
དེ་སྐད་དུ་འཕགས་པ་དགོངས་པ་ངེས་པར་འགྲེལ་པ་ལས། དེ་སྔར་ཞི་གནས་དང་
ལྷག་མཐོང་ཐོབ་པའི་ཕྱིར་རྣམ་པར་རྟོག་པ་དང་བཅས་པ་དང༌། རྣམ་པར་མི་རྟོག་པའི་
གཟུགས་བརྙན་གྱི་དམིགས་པ་ཐོབ་པ་ཡིན་ནོ། །ད་ལྟར་ནི་མཐོང་བའི་ལམ་ཐོབ་པའི་ཕྱིར་
དངོས་པོའི་མཐའི་དམིགས་པ་ཐོབ་པ་ཡིན་ནོ། །དེས་གོང་ནས་གོང་དུ་བསྒོམ་པའི་ལམ་དང་
རབ་ཏུ་ལྡན་པ་དམིགས་པ་གསུམ་པོ་དེ་དག་ཉིད་ཡིད་ལ་བྱེད་ན་མཚན་མ་དང་གནས་ངན་
ལེན་ཐམས་ཅད་བཅོམ་པའི་ཕྱིར་མཐར་གྱིས་ས་གོང་ནས་གོང་དུ་གསེར་ལྟ་བུར་སེམས་
རྣམ་པར་སྦྱོང་ཞིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་འཚང་རྒྱ་བའི་བར་དུ་དགོས་པ་ཡོངས་སུ་གྲུབ་པའི་དམིགས་པ་ཡང་འཐོབ་པོ་ཞེས་
གསུངས་ཏེ། རྒྱས་པར་ནི་དེ་ཉིད་ལས་རིག་པར་བྱའོ། །འདིར་ནི་དཔེ་ཉེ་བར་སྦྱར་བ་ཙམ་
ཞིག་སྨོས་པ་ཡིན་ནོ། །
38



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
ཇི་ལྟར་ན་རང་གི་དངོས་པོ་སྟོང་པ་ལ་སོགས་པའི་རྣམ་པའི་སྒོ་ནས་ཕུང་པོ་ལ་
སོགས་པ་ལ་རྣམ་པར་ལྟ་བ་ནི་ཕྱིན་ཅི་མ་ལོག་པའི་ཕྱིར་ཡང་དག་པ་དང་། མཚན་ཉིད་མེད་
པ་ཉིད་ཀྱིས་མཚན་ཉིད་གཅིག་པའི་ཕྱིར་མཉམ་པ་དང༌། ཆོས་ཐམས་ཅད་ཡང་དག་པར་
རྗེས་སུ་མཐོང་བ་ཡིན་ཞེ་ན། གཟུགས་སྟོང་པའོ་ཞེས་བཀའ་སྩལ་ཏེ། སྐབས་ཡིན་པའི་
ཕྱིར་རང་གི་ངོ་བོ་ཉིད་ཀྱིས་ཞེས་འབྱུང་བ་དང་སྦྱར་རོ། །
འདི་ལྟར་གཟུགས་ལ་སོགས་པར་སྣང་བ་ལ་དངོས་པོ་ཡིན་པ་དང་། བཏགས་པ་
ཡིན་པར་སྨྲ་བ་རྣམས་རྣམ་པ་དེ་གཉིས་སུ་རྟོགས་པར་བྱེད་དོ། །དེ་ལ་གཟུགས་ལ་སོགས་
པ་སྣང་བ་དངོས་པོ་ཡིན་པར་སྨྲ་བ་ནི་བྱེ་བྲག་ཏུ་སྨྲ་བ་དང་། དཔྱོད་པ་པ་ལ་སོགས་པའོ། །
དོན་སྣང་བ་བཏགས་པ་ཡིན་པར་སྨྲ་བ་ནི་མདོ་སྡེ་པ་སྟེ། དེ་དག་འདི་སྐད་དུ་དོན་ནི་སྔོན་པོ་ལ་
སོགས་པ་ཕྱི་རོལ་ན་ཡོད་པ་ཉིད་ཡིན་ལ། མྱོང་བ་ནི་རྣམ་པར་ཤེས་པ་འདི་ལ་རྣམ་པ་གང་
བསྒོམ་པ་ཡིན་ནོ། །སྔོན་པོ་ལ་སོགས་པ་ལ་རང་གི་ངོ་བོར་རྣམ་པར་རྟོག་པ་མང་པོ་རྡུལ་ཕྲ་
རབ་དང་། དེས་བརྩམས་པ་ཆ་ཤས་ཅན་དང་། རྣམ་པར་ཤེས་པ་དང་། གཙོ་བོ་དང་། སྒྲའི་
ཚངས་པ་ལ་སོགས་པ་ཡོངས་སུ་གྱུར་པ་ཐ་དད་པར་རྟོག་པའི་དྲ་བ་ངན་པ་དེ་དག་ཐམས་
ཅད་ནི་རང་གི་ངོ་བོ་བཀག་པ་ཉིད་ཀྱིས་བཅོམ་པར་འགྱུར་བས་དེ་ཉིད་བརྗོད་པར་བྱའོ། །
གང་དེ་དག་བ་ལང་རྫི་དང་བུད་མེད་ཡན་ཆད་ལ་གྲགས་པ་དངོས་སུ་གསལ་བར་སྣང་བའི་
གཟུགས་དེ་ཉིད་དྲི་ཟའི་གྲོང་ཁྱེར་ལྟར་ངོ་བོ་ཉིད་ཀྱིས་སྟོང་པ་ཡིན་ཏེ། གཟུགས་སྣང་བ་འདི་
ལ་རང་གི་ངོ་བོ་འགའ་ཡང་མེད་དོ། །དེ་བས་ན་རང་གི་ངོ་བོ་སྟོང་པ་ཉིད་འདི་ལ་གཟུགས་
སོ་ཞེས་བྱ་སྟེ། འདིས་ནི་བྱེ་བྲག་ཏུ་སྨྲ་བ་དང་། དཔྱོད་པ་པ་ལ་སོགས་པ་འདོད་པའི་
གཟུགས་རང་གི་ངོ་བོ་སྟོང་པ་ཉིད་དུ་བསྟན་པ་ཡིན་ནོ། །མདོ་སྡེ་པ་རྣམས་སྣང་བ་རྣམ་པར་ཤེས་
པའི་ངོ་བོ་ཡིན་པའི་ཕྱིར་སྔོན་པོ་ལ་སོགས་པར་སྣང་བ་ནི་དོན་གྱི་རང་གི་ངོ་བོས་སྟོང་པ་
39ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་ནོ། །
ཕྱི་རོལ་གྱི་དོན་ནི་ཡོད་པ་ཁོ་ན་ཡིན་པས་སྟོང་པ་ཉིད་ལས་གཟུགས་གཞན་ཡིན་ནོ་
སྙམ་དུ་སེམས་ན། དེ་དག་ཀྱང་གཟུགས་ལས་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་
ལས་ཀྱང་གཟུགས་གཞན་མ་ཡིན་ནོ་ཞེས་འབྱུང་བ་འདིས་འགོག་པར་བྱེད་དོ། །ཡང་འདི་
སྐད་དུ་ཕུང་པོ་ལ་སོགས་པའི་རང་གི་ངོ་བོ་མེད་པར་ག་ལས་ཤེས་པར་བྱ་ཞེ་ན། འདིར་སྨྲས་
པ། ཕུང་པོ་དང་། སྐྱེ་མཆེད་དང༌། ཁམས་རྣམས་ནི་རྟེན་ཅིང་འབྲེལ་པར་འབྱུང་བ་ཡིན་
པའི་ཕྱིར་རྒྱུ་མེད་པ་ཉིད་དང་། རྟག་པ་ཉིད་ཀྱིས་ཕྱོགས་བསལ་བ་ཡིན་ནོ། །རྒྱུ་ལས་བྱུང་
བའི་ཕྱོགས་ལ་ཡང་རྟག་པ་གཉིས་ཏེ། དངོས་པོ་སྐྱེ་བ་ན་རྒྱུ་དང་དུས་མཉམ་པ་ཉིད་དུ་སྐྱེའམ།
དུས་ཐ་དད་པ་ཡིན། དེ་ལ་ཕྱོགས་དང་པོ་ལྟར་ན་ནི་རྒྱུ་དང་འབྲས་བུ་སྔ་ཕྱིའི་ཕྱོགས་ཐམས་
ཅད་དུས་གཅིག་ཏུ་དམིགས་པར་འགྱུར་བའི་ཕྱིར་དང་རྒྱུ་དང་འབྲས་བུ་གཉིས་དབྱེར་མེད་
པ་དང་། བསྐལ་པ་ཡང་ལོ་གཅིག་ཙམ་དུ་འགྱུར་བའི་ཕྱིར་རོ། །ཕྱོགས་གཉིས་པ་ལ་ཡང་
རྒྱུ་དང་འབྲས་བུ་གཉིས་དུས་གཅིག་ཏུ་ཚོགས་པ་མེད་པའི་ཕྱིར་ནུས་པ་མེད་དེ། དེ་བས་ན་
རྒྱུ་མེད་པ་ཉིད་དུ་ཐལ་བར་འགྱུར་རོ། །རྒྱུ་མེད་ན་ནི་རྟག་ཏུ་ཡོད་པའམ་མེད་པ་ཉིད་དུ་ཐལ་
བར་འགྱུར་ཏེ། ལྟོས་པར་བྱ་བ་གཞན་མེད་པའི་ཕྱིར་རོ། །ལྟོས་ན་ནི་དངོས་པོ་རེས་འགའ་
བ་ཉིད་དུ་འགྱུར་རོ། །གསུམ་པའི་ཕྱོགས་ནི་མི་སྲིད་དེ། དུས་གཅིག་པ་དང་དུས་ཐ་དད་པ་
གཉིས་ཕན་ཚུན་སྤངས་ཏེ་གནས་པའི་ཕྱིར་རོ། །དེ་བས་ན་གཟུགས་ལ་སོགས་པའི་སྣང་བ་
གང་ཡིན་པ་དེ་དག་སྨིག་རྒྱུའི་ཆུ་ལ་སོགས་པ་བཞིན་དུ་རང་གི་ངོ་བོ་སྟོང་པ་ཡིན་ནོ། །དེ་
དག་ལ་ཡང་དེ་དང་དེ་ལ་བརྟེན་ནས་འབྱུང་བ་ཞེས་རྟོག་པ་གང་ཡིན་པ་དེ་ནི་ཀུན་རྫོབ་ཡིན་
ནོ། །དེ་ཉིད་ཀྱི་ཕྱིར་བཅོམ་ལྡན་འདས་ཀྱིས་འཕགས་པ་རྒྱ་ཆེར་རོལ་པ་ལས། ཤཱཀྱའི་སྲས་
པོ་རྟེན་ཅིང་འབྲེལ་པའི་ཆོས། །རང་གི་ངོ་བོ་མེད་པར་མཐོང་ནས་ནི། །ནམ་མཁའ་ལྟ་བུའི་
ལ40ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
སེམས་དང་རབ་ལྡན་པས། །གཡོན་ཅན་དཔུང་བཅས་མཐོང་བས་གཡོ་བ་མེད། །ཅེས་
འབྱུང་བ་དང་། དཀོན་མཆོག་ཏེ་ལ་ལ་ལས་ཀྱང་། རྐྱེན་ལས་སྐྱེས་པ་རང་གི་དངོས་མ་སྐྱེས། །
ཆོས་ཀྱི་ལུས་ནི་རྒྱལ་བ་རྣམས་ཀྱི་སྐུ། །ཆོས་ཉིད་རྟག་ཏུ་གནས་པ་ནམ་མཁའ་བཞིན། །
བསྟན་ན་ཆོས་རྣམས་སྦྱོང་བ་ཐོབ་པར་འགྱུར། །ཞེས་གསུངས་སོ། །
སངས་རྒྱས་ཐམས་ཅད་ཀྱི་ཡུལ་ལ་འཇུག་པ་ཡེ་ཤེས་སྣང་བའི་རྒྱན་ལས་ཀྱང་། ཆོས་
ཀྱི་རང་བཞིན་ལས་གཡོ་བ་མེད་དོ། །ཆོས་ཀྱི་རང་བཞིན་ལས་མ་གཡོས་པ་ནི་ཆོས་ཀྱི་རང་
བཞིན་ཐོབ་པར་འགྱུར་རོ། །ཆོས་ཀྱི་རང་བཞིན་ཐོབ་པ་ནི་ཅུང་ཟད་ཀྱང་སྤྲོས་པར་མི་བྱེད་
དོ། །དེ་ཅིའི་ཕྱིར་ཞེ་ན། རྒྱུ་དང་རྐྱེན་གྱིས་བསྐྱེད་པའི་ཕྱིར་རོ། །གང་རྒྱུ་དང་རྐྱེན་གྱིས་
བསྐྱེད་པ་དེ་ནི་ཤིན་ཏུ་མ་སྐྱེས་པའོ། །གང་ཤིན་ཏུ་མ་སྐྱེས་པ་དེ་ནི་ངེས་པར་ཐོབ་པ་ཡིན་ནོ། །
གང་ངེས་པར་ཐོབ་པ་དེ་ནི་ཆོས་ཐམས་ཅད་ཡིད་ལ་བྱེད་པ་དང་ལྷན་ཅིག་གནས་བྱེད་པ་མ་
ཡིན་ནོ་ཞེས་འབྱུང་བ་ལ་སོགས་པ་གསུངས་པ་ཡིན་ནོ། །དེ་ཉིད་ཀྱི་ཕྱིར་འཕགས་པ་ཀླུ་སྒྲུབ་ཀྱི་
ཞལ་སྔ་ནས་ཀྱང་། རྟེན་ཅིང་འབྲེལ་པར་གང་འབྱུང་བ། །རང་བཞིན་གྱིས་ནི་དེ་མ་སྐྱེས། །
རང་བཞིན་གྱིས་ནི་གང་མ་སྐྱེས། །དེ་ལ་སྐྱེ་ཞེས་ཇི་སྐད་བྱ། །ཤིན་ཏུ་ཕྲ་བའི་དངོས་ལ་ཡང་
། །
གང་གིས་སྐྱེ་བར་རྣམ་བརྟགས་པ། །རྣམ་པར་མི་མཁས་དེ་ཡིས་ནི། །རྐྱེན་ལས་བྱུང་བའི་
དོན་མ་མཐོང་། །ཞེས་གསུངས་སོ། ། །
རྣམ་གྲངས་གཞན་ཡང་རྣམ་པར་བརྟགས་པའི་གཟུགས་གཞན་གྱི་དབང་གི་མཚན་
ཉིད་ནི་ཀུན་ཏུ་བརྟགས་པའི་ངོ་བོ་གཟུང་བ་དང་འཛིན་པའི་མཚན་ཉིད་གཉིས་ཀྱིས་རྟག་པ་
རྟོག་པའི་དུས་དང་ཐེར་ཟུག་ཐེར་ཟུག་གི་དུས་སུ་བྲལ་བ་སྟོང་པ་དེ་ནི་ཆོས་ཉིད་ཀྱི་གཟུགས་
ཏེ། ཡོངས་སུ་གྲུབ་པའི་མཚན་ཉིད་དོ། །གཞན་གྱི་དབང་དང་ཡོངས་སུ་གྲུབ་པ་དེ་གཉིས་
ཀ་ཡང་སྟོང་པ་ཉིད་གཟུགས་སོ་ཞེས་འབྱུང་བ་འདི་གཅིག་པ་ཉིད་དུ་སྟོན་ཏོ། །སྟོང་པ་ཉིད་
.41ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡོངས་སུ་གྲུབ་པའི་ངོ་བོ་དང༌། གཟུགས་གཞན་གྱི་དབང་གི་མཚན་ཉིད་གཅིག་པ་ཉིད་དུ་
ངེས་པར་གཟུང་བའི་ཕྱིར། སྟོང་པ་ཉིད་གཟུགས་སོ་ཞེས་བྱ་བ་ཉིད་སྨོས་པ་ཡིན་ནོ། །
དེ་ལྟར་གཅིག་པ་ཉིད་སྒྲུབ་པའི་སྒོ་ནས་བརྗོད་ནས་དགག་པའི་སྒོ་ནས་ཀྱང་།
གཟུགས་ལས་སྟོང་པ་ཉིད་གཞན་མ་ཡིན་ནོ་ཞེས་འབྱུང་བ་ལ་སོགས་པས་ཐ་དད་པ་ཉིད་
འགོག་པར་བྱེད་དོ། །དེ་ཡང་མི་འགྱུར་བ་དང་ཕྱིན་ཅི་མ་ལོག་པར་ཡོངས་སུ་གྲུབ་པས་
ཡོངས་སུ་གྲུབ་པ་སྟེ། རྒྱུ་དང་རྐྱེན་འདུས་ནས་ནུས་པར་གྱུར་པས་མ་བྱས་པའི་ཕྱིར་འདུས་
མ་བྱས་པ་ཡིན་ནོ། །དེ་ལས་གཞན་པ་གཉིས་ནི་མ་གྲུབ་པའོ། །རྒྱུན་ཆད་པ་མ་ཡིན་པའི་
ཕྱིར་རྟག་པ་སྟེ། དེ་ནི་ཐུབ་པ་ཆེན་པོའི་ཆོས་ཀྱི་སྐུ་དོན་དམ་པར་ཡོད་པ་ཡིན་ནོ། །དེ་ཉིད་
གཅིག་ཁོ་ན་དོན་དམ་པ་བདེན་པ་སྟེ། འདི་ལྟ་སྟེ། མ་རྨོངས་པའི་ཆོས་ཅན་མྱ་ངན་ལས་
འདས་པ་ཞེས་བྱའོ། །
དེ་ལྟ་མ་ཡིན་ན་རྩོམ་པ་ཐམས་ཅད་དོན་མེད་པར་འགྱུར་རོ་ཞེས་ཟེར་རོ་ཞེས་གྲགས་
ཏེ། དེ་ལ་བཤད་པ་ཇི་སྐད་བསྟན་པའི་ཆོས་ཀྱི་སྐུའི་མཚན་ཉིད་འདོད་པ་ལ་ནི་རག་ན་དོན་
དམ་པར་ཡོད་ཅེས་བྱ་བ་དེ་ཇི་ལྟ་བུ། འདི་ལྟར་དེ་མུ་སྟེགས་ཅན་གྱིས་ཡོངས་སུ་བརྟགས་པ་
བདག་ལ་སོགས་པ་བཞིན་དུ་རྟག་པ་ཡིན་ནམ། སྐད་ཅིག་མ་ཡིན། ཅི་སྟེ་ཕྱོགས་དང་པོ་
ཡིན་ན་ནི་མུ་སྟེགས་ཅན་རིག་བྱེད་ཀྱི་མཐའ་སྨྲ་བ་ལ་སོགས་པའི་གྲུབ་པའི་མཐའ་ལས་
འདི་བྱེ་བྲག་ཅི་ཡོད།
ཟླ་བ་སྒྲོན་མའི་ཏིང་ངེ་འཛིན་ལས་ཀྱང་། ཆོས་ཀུན་རྟག་ཏུ་རང་གི་ངོ་བོས་སྟོང་།
རྒྱལ་བའི་སྲས་རྣམས་དངོས་པོ་རྣམ་པར་འཇིག ། སྲིད་པ་ཐམས་ཅད་ཡོད་ཡེ་སྟོང་པ་སྟེ། །
ཉི་ཚེའི་སྟོང་ཉིད་མུ་སྟེགས་ཅན་རྣམས་ཀྱི། །ཞེས་པ་ཡང་ཇི་ལྟར་རྟོགས་པར་བྱ། མུ་སྟེགས་
ཅན་རྣམས་ལ་ཡང་ཇི་ལྟར་སྐྱོན་གདགས། འོན་ཏེ་ཕྱོགས་གཉིས་པ་ལྟར་ན་དེའི་ཚེ་སྐད་
~42ལ .



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
ཅིག་མ་སྔ་མ་ནི་སྐད་ཅིག་མ་ཕྱི་མའི་རྒྱུ་ཡིན་ལ། དེ་ལ་ཡང་དུས་མཉམ་པ་དང་། དུས་ཐ་དད་
པའི་སྐྱོན་སྔར་བསྟན་ཟིན་པས་ཡང་མི་བརྗོད་དོ། །གང་ཡང་གཅིག་ཁོ་ན་དམ་པ་བདེན་
པའོ་ཞེས་བྱ་བ་ལ་སོགས་པ་སྨྲས་པ་འདི་ཡང་མྱ་ངན་ལས་འདས་པ་མངོན་པར་འདོད་པ་དེ་
དག་གཞུག་པ་ལ་ལྡེམ་པོར་དགོངས་པ་ཡིན་ཏེ། འདི་ལྟར་བློ་གྲོས་མི་ཟད་པ་ལས། ཅི་སྟེ་
འདུས་བྱས་མེད་ན། གང་འགོག་ན་མྱ་ངན་ལས་འདས་པ་བདེན་པར་འགྱུར་ཞེས་བྱ་བས་དེ་
དག་ཐམས་ཅད་བསལ་བ་ཡིན་ནོ། །
ཤེས་རབ་ཀྱི་ཕ་རོལ་ཏུ་ཕྱིན་པ་ཉི་ཁྲི་ལྔ་སྟོང་པ་ལ་སོགས་པ་ལས་ཀྱང་། ཡང་དག་
པར་རྫོགས་པའི་སངས་རྒྱས་ཀྱང་སྒྱུ་མ་ལྟ་བུ་རྨི་ལམ་ལྟ་བུའོ། །མྱ་ངན་ལས་འདས་པ་ཡང་སྒྱུ་
མ་ལྟ་བུ་རྨི་ལམ་ལྟ་བུའོ། །ཅི་སྟེ་མྱ་ངན་ལས་འདས་པ་ལས་ཆེས་ལྷག་པའི་ཆོས་འགའ་ཞིག་
ཡོད་ན་དེ་ཡང་སྒྱུ་མ་ལྟ་བུ་རྨི་ལམ་ལྟ་བུའོ་ཞེས་པ་སྨྲའོ་ཞེས་གསུངས་སོ། །རྩོམ་པ་དོན་ཡོད་
པར་འགྱུར་བ་ནི་འོག་ནས་བསྟན་པར་བྱའོ། །ཅི་སྟེ་གཟུང་བ་དང་འཛིན་པ་དང་། རྣམ་པར་
བྲལ་བ་གཉིས་སུ་མེད་པའི་ཡེ་ཤེས་དོན་དམ་པར་ཡོད་པར་ཁས་མི་ལེན་ན་ཇི་ལྟར་མེད་པར་
མི་འགྱུར་ཞེ་ན། མི་འགྱུར་ཏེ། ཀུན་རྫོབ་ཏུ་རྟེན་ཅིང་འབྲེལ་པར་འབྱུང་བ་ཁས་ལེན་པའི་
ཕྱིར་དང་། དོན་དམ་པར་ཡང་ཡོད་པ་དང་མེད་པ་ལས་འདས་པ་ཡང་ཡོད་པའི་ཕྱིར་རོ།
ཡོད་པ་ཉིད་ལས་བཟློག་སྟེ། མེད་པ་ཉིད་དུ་འཛིན་པ་ནི་འདི་ལྟར་མེད་པར་ལྟ་བ་ཆད་པའི་
མཐའ་ཡིན་ཏེ། ཕ་མེད་དོ། །མ་མེད་དོ། །འཇིག་རྟེན་འདི་མེད་དོ། །འཇིག་རྟེན་ཕ་རོལ་
མེད་དོ། །
ལེགས་པར་བྱས་པ་དང་ཉེས་པར་བྱས་པའི་ལས་རྣམས་ཀྱི་འབྲས་བུ་རྣམ་པར་སྨིན་
པ་མེད་དོ་ཞེས་བྱ་བ་དང་། བདེན་པ་དང་དཀོན་མཆོག་ལ་སོགས་པ་ལ་སྐུར་པ་འདེབས་པའི་
མཚན་ཉིད་རྣམ་པ་དེ་ལྟ་བུའི་སྡིག་པ་ཅན་ཡིན་ན། ཤིན་ཏུ་རྣམ་པར་དག་པ་དབུ་མའི་
43



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལུགས་ལ་ལྟ་སྐབས་ག་ལ་ཡོད། རིན་པོ་ཆེའི་ཕྲེང་བ་ལས་ཀྱང་། སྨིག་རྒྱུ་ལས་ནི་ཆུ་འོ་ཞེས། །
ཆུ་ཡི་བློ་ཡིས་དེར་སོང་ནས། །ཅི་སྟེ་ཆུ་དེ་མེད་དོ་ཞེས། །འཛིན་པ་དེ་ནི་རྨོངས་པ་ཉིད། །ཅེས་
གསུངས་པ་དང་། གང་ལ་མེད་པར་འདོད་པ་ལ། །བྱང་ཆུབ་བརྟེན་ཕྱིར་སེམས་མེད་ཅིང་། །
ཁས་ལེན་མེད་དང་སྤྱོད་མེད་དང་། །དེ་ལ་ཇི་ལྟར་མེད་པར་ཤེས། །ཞེས་བྱ་བས་ཀྱང་ལན་
བཏབ་པོ། །ཇི་སྟེ་ཡོད་པ་ཉིད་བཀག་པའི་ཕྱིར་མེད་པ་ཉིད་དུ་འགྱུར་རོ་ཞེ་ན། མེད་པ་ཉིད་
དུ་བཀག་པའི་ཕྱིར་ཡོད་པ་ཉིད་དུ་ཡང་ཅིའི་ཕྱིར་མི་འགྱུར། གཉིས་སུ་མེད་པའི་ཤེས་པ་དོན་
དམ་པར་ཡོད་པར་ཁས་ལེན་པ་ཡང་རྒྱུ་ཐ་དད་པར་འཇུག་པ་རྣམས་ལ་དེ་དག་གི་ཤེས་པ་
རྣམ་པར་འཛིན་ན་ནི་ཇི་ལྟར་གཉིས་སུ་མེད་པ་ཉིད་ཡིན། འོན་ཏེ་དོན་དམ་པར་ཡོད་པ་ལ་
མི་འཛིན་ན་ནི་ཇི་ལྟར་ཐམས་ཅད་མཁྱེན་པ་ཉིད་ཡིན། ཁྱེད་ལ་ཡང་སྐྱོན་འདི་མཚུངས་པར་
འགྱུར་རོ་ཞེ་ན། མི་འགྱུར་ཏེ། དོན་དམ་པར་ཡོད་པ་མི་མཐོང་བ་ཉིད་དེ་ཁོ་ན་མཐོང་བ་
ཡིན་ལ། སྨིག་རྒྱུ་ལ་ཆུར་མི་མཐོང་བ་མི་ཤེས་པ་དང་ལྡན་པ་ནི་མ་ཡིན་ནོ། །དེ་སྐད་དུ་
གཟུགས་མ་མཐོང་བ་ཉིད་གཟུགས་མཐོང་བ་ཉིད་དོ་ཞེས་བྱ་བ་ལ་སོགས་པ་གསུངས་པ་
དང་། ཏིང་ངེ་འཛིན་གྱི་རྒྱལ་པོ་ལས་ཀྱང་། གང་ཡང་མ་མཐོང་བ་ནི་ཆོས་ཐམས་ཅད་མཐོང་
བ་ཡིན་ནོ་ཞེས་གསུངས་སོ། །
དེ་བཞིན་དུ་གཟུགས་དང་འདྲ་བར་ཚོར་བ་ལ་སོགས་པ་ན་ཐ་མ་རྣམ་པར་ཤེས་པ་ལ་
ཐུག་པ་ཕུང་པོ་དག་མདོར་ན་རང་གི་ངོ་བོས་སྟོང་པ་ཉིད་དུ་བསྟན་ཏོ། །དེས་ན་འདི་ལྟར་
རིག་པར་བྱ་སྟེ། ཚོར་བ་སྟོང་པའོ། །སྟོང་པ་ཉིད་ཚོར་བའོ། །ཚོར་བ་ལས་སྟོང་པ་ཉིད་
གཞན་མ་ཡིན་ནོ། །སྟོང་པ་ཉིད་ལས་ཚོར་བ་གཞན་མ་ཡིན་ནོ། །དེ་བཞིན་དུ་འདུ་ཤེས་
སོགས་པ་ཡང་སྦྱར་བར་བྱའོ། །ཕུང་པོ་རྣམས་རང་གི་ངོ་བོ་སྟོང་པ་ཉིད་དུ་བསྟན་ནས་སྐྱེ་
མཆེད་དང་ཁམས་རྣམས་ལ་ཡང་བསྟན་པའི་ཕྱིར། ཤཱ་རིའི་བུ་དེ་ལྟར་ན་ཞེས་བྱ་བ་ལ་སོགས་
44~



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
པ་གསུངས་སོ། །དེ་ལྟར་ན་ཞེས་འབྱུང་བ་ནི་ཕུང་པོ་བཞིན་དུའོ། །ཆོས་ཐམས་ཅད་ནི་སྐྱེ་
མཆེད་དང་ཁམས་རྣམས་ཏེ། རང་གི་ངོ་བོ་སྟོང་པ་ཉིད་དེ་ཞེས་འབྱུང་བ་དང་སྦྱར་རོ། །རང་
གི་ངོ་བོ་སྟོང་པ་ཉིད་ལ་རྣམ་པར་ལྟ་བའི་རྣམ་པ་བསྟན་ནས་མཚན་ཉིད་མེད་པ་ལ་རྣམ་པར་
ལྟ་བའི་རྣམ་པ་བསྟན་པའི་ཕྱིར། མཚན་ཉིད་མེད་པ་ཞེས་བྱ་བ་གསུངས་སོ། །འདིས་
སམ་དེ་མཚོན་པར་བྱ་བ་ཡིན་པས་མཚན་ཉིད་དེ། འདི་ལྟ་སྟེ་གཟུགས་ཀྱི་ཕུང་པོའི་སྤྱིའི་
མཚན་ཉིད་ནི་གཟུགས་སུ་རུང་བས་གཟུགས་སོ། །
ཚོར་བའི་ཕུང་པོའི་སྤྱིའི་མཚན་ཉིད་ནི་མྱོང་བས་ན་ཚོར་བའོ། །རང་གི་ངོ་བོ་ལ་བྱེ་
བྲག་ཅི་ཡོད་ཅེ་ན། རང་དང་སྤྱིའི་མཚན་ཉིད་ཀྱིས་བྱས་པའི་བྱེ་བྲག་ཡོད་དོ། །རང་གི་མཚན་
ཉིད་ནི་རང་གི་ངོ་བོ་སྟེ། སྔོན་པོ་ལ་སོགས་པ་གང་ཐུན་མོང་མ་ཡིན་པའི་ངོ་བོའོ། །ཕུང་པོ་དང་
ཁམས་དང་སྐྱེ་མཆེད་ཀྱི་ཆོས་གང་དག་ཡིན་པ་ཐམས་ཅད་ལ་སྤྱིའི་མཚན་ཉིད་དེ་དག་མེད་
པས་དེ་མཚན་ཉིད་མེད་པས་སོ། །མཚན་ཉིད་མེད་པ་ཉིད་ལ་སོགས་པ་དེ་དག་ཀྱང་རང་གི་
ངོ་བོས་དགག་པས་ངོ་བོས་བསྒྲིམ་མི་དགོས་པར་གྲུབ་པ་ཡིན་ནོ། །ཅི་སྟེ་ཆོས་ཐམས་ཅད་
སྟོང་པ་དང་མཚན་ཉིད་མེད་པ་ཡིན་ན་དེ་ཇི་ལྟར་རང་གི་རྐྱེན་ཇི་ལྟ་བ་བཞིན་ལས་སྐྱེ་ཞིང་
རང་གི་རྐྱེན་ཇི་ལྟ་བ་བཞིན་འགགས་པས་འགག་ཅེ་ན། འདི་ལྟར་མ་རིག་པའི་རྐྱེན་གྱིས་
འདུ་བྱེད། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་བྱ་བ་ལ་སོགས་པ་སྲིད་པའི་ཡན་
ལག་རྣམས་སྐྱེ་བ་དང་། མ་རིག་པ་འགགས་པས་འདུ་བྱེད་འགག ། འདུ་བྱེད་འགགས་
པས་རྣམ་པར་ཤེས་པ་འགག་ཅེས་བྱ་བ་ལ་སོགས་པ་སྲིད་པའི་ཡན་ལག་རྣམས་འགག་པ་དེ་
དག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་མེད་དོ་ཞེས་བསྟན་པའི་ཕྱིར། མ་སྐྱེས་པ་མ་
འགགས་པ་ཞེས་བྱ་བ་གསུངས་སོ།
གལ་ཏེ་དེ་ལྟར་ན་ཇི་ལྟར་རྒྱུ་དང་འབྲས་བུར་བཅས་པའི་ཀུན་ནས་ཉོན་མོངས་པ་
༤45ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་རྣམ་པར་བྱང་བ་འཕགས་པའི་བདེན་པ་བཞི་པོ་འདི་ཇི་ལྟར་རུང་ཞེ་ན། དྲི་མ་མེད་པ་དྲི་
མ་དང་བྲལ་བ་མེད་པ་ཞེས་གསུངས་ཏེ། ཉོན་མོངས་པའི་དྲི་མའི་རང་གི་ངོ་བོ་མེད་པའི་
ཕྱིར་ཆོས་ཐམས་ཅད་དྲི་མ་མེད་པའོ། །དྲི་མ་བསལ་བའི་སྒོ་ནས་རྣམ་པར་བྱང་བ་མེད་པའི་
ཕྱིར་རང་བཞིན་གྱིས་དྲི་མ་དང་བྲལ་བ་ཞེས་གསུངས་ཏེ། ཆོས་ཐམས་ཅད་རང་བཞིན་གྱིས་
འོད་གསལ་བའི་ཕྱིར་རོ། །གལ་ཏེ་དེ་ལྟར་ན་མི་གཡོ་བའི་ས་ལ་མཚན་མའི་ཉེས་པ་སྤངས་
པའི་ཕྱིར་ལྷུན་གྱིས་གྲུབ་པར་མཚན་མ་མེད་པར་གནས་པས་སྐྱོན་བྲི་བ་དང༌། སྔར་ཇི་ལྟར་
རིགས་པར་ངན་སོང་བའི་ཉོན་མོངས་པ་དང་ཀུན་ཏུ་རྨོངས་པ་ལ་སོགས་པ་སྤངས་པར་ཇི་
ལྟར་འགྱུར་ཞེ་ན། བྲི་བ་མེད་པ་ཞེས་བྱ་བ་གསུངས་ཏེ། འདིར་སྐྱོན་ཞེས་བལྟ་བར་བྱའོ། །
དེ་བཞིན་དུ་ས་དགུ་པ་ལ་སོགས་པ་གསུམ་ལ་གོ་རིམས་བཞིན་དུ་སོ་སོ་ཡང་དག་པར་རིག་
པ་དང་། མངོན་པར་ཤེས་པ་ཆེན་པོ་དང་། སྒྲིབ་པ་མེད་པའི་ཡེ་ཤེས་ཐོབ་པའི་ཕྱིར་ཡོན་
ཏན་རྣམས་ཀྱིས་རྒྱས་པ་ཉིད་མེད་པར་བསྟན་པའི་དོན་དུ་གང་བ་མེད་པའོ་ཞེས་བྱ་བ་
གསུངས་སོ། །
འདིར་ཡང་ཡོན་ཏན་གྱིས་ཞེས་བྱ་བ་ཁོང་ནས་དབྱུང་བར་བྱ་སྟེ། དཀོན་མཆོག་ཟ་མ་
ཏོག་གི་མདོ་ལས་ཀྱང་། དེ་སྐད་དུ་གསུངས་པའི་ཕྱིར་རོ། །ཅིའི་ཕྱིར་རྣམ་པ་བརྒྱད་ཁོ་ན་
དང་གོ་རིམས་ཀྱང་འདི་ལྟར་གསུངས་ཤེ་ན། འདིར་བཤད་པ་འདི་ནི་ཤེས་རབ་ཀྱི་ཕ་རོལ་
ཏུ་ཕྱིན་པའི་སྙིང་པོ་ཡིན་ལ་སྙིང་པོ་ཡང་གཞན་ཡན་ལག་ཐམས་ཅད་ལས་དམ་པ་གཙོ་བོ་
ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་གཙོ་བོའི་དོན་ནི་སྟོང་པ་ཉིད་ལ་སོགས་པ་རྣམ་
པར་ཐར་པའི་སྒོ་གསུམ་ཡིན་ནོ། །དེ་ནི་རྣམ་པ་བརྒྱད་པོ་དེ་དག་གིས་བསྡུས་པ་ཡིན་ལ།
རྣམ་པ་དེ་དག་ཉིད་འདིར་གོ་རིམས་ཡིན་ཏེ། འདི་ལྟར་སྟོང་པ་ཉིད་དང་། མཚན་མ་མེད་པ་
གཉིས་ཀྱིས་ནི་སྟོང་པ་ཉིད་ཀྱི་ཏིང་ངེ་འཛིན་ཏོ།
~46ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
བར་མ་བཞིས་ནི་སྐྱེ་བ་དང་འགག་པ་དང་ཀུན་ནས་ཉོན་མོངས་པ་དང་རྣམ་པར་བྱང་
བ་བཞི་བཀག་པས་མཚན་མ་མེད་པའི་ཏིང་ངེ་འཛིན་ཡིན་ནོ། །ཐ་མ་གཉིས་ཀྱིས་ནི་སྨོན་
པའི་ཏིང་ངེ་འཛིན་ཏེ། འདི་ལྟར་སྐྱོན་སྤངས་པའི་ཕྱིར་རམ། ཡོན་ཏན་ཐོབ་པར་བྱ་བའི་
ཆེད་དུ་སྨོན་པར་བྱེད་ལ་དེ་གཉི་ག་བཀག་པས་སྨོན་པ་མེད་པ་ཉིད་ཡིན་ནོ། །
ད་ནི་བསྟན་པའི་རྣམ་པས་རྣམ་པར་བལྟས་པའི་འབྲས་བུ་བསྟན་པའི་ཕྱིར། དེ་ལྟ་
བས་ན་དེའི་ཚེ་ཞེས་བྱ་བ་ལ་སོགས་པ་གསུངས་ཏེ། དེ་ལྟ་བས་ན་ཞེས་བྱ་བ་ནི་གསུངས་པའི་
རྣམ་པས་རྣམ་པར་ལྟ་བས་ནའོ། །དེའི་ཚེ་ནི་དེའི་དུས་ནའོ། །སྟོང་པ་ཉིད་ཡང་དག་པར་
རྗེས་སུ་མཐོང་བ་ལ་གཟུགས་ཡང་དག་པར་རྗེས་སུ་བལྟར་མེད་ཅེས་འབྱུང་བར་སྦྱར་ཏེ།
ཆོས་ཐམས་ཅད་མི་མཐོང་བ་ཉིད་ནི་སྟོང་པ་ཉིད་མཐོང་བ་ཡིན་ནོ། །གཟུགས་མེད་ཅེས་
འབྱུང་བ་ལ་སོགས་པ་ནི་ཕུང་པོ་དང་སྐྱེ་མཆེད་དང་ཁམས་དགག་པ་འདི་དག་སྟོན་ཏོ། །དེ་ལ་
གཟུགས་མེད་ཅེས་འབྱུང་བ་ནས་ཐ་མ་རྣམ་པར་ཤེས་པ་མེད་ཅེས་འབྱུང་བའི་བར་གྱིས་ནི་
ཕུང་པོ་འགོག་པའོ། །མིག་མེད་ཅེས་འབྱུང་བ་ནས་བརྩམས་ཏེ་ཆོས་མེད་ཅེས་འབྱུང་བ་
འདིས་ནི་སྐྱེ་མཆེད་འགོག་གོ། །མིག་གི་ཁམས་མེད་པ་ནས་བར་གྱི་སྒྲས་གཟུགས་ཀྱི་
ཁམས་དང་། མིག་གི་རྣམ་པར་ཤེས་པའི་ཁམས་ལ་སོགས་པ་བཅོ་ལྔ་ཤུགས་ཀྱིས་སྟོན་ཏོ། །
ཐ་མ་ཡིན་པའི་ཕྱིར་ཡིད་ཀྱི་ཁམས་དང་ཡིད་ཀྱི་རྣམ་པར་ཤེས་པའི་ཁམས་ཏེ། འདི་ལྟར་
མཚན་ཉིད་མེད་པ་དང་། མ་སྐྱེས་པ་དང་མ་འགགས་པ་ལ་སོགས་པ་ལ་ཡང་གཟུགས་མེད་
ཅེས་བྱ་བ་ལ་སོགས་པ་ཐམས་ཅད་ལ་སྦྱར་བར་བྱའོ། །
ཅི་སྟེ་སྟོང་པ་ཉིད་དང་མཚན་མ་མེད་པ་ལ་སོགས་པ་ལ་ཕུང་པོ་དང་ཁམས་དང་སྐྱེ་
མཆེད་མི་སྲིད་ན། འོ་ན་ཇི་ལྟར་མ་རིག་པའི་རྐྱེན་གྱིས་འདུ་བྱེད་རྣམས་འབྱུང་བ་དང་། མ་རིག་པ་
འགགས་པས་འདུ་བྱེད་རྣམས་འགག་པར་འགྱུར། དེ་བཞིན་དུ་ཡན་ལག་བཅུ་གཉིས་རང་
47ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་རྐྱེན་ཇི་ལྟ་བ་བཞིན་ལས་སྐྱེ་བ་དང་རྐྱེན་འགགས་པས་ཀྱང་འགོག་གོ་ཞེས་རྣམ་པར་
གཞག་ཅེ་ན། བདེན་ཏེ། ཀུན་རྫོབ་ཏུ་ཡོད་པ་ཉིད་ཡིན་གྱི། སྟོང་པ་ཉིད་དང་མཚན་ཉིད་མེད་
པ་ལ་སོགས་པ་ལ་ནི་མ་ཡིན་པའི་ཕྱིར། མ་རིག་པ་མེད། མ་རིག་པ་ཟད་པ་མེད་ཅེས་
གསུངས་སོ། །
བར་དུ་ཞེས་བྱ་བའི་སྒྲས་འདུ་བྱེད་ལ་སོགས་པ་ཤུགས་ཀྱིས་བསྟན་ཏོ། །རྒ་ཤི་མེད་
དོ། །དེ་མེད་པས་ཟད་པ་མེད་དོ། །ཅི་སྟེ་དོན་དམ་པར་སྲིད་པའི་ཡན་ལག་དང་། དེ་ཟད་
པ་མེད་ན་འོ་ན་ཇི་ལྟར་འཕགས་པ་རྣམས་ཀྱིས་སྡུག་བསྔལ་ལ་སོགས་པ་བདེན་པ་ཉིད་དུ་
མཐོང་། འཕགས་པ་རྣམས་ཀྱིས་གང་བདེན་པ་ཉིད་དུ་མཐོང་བ་དེ་ནི་ལོག་པ་ཉིད་དུ་འོས་
པ་མ་ཡིན་ནོ། །དེ་དག་བདེན་པ་ཉིད་ཡིན་ན་ནི་ཇི་ལྟར་སྲིད་པའི་ཡན་ལག་དང་དེ་ཟད་པ་
མེད་པ་ཡིན་ཞེ་ན། དེའི་ཕྱིར་རང་གི་ངོ་བོ་སྟོང་པ་ཉིད་ལ་སོགས་པ་ལ། སྡུག་བསྔལ་བ་དང་
ཞེས་བྱ་བ་ལ་སོགས་པ་གསུངས་སོ། །
གང་གི་ཚེ་སྡུག་བསྔལ་གྱི་རང་གི་ངོ་བོ་མ་སྐྱེས་པའི་ཕྱིར་མེད་པ་དེའི་ཚེ་དེའི་རྒྱུ་ཀུན་
འབྱུང་བ་ཡང་ག་ལ་ཡོད་དེ། དེ་བས་ན་དེ་འགོག་པ་ཞེས་བྱ་བ་དང་། དེ་འགོག་པའི་ཐབས་སུ་
འགྱུར་བ་ལམ་ཡང་ཅི་ཡང་མེད་དོ། །མཚན་མའི་བདག་ཉིད་ཀྱི་སྐྱོན་སྤངས་པའི་ཕྱིར་ཡེ་ཤེས་
ཀྱང་རང་གི་ངོ་བོ་དོན་དམ་པར་གྲུབ་པ་མེད་དོ་ཞེས་བསྟན་པའི་ཕྱིར། ཡེ་ཤེས་མེད་དོ་ཞེས་
གསུངས་སོ། །ཡི་གེ་ཁ་ཅིག་ལས་མི་ཤེས་པ་མེད་དོ་ཞེས་ཀྱང་འབྱུང་སྟེ་དེའི་དོན་ནི་འདི་
ཡིན་ཏེ། གལ་ཏེ་སྟོང་པ་ཉིད་ལ་མཚན་མའི་ཀུན་ནས་ཉོན་མོངས་པའི་སྐྱོན་དང་བྲལ་བའི་
ཕྱིར་ཡེ་ཤེས་མེད་ན། འོ་ན་མི་ཤེས་པ་རྨོངས་པའི་མཚན་ཉིད་ཡོད་དོ་སྙམ་ན། མི་ཤེས་པ་
མེད་དོ་ཞེས་གསུངས་ཏེ། རང་གི་ངོ་བོ་སྟོང་པ་ཉིད་ལ་མི་ཤེས་པ་འདི་ག་ལ་སྲིད། དེ་བཞིན་
དུ་སོ་སོ་ཡང་དག་པར་རིག་པ་དང༌། སྟོབས་དང་མི་འཇིགས་པ་ལ་སོགས་པའི་ཡོན་ཏན་
~48



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
རྣམས་དང་། དེ་ཐོབ་པར་བྱེད་པའི་རང་གི་ངོ་བོ་མེད་ན་ཐོབ་པ་ཞེས་བྱ་བ་འཐད་པ་མ་ཡིན་
པར་བསྟན་པའི་ཕྱིར། ཐོབ་པ་མེད་དོ་ཞེས་བྱ་བ་གསུངས་སོ། །
དེ་ལྟར་ཐོབ་པའི་རྣམ་པར་རྟོག་པ་བཀག་ནས་དེ་ལས་བཟློག་པ་མ་ཐོབ་པའི་རྣམ་
པར་རྟོག་པ་དགག་པའི་ཕྱིར་མ་ཐོབ་པ་མེད་དོ་ཞེས་གསུངས་སོ། །འདི་ནི་ཡེ་ཤེས་དང་མི་
ཤེས་པ་དང་། ཐོབ་པ་དང་མ་ཐོབ་པ་ལས་འདས་པ་སྒྲོ་འདོགས་པ་དང་། སྐུར་པ་འདེབས་
པའི་མཐའ་དང་བྲལ་བའི་དོན་ཟབ་མོ་བསྟན་པར་རིག་པར་བྱའོ། །དེ་ལྟར་ན་གོང་དུ་
བསྟན་པའི་རྣམ་པས་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཆོས་གང་ཡང་ཐོབ་པ་མེད་
པ་དེའི་ཕྱིར་བྱང་ཆུབ་ཀྱི་ཆེད་དུ་སེམས་པ་དང་། ལྷག་པར་ཆགས་པ་དང་། བསམ་པ་གང་
ཡིན་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ཇི་སྐད་བསྟན་པའི་མཚན་ཉིད་སྒོམ་པའི་ལམ་དང་
རབ་ཏུ་ལྡན་པ་ལ་རྟེན་ཅིང་ཤིན་ཏུ་བརྟེན་ནས་བརྩོན་འགྲུས་ཁྱད་པར་ཅན་གྱིས་ཞུགས་ཤིང་
གནས་ཏེའོ། །
བྱང་ཆུབ་ལ་ཆོས་གང་ཡང་ཡོངས་སུ་གྲུབ་པ་མེད་དོ། །དེ་སྐད་དུ་ཟླ་བ་སྒྲོན་མའི་ཏིང་
ངེ་འཛིན་ལ་སོགས་པ་ལས། བཅོམ་ལྡན་འདས་ཀྱིས་བྱང་ཆུབ་ཀྱི་རང་གི་ངོ་བོ་བསྟན་པ།
ཤིན་ཏུ་ཕྲ་བའི་ཆོས་ཀྱང་ཡོད་མ་ཡིན། །ཤིན་ཏུ་ཕྲ་ཞེས་བྱ་བའང་ཡོད་པ་མིན། །ཞེས་བྱ་བ་ལ་
སོགས་པ་དང་། རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པ་ལས་ཀྱང་།
གསང་བའི་བདག་པོ་དེ་ན་ཤིན་ཏུ་ཕྲ་བའི་ཆོས་ཀྱང་ཡོད་པ་མ་ཡིན་ཞིང་དམིགས་སུ་མེད་དེ།
དེ་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཅེས་བྱའོ་ཞེས་གསུངས་སོ། །ཅི་སྟེ་
ཤེས་རབ་ཀྱི་ཕ་རོལ་ཏུ་ཕྱིན་པ་དང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་
ཆོས་འགའ་ཡང་མེད་ན་སྐྱོན་གྱི་མཚན་ཉིད་ཀྱི་ཆོས་བསལ་ནས་ཡེ་ཤེས་སུ་གྱུར་པ་ཡང་གང་
ཡང་མེད། ཡོན་ཏན་གྱི་མཚན་ཉིད་འདོད་པ་ཐོབ་པ་ཡང་མེད་ཅེ་ན་ཅིའི་ཕྱིར་བྱང་ཆུབ་ལས་
~49ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྩམས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་གནས་པ་འདི་སྙམ་དུ་སེམས་ཏེ།
ཇི་ཙམ་དུ་ཁ་ཅིག་གི་རེ་བ་སྔོན་དུ་བཏང་བ་ནི་འགའ་ཞིག་ལ་འཇུག་པར་བྱེད་དེ། དེ་ཐམས་
ཅད་ནི་མི་འདོད་པའི་སྐྱོན་སྤངས་པའི་ཕྱིར་དང་། འདོད་པའི་ཡོན་ཏན་ཐོབ་པར་བྱ་བའི་ཕྱིར་
འཇུག་གོ། །
གང་དུ་ཡང་རང་གི་ངོ་བོ་སྟོང་པ་ཡིན་པའི་ཕྱིར་ཆོས་ཐམས་ཅད་མི་དམིགས་ན་དེ་ལ་
སུ་ཞིག་འཇུག །ཅིའི་ཕྱིར་འཇུག །འཇུག་པའི་འབྲས་བུ་ཅི་ཡིན་ཞེ་ན། སེམས་ཀྱི་སྒྲིབ་པ་
མེད་པས་ཞེས་བྱ་བ་ལ་སོགས་པ་གསུངས་ཏེ། ཡང་དག་པའི་དོན་ཇི་ལྟ་བ་བཞིན་དུ་ཡོངས་
སུ་ཤེས་པ་ལ་གགས་བྱེད་པའི་ཕྱིར་སེམས་ལ་སྒྲིབ་པར་བྱེད་ཀུན་ནས་ཁེབས་པར་བྱེད་པའི་
ཕྱིར་སེམས་ཀྱི་སྒྲིབ་པའོ། །དེ་དག་ཀྱང་གང་ཟག་དང་ཆོས་ལ་མངོན་པར་ཞེན་པ་ལ་སོགས་པ་
ཤིན་ཏུ་རྨོངས་པ་ཉི་ཤུ་རྩ་གཉིས་དང་དེའི་གནས་ངན་ལེན་མི་མཐུན་པའི་ཕྱོགས་བཅུ་གཅིག་
གོ། །གང་དག་སྤང་བའི་ཕྱིར་འཇོམས་པའི་དོན་གྱི་གཉེན་པོ་ནི་གོ་རིམས་བཞིན་དུ་རབ་ཏུ་
དགའ་བ་ལ་སོགས་པ་ས་བཅུ་གཅིག་སྟེ། ས་ལ་འཇུག་པ་ལས་ཇི་སྐད་དུ། ཡན་ལག་བཅུ་
གཅིག་རྫོགས་པ་ཡིས། །རབ་དགའ་ལ་སོགས་བཅུ་གཅིག་ས། །རྨོངས་གཉིས་གནས་ངན་
ལེན་གཅིག་སྟེ། །མི་མཐུན་ཕྱོགས་ནི་ཐ་དད་དོ། །ཞེས་འབྱུང་བ་དང་། དེ་བཞིན་དུ་དགོངས་པ་
ངེས་པར་འགྲེལ་པ་ལས་ཀྱང་། དེ་ལ་ས་དང་པོ་ལ་གང་ཟག་དང་ཆོས་ལ་མངོན་པར་ཞེན་པའི་
ཤིན་ཏུ་རྨོངས་པ་དང་། ངན་སོང་པའི་ཉོན་མོངས་པའི་ཤིན་ཏུ་རྨོངས་པ་དང་། དེའི་གནས་ངན་
ལེན་མི་མཐུན་པའི་ཕྱོགས་ སོ། །གཉིས་པ་ལ་ནི་ལྟུང་བ་ཕྲ་མོའི་འཁྲུལ་པའི་ཤིན་ཏུ་རྨོངས་པ་
དང༌
། ལས་ཀྱི་འགྲོ་བ་རྣམ་པ་སྣ་ཚོགས་ལ་ཤིན་ཏུ་རྨོངས་པ་དང་། དེའི་གནས་ངན་ལེན་མི་
མཐུན་པའི་ཕྱོགས་སོ། །གསུམ་པ་ལ་ནི་འདོད་པའི་འདོད་ཆགས་ཀྱི་ཤིན་ཏུ་རྨོངས་པ་དང༌།
ཐོས་པའི་གཟུངས་ཡོངས་སུ་མ་རྫོགས་པའི་ཤིན་ཏུ་རྨོངས་པ་དང་། དེའི་གནས་ངན་ལེན་མི་
50ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
མཐུན་པའི་ཕྱོགས་སོ། །
བཞི་པ་ལ་ནི་སྙོམས་པར་འཇུག་པ་ལ་སྲེད་པའི་ཤིན་ཏུ་རྨོངས་པ་དང་། ཆོས་ལ་སྲེད་
པའི་ཤིན་ཏུ་རྨོངས་པ་དང་། དེའི་གནས་ངན་ལེན་མི་མཐུན་པའི་ཕྱོགས་སོ། །ལྔ་པ་ལ་ནི་
འཁོར་བ་ལས་ཤིན་ཏུ་ཕྱིར་ཕྱོགས་པ་དང་མངོན་དུ་ཕྱོགས་པ་ཡིད་ལ་བྱེད་པའི་ཤིན་ཏུ་
རྨོངས་པ་དང་། མྱ་ངན་ལས་འདས་པ་ལས་ཕྱིར་ཕྱོགས་པ་དང་། མངོན་དུ་ཕྱོགས་པ་ཡིད་
ལ་བྱེད་པའི་ཤིན་ཏུ་རྨོངས་པ་དང་། དེའི་གནས་ངན་ལེན་མི་མཐུན་པའི་ཕྱོགས་སོ། །
དྲུག་པ་ལ་ནི་འདུ་བྱེད་འབྱུང་བ་མངོན་སུམ་དུ་གྱུར་པའི་ཤིན་ཏུ་རྨོངས་པ་དང་།
མཚན་མ་མང་དུ་འབྱུང་བའི་ཤིན་ཏུ་རྨོངས་པ་དང་། དེའི་གནས་ངན་ལེན་མི་མཐུན་པའི་
ཕྱོགས་སོ། །བདུན་པ་ལ་ནི་མཚན་མ་ཕྲ་མོ་འབྱུང་བའི་ཤིན་ཏུ་རྨོངས་པ་དང་། རབ་ཏུ་
མཚན་མ་མེད་པ་ཡིད་ལ་བྱེད་པའི་ཐབས་ལ་ཤིན་ཏུ་རྨོངས་པ་དང་། དེའི་གནས་ངན་ལེན་
མི་མཐུན་པའི་ཕྱོགས་སོ། །བརྒྱད་པ་ལ་ནི་མཚན་མ་མེད་པ་ལ་བསྒྲིམ་པའི་ཤིན་ཏུ་རྨོངས་པ་
དང་། མཚན་མ་དག་ལ་དབང་བའི་ཤིན་ཏུ་རྨོངས་པ་དང་། དེའི་གནས་ངན་ལེན་མི་མཐུན་
པའི་ཕྱོགས་སོ། །དགུ་པ་ལ་ནི་ཆོས་བསྟན་པ་ཚད་མེད་པ་དང་། ཆོས་ཀྱི་ཚིག་དང་ཡི་གེ་
ཚད་མེད་པ་དང་། གོང་ནས་གོང་དུ་ཤེས་རབ་དང་སྤོབས་པ་ལ་གཟུངས་ཀྱི་དབང་གི་ཤིན་ཏུ་
རྨོངས་པ་དང་། སྤོབས་པ་ལ་དབང་གི་ཤིན་ཏུ་རྨོངས་པ་དང་། དེའི་གནས་ངན་ལེན་མི་
མཐུན་པའི་ཕྱོགས་སོ། །
བཅུ་པ་ལ་ནི་མངོན་པར་ཤེས་པ་ཆེན་པོའི་ཤིན་ཏུ་རྨོངས་པ་དང་། གསང་བ་ཕྲ་མོ་ལ་
འཇུག་པའི་ཤིན་ཏུ་རྨོངས་པ་དང་། དེའི་གནས་ངན་ལེན་མི་མཐུན་པའི་ཕྱོགས་སོ། །སངས་
རྒྱུས་ཀྱི་ས་ལ་ནི་ཤེས་བྱ་ཐམས་ཅད་ལ་རབ་ཏུ་ཕྲ་བའི་ཆགས་པའི་ཤིན་ཏུ་རྨོངས་པ་དང་།
ཐོགས་པའི་ཤིན་ཏུ་རྨོངས་པ་དང༌། དེའི་གནས་ངན་ལེན་མི་མཐུན་པའི་ཕྱོགས་སོ་ཞེས་
ལ51ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུངས་ཏེ། དེ་དག་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ལ་འཇིགས་
པ་མེད་དེ་མི་སྐྲག་གོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལས་གཞན་དུ་གནས་པ་ལ་ནི་ཕྱིན་
ཅི་ལོག་ལས་འཇིགས་པ་ཡིན་ནོ་ཞེས་བསྟན་ཏོ། །འདི་སྐད་བསྟན་ཏེ། སེམས་ཕྱིན་ཅི་ལོག་
པ་ནི་འཇུག་པ་ཡིན་ནོ་ཞེས་བྱའོ། །དེ་སྐད་དུ་ཚད་མ་རྣམ་འགྲེལ་ལས། ལོག་པར་སྒྲོ་འདོགས་
སྤང་བའི་ཕྱིར། །གྲོལ་བ་པོ་ནི་མེད་ཀྱང་བརྩོན། །ཞེས་བསྟན་ཏོ། །ཕྱིན་ཅི་ལོག་མེད་པ་ནི་
འཇུག་པ་མེད་དེ། ས་བཅུ་པ་ལས་དེ་སྐད་དུ་ས་བརྒྱད་པ་ལ་མི་སྐྱེ་བའི་ཆོས་ལ་བཟོད་པ་
ཐོབ་པ་ན་རྨི་ལམ་ན་ཆུས་ཁྱེར་བ་རྨིས་པའི་སྐྱེས་བུ་སད་པའི་ཚེ་ཆུ་ལས་ཐར་བར་བྱ་བའི་
འབད་པ་ཆེན་པོ་ལོག་པའི་དཔེ་དང་དེ་ཉིད་དེའི་མྱ་ངན་ལས་འདས་པ་ཡིན་ནོ་ཞེས་བྱ་བ་ལ་
སོགས་པ་བསྟན་ཏེ། འདིར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ནི་ཕྱིན་ཅི་
ལོག་རང་གི་རྨོངས་པ་ཇི་ལྟ་བ་ལས་འདས་པ་སྟེ། ཤིན་ཏུ་སོང་བ་ནི་ཕྱིན་ཅི་ལོག་ལས་
འདས་པའོ། །མྱ་ངན་ལས་འདས་པ་ནི་རྣམ་པར་རྟོག་པ་འགགས་པའོ། །མཐར་ཕྱིན་པ་ནི་
མཐར་ཐུག་པ་ལས་ཏེ། ཇི་སྐད་དུ་ས་བཅུ་པ་ལས། བསྒོམ་པས་སྤང་བར་བྱ་བའི་རྣམ་པར་
རྟོག་པ་རྣམ་པར་སྤངས་པའི་ཕྱིར་རྣམ་པར་དག་པའི་མཐར་ཕྱིན་པ་ཡིན་ཏེ་དེའི་གོང་ནས་
སྤང་བར་བྱ་བའི་རྣམ་པར་རྟོག་པ་མེད་པའི་ཕྱིར་རོ་ཞེས་གསུངས་སོ། །
མཐར་ཕྱིན་པས་སམ་སེམས་མཐར་ཕྱིན་པའི་བདག་ཉིད་མྱ་ངན་ལས་འདས་པ་འདི་
ཡིན་པས་དེ་ལ་དེ་སྐད་ཅེས་གསུངས་སོ། །དེ་ཕྱིན་ཅི་ལོག་ལས་འདས་པ་ཡང་ཡིན་མྱ་ངན་
ལས་འདས་པའི་མཐར་ཕྱིན་པ་ཡང་ཡིན་པས་ཕྱིན་ཅི་ལོག་ལས་འདས་པས་མྱ་ངན་ལས་
འདས་པའི་མཐར་ཕྱིན་པ་ཡིན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ཅིང་གནས་
པར་འགྱུར་བས་དེ་ལ་བྱང་ཆུབ་སེམས་དཔའ་རྣམས་འཇུག་གོ། །སྤོང་བ་ཆེ་བ་ཉིད་འདིས་
ནི་དེའི་ཆེད་དུ་འཇུག་པའི་རྒྱུ་བསྟན་པ་ཡིན་ཏེ། དེའི་ཆེད་དུ་འཇུག་པའི་ཕྱིར་རོ། །དུས་
52ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
གསུམ་དུ་ཞེས་འབྱུང་བ་ལ་སོགས་པས་སེམས་ཅན་ཐམས་ཅད་ཀྱི་མཆོག་ཏུ་གྱུར་པ་སེམས་
ཆེ་བ་ཉིད་དང་རྟོགས་པ་ཆེ་བ་ཉིད་གཉིས་ཀྱི་ཆེད་དུ་བསྟན་ཏོ། །དུས་གསུམ་ཞེས་བྱ་བ་ནི་
འདས་པ་དང་མ་འོངས་པ་དང་ད་ལྟར་བྱུང་བའོ། །དེ་དག་ན་རྣམ་པར་བཞུགས་པའི་སངས་
རྒྱས་ཐམས་ཅད་དེ། བློ་ཁྱད་པར་དང་ལྡན་པའི་ཕྱིར་སངས་རྒྱས་སོ། །
དེ་ཐམས་ཅད་ཀྱང་ཡིན་ལ་སངས་རྒྱས་ཀྱང་ཡིན་པས་སངས་རྒྱས་ཐམས་ཅད་དོ། །
རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པ་ལས་ཇི་སྐད་དུ། ས་བཅུ་དག་ནི་
རབ་བསྒྲུབས་ནས། །དབང་གི་རྣམ་པ་ཐོབ་པ་ཡིན། །སྟོང་པ་སྒྱུ་མ་ལྟ་བུའི་ཆོས། །གང་
གིས་འདིར་ནི་ཀུན་མཁྱེན་ཅིང་། སེམས་ཅན་ཀུན་གྱི་རྣམ་མཁྱེན་པ། །སངས་རྒྱས་ཞེས་ནི་
བརྗོད་པ་ཡིན། །ཞེས་གསུངས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞེས་འབྱུང་བ་ནི་དེ་
བཞིན་གཤེགས་པའི་ཡེ་ཤེས་ཀུན་འབྱུང་བ་བདེན་པའི་བདག་ཉིད་ལ་ཡིན་ཏེ། རྣམ་པ་
ཐམས་ཅད་མཁྱེན་པ་ཉིད་ཅེས་བརྗོད་པ་གང་ཡིན་པ་ལ་བྱའོ། །ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བརྟེན་ནས་ཞེས་འབྱུང་བ་ནི་འདི་ཡང་དག་པར་རྫོགས་པའི་བྱང་ཆུབ་ལས་དུས་
སྔ་མའི་ཕྱིར་རོ། །རྣམ་པ་ཐམས་ཅད་མཁྱེན་པ་ཉིད་འདི་ནི་བར་ཆད་མེད་པའི་ཏིང་ངེ་འཛིན་
ཡིན་པར་བལྟ་བར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ཉི་ཁྲི་ལྔ་སྟོང་པ་དང་། དེའི་མན་
ངག་མངོན་པར་རྟོགས་པའི་རྒྱན་ལས་ཇི་སྐད་དུ། སངས་རྒྱས་ཉིད་འཐོབ་བར་ཆད་མེད། །བར་
ཆད་མེད་པའི་ཏིང་འཛིན་ཏེ། །རྣམ་པ་ཐམས་ཅད་མཁྱེན་པ་ཡིན། །དེ་ཡི་དམིགས་པ་དངོས་
མེད་དེ། །དྲན་པ་ཡང་ནི་བདག་པོར་འདོད། །རྣམ་པ་འདི་ནི་བཞི་པ་ཉིད། །མཚན་ཉིད་
མེད་པ་མཚན་ཉིད་ཡིན། །ཞེས་གསུངས་སོ། །བླ་ན་མེད་པ་ཞེས་འབྱུང་བ་ནི་ཐོབ་པ་དང་
དམིགས་པ་དང་སྒྲུབ་པ་རྣམ་པ་འདི་ལས་གོང་ན་མེད་པའི་ཕྱིར་རོ། །ཡང་དག་པར་ཞེས་
འབྱུང་བ་ནི་ཕྱིན་ཅི་མ་ལོག་པར་རོ། །མཉམ་པར་ཞེས་འབྱུང་ བ་ནི་མཚན་ཉིད་མེད་པ་ཉིད་
~53ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱིས་མཚན་ཉིད་གཅིག་པའི་ཕྱིར་རོ། །བྱང་ཆུབ་ནི་རྟོགས་པའོ། །མངོན་པར་ནི་མངོན་སུམ་
མོ། །
མཉམ་པར་སངས་རྒྱས་པ་ནི་རྫོགས་པར་སངས་རྒྱས་སོ། །དེ་སྐད་དུ་ཤེས་རབ་ཀྱི་
ཕ་རོལ་ཏུ་ཕྱིན་པ་ཉི་ཁྲི་ལྔ་སྟོང་པ་ལས། བཅོམ་ལྡན་འདས་ཇི་ལྟར་ན་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་
འབྱོར་ཆོས་ཐམས་ཅད་ཀྱི་དེ་བཞིན་ཉིད་ཇི་ལྟ་བར་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཀྱང་དེ་བཞིན་ནོ། །རབ་འབྱོར་གྱིས་གསོལ་པ། བཅོམ་ལྡན་འདས་ཇི་ལྟར་ན་ཆོས་
ཐམས་ཅད་ཀྱི་དེ་བཞིན་ཉིད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལགས། རིབ་
འབྱོར་གཟུགས་ཀྱི་དེ་བཞིན་ཉིད་ནས་མྱ་ངན་ལས་འདས་པའི་བར་གྱི་དེ་བཞིན་ཉིད་ཇི་ལྟ་
བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་དེ་བཞིན་ནོ་ཞེས་གསུངས་སོ། །
དེ་ལ་བླ་ན་མེད་པའི་ཚིག་གིས་ནི་སེམས་ཅན་ཐམས་ཅད་ཀྱི་མཆོག་ཏུ་གྱུར་པས་སེམས་ཆེ་བ་
ཉིད་ཡིན་ནོ། །དེའི་ལྷག་མ་ནི་རྟོགས་པ་ཆེ་བ་ཉིད་ཡིན་ནོ། །སྔོན་བྱང་ཆུབ་སེམས་དཔའི་
གནས་སྐབས་ན་ཐུགས་ལ་བཞག་སྟེ་ཆེན་པོ་ཉིད་རྣམ་པ་དེ་གསུམ་གྱི་ཆེད་དུ་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་འཇུག་པས་གསུམ་གྱི་ཆེད་དུ་ཞེས་བརྗོད་དོ། །
རྫོགས་པའི་ཚེ་ན་ནི་སྔ་མས་འབྲས་བུ་སྤངས་པ་ཕུན་སུམ་ཚོགས་པ་དང་། ཕྱི་མ་
གཉིས་ཀྱིས་ནི་འབྲས་བུ་རྟོགས་པ་ཕུན་སུམ་ཚོགས་པ་བསྟན་ཏེ། ཇི་ལྟར་ཡུལ་ལྗོངས་འགའི་
ཆེད་དུ་རྒྱལ་པོས་མཆོད་སྦྱིན་བྱེད་པ་དང་། ཐ་མར་ཡུལ་ལྗོངས་ཐོབ་པ་འབྲས་བུ་ཡིན་པ་དེ་
བཞིན་དུ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་ཕྱིན་ཅི་ལོག་དང་བྲལ་བའི་ཕྱིར་དང་
རྟོགས་པ་ཐོབ་པའི་ཕྱིར་རོ། །
ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་གསང་སྔགས་སོ་ཞེས་བསྟན་པའི་ཕྱིར། ཤཱ་རིའི་
54ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
བུ་དེ་ལྟ་བས་ན་ཞེས་བྱ་བ་ལ་སོགས་པ་གསུངས་སོ། །ཤེས་རབ་ཀྱི་ཕ་རོལ་ཏུ་ཕྱིན་པའི་
མཚན་ཉིད་ནི་བསྟན་ཟིན་ཏོ། །གསང་སྔགས་ནི་ཤེས་པ་ཡིན་པའི་ཕྱིར་དང་། སྐྱོབ་པ་ཡིན་
པའི་ཕྱིར་རོ། །དོན་གཉིས་པོ་དེ་གཉིས་ཚིག་ཕྱི་མ་རྣམས་ཀྱིས་གསལ་བར་བྱེད་དོ། །ཆེན་
པོ་ནི་ཁྱབ་པ་དང་ལྡན་པའི་ཕྱིར་རོ། །ཁྱབ་པ་ཡང་དུས་ལ་ཁྱབ་པ་དང་ཡུལ་ལ་ཁྱབ་པ་སྟེ།
འདི་ལྟར་འདི་ནི་ཆོས་ཐམས་ཅད་དང་དུས་ཐམས་ཅད་ལས་མ་ལོག་པར་འཇུག་པ་ཡིན་ནོ། །
འདིས་ནི་དབང་ཕྱུག་ལ་སོགས་པས་བྱས་པའི་གསང་སྔགས་ལས་འདི་བྱེ་བྲག་ཏུ་བསྟན་པ་
ཡིན་ནོ། །རྣམ་པར་སྣང་མཛད་མངོན་པར་རྫོགས་པར་བྱང་ཆུབ་པ་ལས་ཇི་སྐད་དུ། །དུས་
གསུམ་དག་ལས་ཤིན་ཏུ་འདིས། །བརྟེན་ནས་འབྱུང་བའི་སྲིད་པ་ཡིན། །མཐོང་ནས་མ་
མཐོང་འབྲས་བུ་སྟེ། །ཡིད་དང་ངག་དང་ལུས་ལ་སྲིད། །འབྲས་བུ་བསྐལ་པ་གཅིག་གི་གྲངས། །
འཇིག་རྟེན་རྣམས་ཀྱིས་ཡིན་པར་བཤད། །གསང་སྔགས་འབྲས་བུ་བསྐལ་པ་ལས། །
འདས་པར་རྫོགས་སངས་རྒྱས་ཀྱིས་བཤད། །སངས་རྒྱས་དྲང་སྲོང་ཆེན་པོ་དང་། རྒྱལ་སྲས་
རྣམས་ཀྱི་ཏིང་ངེ་འཛིན། །མཚན་མ་རྣམས་སྤངས་དག་པ་ཡིན། །འཇིག་རྟེན་རྣམས་ཀྱི་མཚན་
མར་བཅས། །རྣམ་པར་སྨིན་པའང་འདིར་སྨིན་པ། །ལས་རྣམས་ཀྱིས་ནི་འབྲས་བུ་འཐོབ། །
གང་གི་ཚེ་ན་གྲུབ་པ་ཐོབ། །དེ་ཡི་ཚེ་ན་ལས་རྣམས་བཟློག ། སེམས་ནི་རང་དངོས་མེད་
ཕྱིར་དང་། །འབྲས་བུ་རྒྱུ་རྣམས་སྤངས་ཕྱིར་རོ། །ལས་ཀྱི་སྐྱེ་བ་རྣམས་ལས་ཀྱང་། །སྐྱེ་བ་
ནམ་མཁའ་ལྟ་བུ་ཡིན། །ཞེས་གསུངས་སོ། །
འདི་ནི་རིག་ཅིང་ཤེས་པའམ་འདོད་པ་གྲུབ་པ་ཐོབ་པས་རིག་པའོ། །དེ་རིག་པ་ཡང་
ཡིན་ལ་ཆེན་མོ་ཡང་ཡིན་པས་རིག་པ་ཆེན་མོའོ། །རིག་པ་ཆེན་མོ་ཉིད་གསང་སྔགས་ཡིན་
པས་རིག་པ་ཆེན་མོའི་གསང་སྔགས་སོ། །དེ་བས་ན་བླ་མ་ཤིན་ཏུ་མཆོག་ཏུ་གྱུར་པ་འདི་
ལས་གཞན་མེད་པའི་ཕྱིར་བླ་ན་མེད་པའི་གསང་སྔགས་སོ། །འདི་དང་མཉམ་པའམ་འདྲ་བ་
~55ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡོད་པ་མ་ཡིན་པས་མི་མཉམ་པ་དེ་ནི་ནམ་མཁའོ། །དེ་དང་མཉམ་པའི་ཕྱིར་མི་མཉམ་པ་དང་
མཉམ་པའོ། །བྱང་ཆུབ་སེམས་དཔའི་སྡེ་སྣོད་ལས་ཀྱང་། མི་མཉམ་པ་དང་མཉམ་པའི་ཚིག་
བཅོམ་ལྡན་འདས་ཉིད་ཀྱིས་གསུངས་སོ། །དེ་བཞིན་གཤེགས་པའི་གསང་བ་བསམ་གྱིས་
མི་ཁྱབ་པ་བསྟན་པ་ལས་ཀྱང་། ཅི་ཙམ་དུ་ནི་དཔེ་འགའ་ཞིག ། སངས་རྒྱས་ཆོས་ལ་བྱེད་
ན་ནི། །དེ་ནི་སངས་རྒྱས་རྗེས་མཐུན་མིན། །དེ་ནི་རྒྱལ་བ་སྨད་པ་ཡིན། །སངས་རྒྱས་ཆོས་
དང་མཉམ་པ་གང་། །དཔེ་ནི་དེ་ལ་གཅིག་ཡོད་པ། །ནམ་མཁའི་ཁམས་སུ་བསྟན་པ་ཡིན། །
གང་གི་ཚད་ནི་འགའ་ཡང་མེད། །ཅེས་བྱ་བ་ལ་སོགས་པ་གསུངས་སོ། །ནམ་མཁའ་དང་
མཉམ་པ་འདིས་ནི་ཁྱབ་པ་དང་། ཐོགས་པ་མེད་པ་དང་། རྒྱུན་མ་ཆད་པ་ལ་སོགས་པ་བལྟ་
བར་བྱའོ། །དེ་དག་གིས་ནི་ཤེས་པའི་དོན་བསྟན་ཏོ། །སྐྱོབ་པའི་དོན་བསྟན་པའི་ཕྱིར། །སྡུག་
བསྔལ་ཐམས་ཅད་ཅེས་པ་ལ་སོགས་པ་གསུངས་ཏེ། འདུ་བྱེད་དང་འགྱུར་བ་དང་། སྡུག་
བསྔལ་གྱི་སྡུག་བསྔལ་ཉིད་ལ་སོགས་པ་མཚན་ཉིད་ཀྱི་སྡུག་བསྔལ་ཐམས་ཅད་རབ་ཏུ་ཞི་
བར་བྱེད་དེ་རྒྱུན་གཅོད་པར་བྱེད་པ་ནི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་
གསང་སྔགས་སོ། །
དེ་ལྟར་གསང་སྔགས་ཀྱི་ངེས་པའི་ཚིག་གི་དོན་བསྟན་ནས་གསང་སྟེ་བརྗོད་པར་བྱ་
བ་ཉིད་ཀྱི་ངེས་པའི་ཚིག་གི་དོན་བསྟན་པའི་ཕྱིར། བདེན་ཏེ་མ་ལོག་པའི་ཕྱིར་ཞེས་བྱ་བ་ལ་
སོགས་པ་གསུངས་སོ། །བདེན་པ་ནི་དེ་ཁོ་ན་ཉིད་དེ་ཡང་དག་པ་ཇི་ལྟ་བ་བཞིན་ཡིན་པའི་
ཕྱིར་རོ། །ཡང་དག་པ་ཇི་ལྟ་བ་བཞིན་གང་ཡིན་པ་དེ་ནི་ཕྱིན་ཅི་མ་ལོགས་པ་ཉིད་དོ། །དེ་
བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སུ་རིགས་སོ། །འདིས་ནི་འདི་སྐད་དུ་བསྟན་ཏེ།
དབང་པོ་རྟུལ་པོའི་གང་ཟག་གང་རྣམ་པ་བསྟན་པས་རྣམ་པར་ལྟ་བར་མི་ནུས་པ་ལ་གསང་སྟེ་
བསྟན་པ་བཞིན་དེ་དག་གིས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གསང་སྔགས་ཇི་ལྟ་བ་
~56༤



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
བཞིན་དུ་གཟུང་བར་བྱ་བ་ཡིན་ནོ། །གསང་སྔགས་ནི་གསང་སྟེ་བཤད་པར་བྱ་བ་ཡིན་ནོ་
ཞེས་བྱ་བའི་ངེས་པའི་ཚིག་ནི་འདི་སྐད་ཀྱི་དབྱིངས་ལ་ལྟོས་པར་བྱ་བ་ཡིན་ནོ། །ཡང་ན་
ཡིད་ལ་གནས་པ་ནི་སྐྱོབ་པར་བྱེད་པ་ཡིན་པས་ན་གསང་སྔགས་སོ། །འདི་ནི་ཤེས་རབ་ཀྱི་
ཕ་རོལ་ཏུ་ཕྱིན་པ་ནི་གུས་པས་རྒྱུན་མི་འཆད་པར་ཡིད་ལ་བྱ་བ་ཡིན་ནོ། །རིགས་པས་
འཐད་པའི་ཕྱིར་རིགས་པ་ཡིན་པས་ཤེས་པར་བྱ་བ་ནི་ངེས་པར་གཟུང་བར་བྱའོ། །
དེ་ལྟར་ཞེས་འབྱུང་བ་ནི་གསུངས་པའི་རྣམ་པའི་ཚུལ་གྱིས་བསླབ་པར་བྱ་བ་ཡིན་ནོ། །
དེ་ནས་ཞེས་འབྱུང་བ་ནི་སྐབས་འདིར་བར་མ་ཆད་པར་རོ། །ཏིང་ངེ་འཛིན་དེ་ལས་འབྱུང་
བ་ནི་སྔར་བསྟན་པ་ལས་སོ། །བཞེངས་ནས་ཞེས་འབྱུང་བ་ནི་སེམས་ཀྱིས་བཏང་ནས་སོ། །
སྟོན་པ་པོ་ལ་ལེགས་སོ་ཞེས་བྱ་བ་བྱིན་པ་དང་བཤད་པ་ལ་ཡང་རྗེས་སུ་མཐུན་པ་བྱེད་དེ།
ལེགས་སོ་ཞེས་བྱ་བ་བྱིན་པའི་རང་གི་ངོ་བོ་ནི་རིགས་ཀྱི་བུ་ལེགས་སོ་ལེགས་སོ་ཞེས་འབྱུང་
བ་ཡིན་ཏེ། དེ་ལ་ལན་གཉིས་སུ་བཟླས་པ་ནི་དགའ་བའི་དོན་ནམ་དགའ་ཆེས་པའི་ཕྱིར་རོ། །
དེ་དེ་བཞིན་ནོ་ཞེས་འབྱུང་བ་ལ་སོགས་པས་ནི་བཤད་པ་ལ་རྗེས་སུ་མཐུན་པར་བྱེད་དོ། །
དེ་དེ་བཞིན་ཡིན་གྱི་གཞན་དུ་མ་ཡིན་ནོ། །དེ་ཅིའི་ཕྱིར་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་
པ་ལ་བསླབ་པར་བྱ་ཞེས་བྱ་བ་ལ་སོགས་པ་གསུངས་སོ། །ཅི་འདྲ་བ་ཞིག་ཅེ་ན། ཁྱོད་ཀྱིས་
ཇི་སྐད་བསྟན་པ་དེ་བཞིན་ཞེས་བྱ་བ་གསུངས་ཏེ། ཁྱོད་ཀྱིས་བསྟན་པ་ལས་མི་འགལ་བར་
བསླབ་པར་བྱའོ་ཞེས་བྱ་བའི་ཐ་ཚིག་གོ། །
དེ་ལྟར་བཅོམ་ལྡན་འདས་ཀྱིས་འཕགས་པ་སྤྱན་རེས་གཟིགས་དབང་ཕྱུག་གིས
བསྟན་པ་ལ་རང་གི་རྗེས་སུ་མཐུན་པ་བསྟན་ནས། དེ་བཞིན་གཤེགས་པ་གཞན་གྱིས་ཀྱང་
འདི་ཁྱོད་ཀྱིས་བསྟན་པ་གང་ཡིན་པ་དེ་ལ་མངོན་པར་དགྱེས་སོ་ཞེས་བསྟན་པའི་ཕྱིར། དེ་
བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་གསུངས་སོ། །རྗེས་སུ་ཡི་རང་ངོ་
~57



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བྱ་བ་ནི་གདོན་མི་ཟ་བར་བྱ་དགོས་པའི་དོན་ལ་ངེས་པར་བྱ་བ་ཡིན་ཏེ། དེ་བཞིན་
གཤེགས་པ་རྣམས་ནི་བཤད་པ་འདི་འདྲ་བ་ལ་རྗེས་སུ་དགྱེས་པ་གདོན་མི་ཟ་བར་མཛད་པ་
ཡིན་ནོ། །རྗེས་སུ་མཐུན་པ་དང་རྗེས་སུ་དགྱེས་པ་འདི་གཉིས་ཀྱིས་དེ་བཞིན་གཤེགས་པ་
འདི་བཤད་པ་ལ་མངོན་པར་དགྱེས་པར་འོས་པ་ཡང་བསྟན་ཏོ། །དེ་ཉིད་ཀྱི་ཕྱིར། བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས་ཞེས་གསུངས་སོ། །
དེ་སྐད་ཅེས་འབྱུང་བ་ནི་ཤཱ་རིའི་བུས་དྲིས་པ་ནས་བརྩམས་ཏེ། དེ་བཞིན་གཤེགས་
པ་རྣམས་ཀྱང་རྗེས་སུ་ཡི་རང་ངོ་ཞེས་བྱ་བའི་བར་དུའོ། །བཀའ་སྩལ་ནས་ཞེས་འབྱུང་བ་ནི་
བཅོམ་ལྡན་འདས་ཀྱིས་བཀའ་སྩལ་ནས་སོ། །འཕགས་པ་སྤྱན་རས་གཟིགས་དབང་ཕྱུག་
འདིར་འཆད་པར་མཛད་པ་ཡིན་མོད་ཀྱི་འོན་ཀྱང་དེ་བཞིན་གཤེགས་པ་ཉིད་ཀྱི་བཀའ་ཡིན་
ཏེ། འདི་ལྟར་དེ་བཞིན་གཤེགས་པས་བྱིན་གྱིས་བརླབས་ཏེ། ཉན་ཐོས་ལ་སོགས་པས་གང་
འཆད་པར་བྱེད་པ་དེ་དག་ཐམས་ཅད་ཀྱང་དེ་བཞིན་གཤེགས་པའི་བཀའ་ཡིན་ན། སངས་
རྒྱས་ཉིད་དུ་ཡང་དག་པར་ཞུགས་པ་འཕགས་པ་སྤྱན་རས་གཟིགས་དབང་ཕྱུག་དང་། ཀུན་
ཏུ་བཟང་པོ་དང་། འཇམ་དཔལ་ལ་སོགས་པས་བཤད་པ་ལྟ་སྨོས་ཀྱང་ཅི་དགོས། འདིའི་
དོན་ནི་བདག་གིས་སྔར་བསྟན་ཟིན་ཏོ། །ཡི་རངས་ཏེ་ཞེས་འབྱུང་བ་ནི་སྟོང་ཕྲག་བརྒྱ་པའི་
བརྗོད་པར་བྱ་བའི་དོན་ལས་གཙོ་བོ་ཉིད་ཀྱི་དམ་པར་གྱུར་པ་ཤེས་རབ་ཀྱི་ཕ་རོལ་ཏུ་ཕྱིན་
པའི་སྙིང་པོའི་དོན་བྱེ་བྲག་ཏུ་ཇི་ལྟར་རིགས་པར་ཐོས་པ་དང་། བཤད་པ་གང་གིས་ཡི་རང་
བ་དང་དགའ་བ་ལ་དེ་སྐད་ཅེས་བྱའོ། །
དེ་ཡང་ཤཱ་རིའི་བུ་དང་འཕགས་པ་སྤྱན་རས་གཟིགས་དབང་ཕྱུག་ལ་སོགས་པ་ཡིན་
པར་སྦྱར་རོ། །ཁ་ཅིག་གིས་བཅོམ་ལྡན་འདས་ལ་ཡང་སྦྱར་ཏེ། དེའི་ཚེ་ནི་གདུལ་བྱ་རྣམས་
ཀྱི་ཕ་རོལ་ཏུ་ཕྱིན་པ་དོན་གྱི་གཙོ་བོ་ཇི་ལྟ་བ་བཞིན་དུ་བཟུང་བ་ནི་དགྱེས་པའི་རྒྱུར་བལྟ་ ་
~58ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ།
བར་བྱའོ། །ཐམས་ཅད་བསྡུ་བའི་ཕྱིར་དང་ཞེས་སྨོས་སོ། །འདིས་ནི་ཡི་རང་བ་དང་མངོན་
པར་བསྟོད་པ་ཡང་བསྡུ་བར་བྱའོ། །བྱང་ཆུབ་སེམས་དཔའ་དང་། དགེ་སློང་དང་། དགེ་སློང་
མ་དང་། དགེ་བསྙེན་དང༌། དགེ་བསྙེན་མ་ཐམས་ཅད་འདི་ན་འཁོད་པས་ན་ཐམས་ཅད་
དང་ལྡན་པའི་འཁོར་ཞེས་བྱའོ། །ལྷ་ནི་རྒྱལ་ཆེན་རིས་བཞི་ལ་སོགས་པའོ། །མི་ནི་གྲགས་
པར་ཟད་དོ། །ལྷ་མ་ཡིན་ནི་འོ་མའི་མཚོ་བསྲུབས་པ་ལས་ཆང་བྱུང་བ་སྤངས་པའི་ཕྱིར་རོ། །
དེ་ཡང་སྦྱིན་བྱེད་མའི་བུ་དང་། སྦྱིན་ལྡན་མའི་བུ་རྣམས་ཡིན་ནོ། །དྲི་ཟ་ནི་ལྷའི་གླུ་ལེན་པ་
སྟེ་ཡུལ་འཁོར་སྲུང་ལ་སོགས་པའོ། །ལྷ་ལ་སོགས་པ་དང་ལྷན་ཅིག་ཏུ་འཁོད་པའི་ཕྱིར་ལྷ་
དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ནོ། །ལྷ་གཙོ་བོ་ཡིན་པའི་ཕྱིར་
ཐོག་མར་སྨོས་སོ། །འཇིག་པས་ན་འཇིག་རྟེན་ཏེ། ཕུང་པོ་ལྔའི་བདག་ཉིད་ཡིན་ནོ། །
བཅོམ་ལྡན་འདས་ཀྱིས་གསུངས་པ་ནི་བཤད་པ་རང་གི་ངོ་བོའོ། །མངོན་པར་བསྟོད་པ་ནི་
མངོན་པར་དགའ་བ་དང་ལྡན་ཞིང་དགའ་བ་དང་ལྡན་པས་བཟུང་ཞེས་བྱ་བའི་ཐ་ཚིག་གོ། །
ཤེས་རབ་ཕ་རོལ་ཕྱིན་པ་ཡི། །སྙིང་པོ་རྣམ་ཕྱེའི་བསོད་ནམས་གང་། །བདག་གིས་
ཐོབ་དེས་འཇིག་རྟེན་རྣམས། །ཤེས་རབ་ཕ་རོལ་ཕྱིན་བདག་ཤོག ། ཚངས་པའི་འབྱུང་
གནས་གཙུག་ལག་ཁང་གནས་པའི། །དགེ་སློང་དགེ་འདུན་རྣམས་ཀྱི་ཞལ་ངོར་ནི། །ཤེས་
རབ་ཕ་རོལ་ཕྱིན་པའི་སྙིང་པོ་ཡི། །རྒྱ་ཆེར་བཤད་པ་དྲི་མ་མེད་པས་བྱས། །འཕགས་པ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྒྱ་ཆེར་བཤད་པ་རྒྱ་གར་གྱི་མཁན་པོ་དྲི་མ་མེད་
པའི་བཤེས་གཉེན་གྱིས་མཛད་པ་རྫོགས་སོ།། །།
རྒྱ་གར་གྱི་མཁན་པོ་བི་མ་ལ་མི་ཏྲ་དེ་ཉིད་དང༌། བོད་ཀྱི་ཞུ་ཆེན་གྱི་ལོ་ཙཱ་བ་བན་དེ་
ནམ་མཁའ་དང་ཡེ་ཤེས་སྙིང་པོ་ལ་སོགས་པས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
59ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅༅། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ་རྒྱ་ཆེར་འགྲེལ་པ།
སློབ་དཔོན་པྲ་ཤུསྡུ་སེ་ན།
རྒྱ་གར་སྐད་དུ། ཨཱརྱ་པྲཛྙཱ་པཱ་ར་མི་ཏཱ་ཧྲི་ད་ཡ་ཊཱི་ཀཱ། བོད་སྐད་དུ། འཕགས་པ་ཤེས་
རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ། འཇམ་དཔལ་གཞོན་ནུར་གྱུར་པ་དང་།
འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །མདོ་སྡེ་འདི་བཤད་པ་ལ་
དོན་རྣམ་པ་བཅུས་གསལ་བར་བྱ་སྟེ། ཤེས་རབ་ཀྱི་མིང་དང་། གླེང་གཞི་དང་། སྙོམས་
པར་འཇུག་པ་དང་། གླེང་སློང་བ་དང་། ཤེས་རབ་ལ་འཇུག་པ་དང་། ཤེས་རབ་ཀྱི་མཚན་
ཉིད་དང་། ཤེས་རབ་ཀྱི་སྤྱོད་ཡུལ་དང་། ཤེས་རབ་ཀྱི་ཡོན་ཏན་དང་། ཤེས་རབ་ཀྱི་འབྲས་
བུ་དང་། ཤེས་རབ་ཀྱི་གཟུངས་སོ། །འདི་ནི་ཤེས་རབ་ཀྱི་མིང་སྟེ། མིང་མེད་ན་དངོས་པོ་
རིག་པར་མི་རུང་བས་དངོས་པོ་ལ་དམིགས་པའི་ཕྱིར་མིང་སྨོས་སོ། །དེ་བས་ན་འཕགས་པ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱའོ།
ཤེས་པ་དེ་ལ་འདི་སྐད་ཅེས་བྱ་སྟེ། འཇིག་རྟེན་པ་དང་། འཇིག་རྟེན་ལས་འདས་པ་
དང༌། བླ་ན་མེད་པའི་ཤེས་པའོ། །འཇིག་རྟེན་གྱི་ཤེས་པ་ནི་བསླད་པ་སྟེ། མི་རྟག་པ་ལ་རྟག་
60



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
པ་དང་། མི་གཙང་བ་ལ་གཙང་བ་དང་། སྡུག་བསྔལ་བ་ལ་བདེ་བ་དང་། བདག་མེད་པ་ལ་
བདག་ཏུ་འདུ་ཤེས་པའོ། །འཇིག་རྟེན་ལས་འདས་པ་ནི་ཉན་ཐོས་དང་རང་སངས་རྒྱས་
ཀྱིས་གང་ཟག་ལ་བདག་མེད་པར་ཤེས་པ་སྟེ། འདུས་བྱས་མི་རྟག་པ་དང་། འདུས་བྱས་
སྡུག་བསྔལ་བ་དང་། གང་ཟག་ལ་བདག་མེད་པ་དང་། ཞི་བ་མྱ་ངན་ལས་འདས་པར་ཤེས་
པའོ། །བླ་ན་མེད་པའི་ཤེས་པ་ནི་དེ་བཞིན་གཤེགས་པས་གང་ཟག་དང་ཆོས་ལ་བདག་མེད་
པར་མཁྱེན་པ་སྟེ། མཚན་མ་མེད་པ་དང་། སྨོན་པ་མེད་པ་དང་། སྟོང་པ་ཉིད་དུ་མཁྱེན་
པའོ། །ཤེས་པ་འདི་ནི་བླ་ན་མེད་པའི་ཤེས་པ་ལ་བྱའོ། །
འཕགས་པ་ཞེས་བྱ་བ་ནི་ཤེས་པ་འདིས་མྱ་ངན་དང་སྡུག་བསྔལ་ལས་རིང་དུ་བྲལ་
བའོ། །རབ་ཅེས་བྱ་བ་ནི་འཇིག་རྟེན་དང་། འཇིག་རྟེན་ལས་འདས་པ་མཆོག་གི་ཤེས་ར་
སྟེ། བླ་ན་མེད་པས་ཤེས་རབ་བོ། །ཕ་རོལ་ཏུ་ཕྱིན་པ་ཞེས་བྱ་བ་ནི་སྐྱེ་འཆི་སྡུག་བསྔལ་ནི་
ཚུལ་རོལ། མྱ་ངན་ལས་འདས་པ་ནི་ཕ་རོལ། སེམས་ཅན་འཁོར་བའི་འདོད་པས་དེད་པ་
རྣམས་ནི་བར་ན་སྟེ། ཤེས་རབ་འདིས་གྲུ་དང་གཟིངས་བྱས་ཏེ་མྱ་ངན་ལས་འདས་པའི་འགྲམ་
དུ་ཕྱུང་བས་ཕ་རོལ་ཏུ་ཕྱིན་པའོ། །སྙིང་པོ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ལེའུ་
འབུམ་པའི་མདོ་ཀུན་འདིའི་ནང་དུ་འདུས་པས་སྙིང་པོ་ཞེས་ཀྱང་བྱ། གཅིག་ཏུ་ན་དེ་བཞིན་
གཤེགས་པས་བསྟན་པའི་ནང་དུ་དོན་དམ་པ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་དུ་
མཆོག་ཏུ་གསུངས་པས་སྙིང་པོ་ཞེས་བྱའོ། །འདི་ནི་གླེང་གཞི་མ་བསྟན་ན་གནས་གང་དུ་
གང་དག་ལ་བཤད་པ་མི་ཤེས་པས་གང་དུ་གང་དག་ལ་བཤད་པའི་གནས་བསྟན་པར་བྱ་
བའི་ཕྱིར་གླེང་གཞི་སྨོས་སོ། །འདི་སྐད་ཅེས་བྱ་བ་ནི་འོག་ནས་འབྱུང་བའི་དོན་རྣམས་ལ་བྱ་
སྟེ། འདིས་ནི་སྒྲོ་བཏགས་པ་དང་། སྐུར་པ་སྤངས་སོ། །བདག་གིས་ཞེས་བྱ་བ་ནི་མངོན་སུམ་
དུ་ཐོས་པར་བསྟན་ཏེ། ཆོས་མངོན་སུམ་དུ་ཐོས་པར་ཟད་ཀྱི། དོན་རྟོགས་པ་ནི་མ་ཡིན་ནོ་
~61ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བསྟན་ཏོ། །ཐོས་པ་ཞེས་བྱ་བ་ནི་ཉན་ནུས་པའི་རྣ་བའི་དབང་པོ་རྣམ་པར་ཤེས་པས་
བཟུང་ངོ་ཞེས་བྱ་བའི་ཐ་ཚིག་གོ། །དུས་གཅིག་ན་ཞེས་བྱ་བ་ནི་ལན་ཅིག་ན་ཐོས་པ་སྟེ། སྔ་
དྲོའམ་ཕྱི་དྲོའི་དུས་ནའོ། །བཅོམ་ལྡན་འདས་ཞེས་བྱ་བ་ནི་མཐོང་བ་དང་བསྒོམ་པས་སྤང་
བར་བྱ་བའི་ཉོན་མོངས་པ་སྤངས་པའི་ཕྱིར་རོ། །གང་དུ་བཤད་ཅེ་ན། དེའི་ཕྱིར་རྒྱལ་པོའི་
ཁབ་ཅེས་སྨོས་ཏེ། གྲོང་ཁྱེར་གྱི་ཁྱད་པར་དེ་ནི་རྒྱལ་པོའི་ཁབ་ཅེས་བྱ་བའི་ཕྱིར་རོ། །གྲོང་
ཁྱེར་དེ་ཡང་ཤིན་ཏུ་རྒྱ་ཆེ་བས་གང་ན་བཞུགས་གཏོལ་མེད་དེ་དེ་བས་ན། བྱ་རྒོད་ཕུང་པོའི་རི་
ཞེས་བྱ་བ་སྨོས་ཏེ། རི་དེ་ལྷུན་བྱ་རྒོད་ཀྱི་དབྱིབས་འདྲ་བའི་ཕྱིར་རོ། །ཉོན་མོངས་པ་ཐམས་
ཅད་བཅོམ་པའི་ཕྱིར་དགེ་སློང་ངོ༌། །ཕྱིར་རྒོལ་བ་རྣམས་ཀྱིས་མི་ཕྱེད་པའི་ཕྱིར་དགེ་འདུན་
ཏེ་ཆེན་པོ་ནི་གྲངས་དང་ཡོན་ཏན་ཆེ་བའི་ཕྱིར་རོ། །བདག་ཉིད་བླ་ན་མེད་པའི་བྱང་ཆུབ་ཏུ་
འགོད་པའི་ཕྱིར་བྱང་ཆུབ་སེམས་དཔའོ། །སེམས་ཅན་ཐམས་ཅད་མི་གནས་པའི་མྱ་ངན་
ལས་འདས་པའི་ས་ལ་འཇོག་པའི་ཕྱིར་སེམས་དཔའ་ཆེན་པོའོ། །བཞུགས་པ་ནི་སྤྱོད་ལམ་
གྱིས་བཞུགས་པར་རིག་པར་བྱའོ། །དེ་དག་གིས་ནི་གང་གི་ཚེ། གང་གིས་གང་དུ། གང་
དག་ལ་བཤད་པ་བསྟན་ཏེ། གང་གི་ཚེ་ཞེ་ན། དུས་གཅིག་གི་ཚེ་ན་བཤད་དོ། །གང་གིས་ཤེ་
ན་བཅོམ་ལྡན་འདས་ཀྱིས་ཏེ། དེས་ནི་སྟོན་པ་ཕུན་སུམ་ཚོགས་པ་བསྟན་ཏོ། །གང་དུ་ཞེ་ན།
རྒྱལ་པོའི་ཁབ་བྱ་རྒོད་ཕུང་པོའི་རི་ལ་སྟེ། འདིས་ནི་གནས་ཕུན་སུམ་ཚོགས་པ་བསྟན་ཏོ། །
གང་དག་ཅེ་ན། དགེ་སློང་དང་བྱང་ཆུབ་སེམས་དཔའ་རྣམས་ལ་སྟེ། དེས་ནི་འཁོར་ཕུན་
སུམ་ཚོགས་པ་བསྟན་ཏོ། །
འདི་ནི་སྙོམས་པར་འཇུག་པ་སྟེ། སྙོམས་པར་མ་ཞུགས་ན་བརྟག་པའི་དངོས་པོ་
གསལ་བར་མི་རྟོགས་པས་བརྟག་པའི་དངོས་པོ་གསལ་བར་རྟོགས་པར་བྱ་བའི་ཕྱིར་
སྙོམས་པར་འཇུག་པ་སྨོས་སོ། །དེའི་ཚེ་ཞེས་བྱ་བ་ནི་གང་གི་ཚེ་བཅོམ་ལྡན་འདས་རྒྱལ་
=62ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
པོའི་ཁབ་ན་བཞུགས་པར་གྱུར་པ་ཉིད་ཀྱི་ཚེ། །ཏིང་ངེ་འཛིན་ལ་སོགས་པ་ལ་སྙོམས་ པར་
ཞུགས་པ་དང་སྦྱར་རོ། །ཏིང་ངེ་འཛིན་ཇི་སྐད་ཅེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་ཤེ་ན། དེའི་ཕྱིར་ཆོས་ཀྱི་རྣམ་གྲངས་ཟབ་མོ་ཞེས་བྱ་བ་སྨོས་ཏེ། དེ་ལ་རང་དང་སྤྱིའི་
མཚན་ཉིད་འཛིན་པས་ན་ཆོས་སོ། །ཆོས་དེ་དག་གི་རྣམ་གྲངས་ནི་ཆོས་ཀྱི་ཕུང་པོ་སྟེ་ཕུང་པོ་
ལྔ་དང་ཁམས་དང་སྐྱེ་མཆེད་རྣམས་ལ་བྱའོ། །
ཟབ་མོ་ནི་སྐྱེ་བ་དང་། འགག་པ་མེད་པས་རང་བཞིན་གྱིས་སྟོང་པ་ཉིད་ཀྱི་དོན་ལ་བྱ་
སྟེ། ཏིང་ངེ་འཛིན་ལ་སྙོམས་པར་ཞུགས་ན་ཕུང་པོ་ལ་སོགས་པ་ཆོས་རྣམས་སྐྱེ་བ་དང་།
འགག་པ་མེད་པར་རྟོགས་པར་འགྱུར་བས་ན། ཏིང་ངེ་འཛིན་དེའི་མིང་ནི་ཆོས་ཀྱི་རྣམ་
གྲངས་ཟབ་མོ་སྣང་བ་ཞེས་བྱ་སྟེ། སྣང་བ་ཞེས་བྱ་བ་ནི་རྟོགས་པ་ལ་བྱའོ། །སྙོམས་པར་
ཞུགས་ཞེས་བྱ་བ་ནི་ཏིང་ངེ་འཛིན་ལ་རྒྱུན་དུ་སེམས་རྩེ་གཅིག་ཏུ་གཞག་ཅེས་བྱ་བའི་ཐ་
ཚིག་གོ། །
འདི་ནི་གླེང་སློང་བ་བསྟན་པ་སྟེ། གླེང་མ་བསླངས་ན་ཚིག་འཆལ་ཅིང་མི་འབྲེལ་བར་
འགྱུར་བས་ཚིག་འབྲེལ་ཅིང་མི་འཆལ་བར་བྱ་བའི་ཕྱིར་གླེང་སློང་བ་སྨོས་སོ། །
ཡང་དེའི་ཚེ་ཞེས་བྱ་བ་ནི་གང་གི་ཚེ་བཅོམ་ལྡན་འདས་རྒྱལ་པོའི་ཁབ་ཏུ་སྙོམས་པར་
ཞུགས་པའི་དུས་དེ་ཉིད་ཀྱི་ཚེ། འཕགས་པ་སྤྱན་རས་གཟིགས་ཀྱི་དབང་པོ་ཕུང་པོ་ལྔ་རང་
བཞིན་གྱིས་སྟོང་པར་ལྟ་ཞེས་བྱ་བར་སྦྱོར་རོ། །བྱང་ཆུབ་ཅེས་བྱ་བ་ནི་སེམས་ཀྱི་དབྱིངས་
དེ་བཞིན་ཉིད་ཡང་དག་པའི་མཐའ་ལ་བྱའོ། །དེ་ཐོབ་པར་བྱ་བའི་ཕྱིར་རྩོལ་ཞིང་འབད་པ་
ནི་བྱང་ཆུབ་སེམས་དཔའོ། །སྒྲིབ་པ་གཉིས་རིང་དུ་སྤངས་པས་འཕགས་པའོ། །སྤྱན་རས་
གཟིགས་ཞེས་བྱ་བ་ལ། སྙིང་རྗེ་རྣམ་པ་གསུམ་ལས་མི་དམིགས་པའི་ཚུལ་གྱི་ཐུགས་རྗེས་
སེམས་ཅན་ཐམས་ཅད་ལ་གཟིགས་པས་ན་སྤྱན་རས་གཟིགས་སོ། །སེམས་ཅན་གྱི་སྡུག་
༤63ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྔལ་བསལ་བར་བྱ་བ་ལ་རང་དབང་བརྙེས་པས་ན་དབང་པོའོ། །ཤེས་རབ་ཅེས་བྱ་བ་
ལ། ཤེས་རབ་ལ་རྣམ་པ་གསུམ་སྟེ། ལྔ་ཕུང་གི་རྒྱ་མོ་གཅོད་པས་ན་ཤེས་རབ་ཀྱི་རལ་གྲིའོ། །
སྡུག་བསྔལ་གྱི་ཕུང་པོ་འཇོམས་པས་ན་ཤེས་རབ་ཀྱི་རྡོ་རྗེ་ཞེས་ཀྱང་བྱ། མ་རིག་པའི་མུན་
པ་སེལ་བས་ཤེས་རབ་ཀྱི་སྒྲོན་མ་ཞེས་ཀྱང་བྱ་སྟེ། མདོར་ན་རྣམ་པ་ཐམས་ཅད་དུ་མི་རྟོག་
པའི་ཤེས་རབ་ཀྱིས་ཆོས་ཐམས་ཅད་སྟོང་པར་རྟོགས་པ་ལ་ཤེས་རབ་ཅེས་བྱའོ། །ཤེས་རབ་
དེས་ཕ་རོལ་ཏུ་ཕྱིན་པར་བྱེད་པས་ན་ཕ་རོལ་ཏུ་ཕྱིན་པའོ། །
ཕ་རོལ་ཏུ་ཕྱིན་པ་ལ་རྣམ་པ་གསུམ་སྟེ། འཇིག་རྟེན་གྱི་ཕ་རོལ་ཏུ་ཕྱིན་པ་དང་།
འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་དང་། འཇིག་རྟེན་ལས་འདས་པའི་དོན་དམ་
པའི་ཕ་རོལ་ཏུ་ཕྱིན་པའོ། །དེ་ལ་འཇིག་རྟེན་གྱི་ཕ་རོལ་ཏུ་ཕྱིན་པ་ནི་ལམ་རྒྱུད་གསུམ་གྱི་
སྡུག་བསྔལ་སྤང་བའོ། །འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་ནི་སྐྱེ་ཤིའི་འཁོར་བ་
སྤངས་ནས། ཞི་བ་ཕྱོགས་གཅིག་པའི་མྱ་ངན་ལས་འདས་པ་ཐོབ་པའོ། །འཇིག་རྟེན་ལས་
འདས་པའི་དོན་དམ་པའི་ཕ་རོལ་ཏུ་ཕྱིན་པ་ནི་ཁམས་གསུམ་རྨི་ལམ་དང་འདྲ་བས་མྱ་ངན་
ལས་འདས་པ་ལ་ཡང་འདོད་པ་མེད། སེམས་ཅན་སྒྱུ་མ་དང་འདྲ་བས་སངས་རྒྱས་ཀྱི་
འབྲས་བུ་ལ་ཡང་རེ་བ་མེད་དེ། ཆོས་ཐམས་ཅད་རང་བཞིན་གྱིས་མྱ་ངན་ལས་འདས་པས་
ན་མི་གནས་པའི་མྱ་ངན་ལས་འདས་པ་ཐོབ་པ་ནི་དོན་དམ་པའི་ཕ་རོལ་ཏུ་ཕྱིན་པ་ཐོབ་པའོ། །
ཤེས་རབ་ཀྱི་ཕ་རོལ་ཏུ་ཕྱིན་པ་དེ་ཡང་གང་ཞེ་ན། དེའི་ཕྱིར་ཟབ་མོ་སྤྱོད་པ་ཞེས་བྱ་བ་སྨོས་ཏེ། །
ཟབ་མོ་ནི་སྐྱེ་བ་དང་འགག་པ་མེད་པའོ། །སྤྱོད་པ་ནི་དོན་ལ་བྱ་སྟེ། སྐྱེ་བ་དང་འགག་པ་
མེད་པ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ། །རྣམ་པར་རྟོག་པ་ནི་སྐྱེ་བ་དང་འགག་
པ་མེད་པའི་དོན་ལ་དམིགས་པའོ། །
སྐྱེ་བ་དང་འགག་པ་མེད་པའི་དོན་ལ་དམིགས་པར་མ་ཟད་ཀྱི། གཟུགས་ལ་སོགས་
~64ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
པའི་ཕུང་པོ་ལྔ་རྣམས་ལ་ཡང་སྟོང་པར་ལྟའོ། །དེ་ལ་སྟོང་པ་རྣམ་པ་གཉིས་ཏེ་འདུས་མ་
བྱས་ནམ་མཁའ་སྟོང་པ་དང་དོན་དམ་པ་ལ་འཕགས་པའི་ཡེ་ཤེས་ཀྱིས་གཟུང་འཛིན་དང་
བྲལ་བ་སོ་སོ་རང་གིས་རིག་པ་སྟོང་པ་སྟེ། ཕུང་པོ་ལྔ་པོ་དག་ལ་གཟུང་འཛིན་དང་བྲལ་བའི་
སྟོང་པར་ལྟའོ་ཞེས་བྱ་བའི་དོན་ཏོ། །ལྟ་བ་རྣམ་པ་གསུམ་སྟེ། སོ་སོའི་སྐྱེ་བོ་དང་། མུ་སྟེགས་
ཀྱི་ལྟ་བ་དང་། ཉན་ཐོས་དང་རང་སངས་རྒྱས་ཀྱི་ལྟ་བ་དང་། བྱང་ཆུབ་སེམས་དཔའ་དང་དེ་
བཞིན་གཤེགས་པའི་ལྟ་བའོ། །དེ་ལ་སོ་སོའི་སྐྱེ་བོ་དང་མུ་སྟེགས་ཀྱིས་ནི་ཕུང་པོ་ལྔ་ལ་སྲོག་
དང་། བདག་དང་གང་ཟག་ཏུ་ལྟ། ཉན་ཐོས་དང་རང་སངས་རྒྱས་ཀྱིས་ནི་ཕུང་པོ་ལྔ་ལ་ཀུན་
འབྱུང་བ་དང་སྡུག་བསྔལ་བར་ལྟ། བྱང་ཆུབ་སེམས་དཔའ་དང་དེ་བཞིན་གཤེགས་པས་ནི་
ཕུང་པོ་ལྔ་ལ་རང་བཞིན་གྱིས་སྟོང་པར་ལྟ་ཞིང་གཟིགས་སོ། །འདི་ནི་ཤེས་རབ་ལ་འཇུག་
པ་སྟེ། འཇུག་པའི་ཐབས་མི་ཤེས་པས་འདྲི་བའི་ཚིག་བསྟན་ཏེ། དེ་ཡང་གང་ཞེ་ན། དེ་ནས་
ཞེས་བྱ་བ་ལ་སོགས་པའོ། །ཅིའི་ཕྱིར་འཕགས་པ་ཤཱ་རིའི་སྲས་པོས། བྱང་ཆུབ་སེམས་
དཔའ་གཞན་ལ་མ་དྲིས་ཀྱི། །བྱང་ཆུབ་སེམས་དཔའ་ཀུན་ཏུ་སྤྱན་རས་གཟིགས་ཀྱི་དབང་
པོ་ལ་དྲིས་ཤེ་ན། དེ་ལ་འདི་སྐད་ཅེས་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་བཤད་
པའི་ཚེ། འཁོར་བརྒྱ་སྟོང་གྲངས་མེད་པ་ཚོགས་པའི་ནང་ན་བྱང་ཆུབ་སེམས་དཔའ་དེ་ནི་
གཙོ་བོ་ཡིན་པས། སངས་རྒྱས་ཀྱི་མཐུས་འཕགས་པ་ཤཱ་རིའི་བུས་བདག་དང་གཞན་གྱི་ཐེ་
ཚོམ་བསལ་བའི་ཕྱིར། དེ་ལ་འོག་ནས་འབྱུང་བའི་དོན་རྣམས་དྲིས་སོ། །དེ་ནས་ཞེས་བྱ་བ་
ནི་གང་དུ་བཤད་པ་རྣམས་ཀྱི་འོག་ཏུ་ཞེས་བྱ་བའི་དོན་ཏོ། །སངས་རྒྱས་ཀྱི་མཐུས་ཞེས་བྱ་
བ་ནི་དེ་བཞིན་གཤེགས་པ་རྣམས་ཀྱི་བྱིན་གྱི་རླབས་ཞེས་བྱ་བའི་དོན་ཏོ། །
ཤཱ་རིའི་བུ་ཞེས་བྱ་བ་ལ། ཡུམ་ཤྭ་རི་ཀ་ཞེས་བྱ་བའི་མཚན་ལས་དྲས་ཏེ་བཏགས་
པས་ཤཱ་རིའི་བུ་ཞེས་བྱའོ། །འདི་སྐད་ཅེས་སྨྲས་སོ་ཞེས་བྱ་བ་ནི་འོག་ནས་འབྱུང་བའི་དོན་
~65ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་དྲིས་སོ་ཞེས་བྱ་བའི་དོན་ཏོ། །གང་ལ་ལ་ཞེས་བྱ་བ་ནི་གང་སུ་ཡང་རུང་ཞེས་བྱ་བའི་ཐ་
ཚིག་གོ། །
ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ལ། ཤེས་རབ་ནི་གཉིས་ཏེ། ཀུན་རྫོབ་
ཤེས་པའི་ཤེས་རབ་དང་། དོན་དམ་ཤེས་པའི་ཤེས་རབ་བོ། །དེ་ལ་ཀུན་རྫོབ་ཤེས་པའི་ཤེས་
རབ་ནི་ཆོས་ཐམས་ཅད་སྒྱུ་མ་དང་སྨིག་རྒྱུ་དང་རྨི་ལམ་ལྟ་བུར་ཤེས་པའོ། །དོན་དམ་པ་ཤེས་
པའི་ཤེས་རབ་ནི་ཆོས་ཐམས་ཅད་ནམ་མཁའི་ངོས་བཞིན་དུ་བརྗོད་དུ་མེད་ཅིང་བསམ་དུ་མེད་
པར་ཤེས་པ་སྟེ། ཤེས་རབ་དེས་མི་གནས་པའི་མྱ་ངན་ལས་འདས་པར་ཕྱིན་པར་བྱེད་པས་ན་
ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་སྟེ། དོན་དུ་ན་སྐྱེ་བ་དང་འགག་པ་མེད་པའི་དོན་
ཟབ་མོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ། །སྤྱོད་པ་ནི་གང་ཟག་སྟེ་བྱང་ཆུབ་
སེམས་དཔའོ། །སྤྱད་པ་ནི་ཆོས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའོ། །
ཇི་ལྟར་བསླབ་པར་བྱ་ཞེ་ན་ཞེས་བྱ་བ་ནི་མཉན་པ་དང་བསམ་པ་དང་། བསྒོམ་པའི་
སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་ཇི་ལྟར་འཇུག་པར་བྱ་ཞེས་བྱ་བའི་དོན་ཏོ། །
རྣམ་པ་གཉིས་སུ་ན་སྤྱོད་པ་རྣམ་པ་བཞི་ལ་བསླབ་པར་བྱ་སྟེ། སྤྱོད་པ་རྣམ་པ་བཞི་ནི་རྣམ་
པར་མི་རྟོག་པའི་ཡེ་ཤེས་ཀྱི་དོན་དམ་པ་ལ་སྤྱོད་པ་དང་། ཉོན་མོངས་པ་མེད་པས་བྱང་ཆུབ་
ཀྱི་ཕྱོགས་ཀྱི་ཆོས་རྣམས་ལ་སྤྱོད་པ་དང་། ཞེན་པ་མེད་པར་སེམས་ཅན་ཡོངས་སུ་སྨིན་པ་
ལ་སྤྱོད་པ་དང་། ཆགས་པ་མེད་པར་སངས་རྒྱས་ཀྱི་ཆོས་ཡོངས་སུ་སྨིན་པ་ལ་སྤྱོད་པའོ། །
ཇི་ལྟར་བསླབ་པར་བྱ་ཞེས་བྱ་བ་ནི་སྤྱོད་པ་དེ་བཞི་ལ་ཇི་ལྟར་སྤྱོད་པར་བྱ་ཞེས་བྱ་
བའི་ཐ་ཚིག་གོ། །འདི་ནི་ཤེས་རབ་ཀྱི་མཚན་ཉིད་དེ། མཚན་ཉིད་མི་ཤེས་ན་དོན་ཁོང་དུ་ཆུད་
པར་མི་ནུས་པས་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱ་བ་ལ་སོགས་པ་ལ་
ལན་གླན་པའི་ཚིག་གིས་བསྟན་ཏོ། །ཤཱ་རིའི་བུ་ལ་འདི་སྐད་སྨྲས་སོ་ཞེས་བྱ་བ་ནི་འོག་ནས་
~66



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
འབྱུང་བ་འདི་སྐད་དུ་ཅེས་སྨྲས་སོ་ཞེས་བྱ་བའི་ཐ་ཚིག་གོ། །འདི་ལྟར་བརྟག་པར་བྱ་ཞེས་
བྱ་བ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱ་ཞེས་བྱ་བའི་ཐ་ཚིག་གོ། །
ཇི་ལྟར་བསླབ་པར་བྱ་ཞེ་ན་དེའི་ཕྱིར། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་
སྟོང་པར་ལྟའོ་ཞེས་བྱ་བ་སྨོས་ཏེ། ཕུང་པོ་ལྔ་ནི་གཟུགས་དང༌། ཚོར་བ་དང་། འདུ་ཤེས་
དང་། འདུ་བྱེད་དང་། རྣམ་པར་ཤེས་པའོ། །རང་བཞིན་གྱིས་སྟོང་པ་ཞེས་བྱ་བ་ལ། སྟོང་པ་
ལ་རྣམ་པ་ལྔ་སྟེ། སྔ་ནས་མེད་པའི་སྟོང་པ་དང་། ཞིག་ནས་མེད་པའི་སྟོང་པ་དང་། ཤིན་ཏུ་
མེད་པའི་སྟོང་པ་དང་། གཅིག་ལ་གཅིག་མེད་པའི་སྟོང་པ་དང་། ངོ་བོ་ཉིད་མེད་པའི་སྟོང་
པའོ། །དེ་ལ་འོ་མ་ལ་ཞོ་མེད་པ་ནི་སྔ་ནས་མེད་པའི་སྟོང་པའོ། །ཞོ་ལ་འོ་མ་མེད་པ་ནི་ཞིག་
ནས་མེད་པའི་སྟོང་པའོ། །རི་བོང་གི་མགོའི་ཆ་ཤས་དམའ་བ་ལ་རྭ་མེད་པ་ནི་ཤིན་ཏུ་མེད་
པའི་སྟོང་པའོ། །བ་ལང་རྟ་ལ་མེད་པ་ནི་གཅིག་ལ་གཅིག་མེད་པའི་སྟོང་པའོ། །ཆོས་
ཐམས་ཅད་རང་བཞིན་མེད་པ་ནི་ངོ་བོ་ཉིད་མེད་པའི་སྟོང་པ་སྟེ། སྟོང་པ་རྣམ་པ་ལྔ་ཡོད་པ་
ལས་ཕུང་པོ་ལྔ་པོ་རྣམས་ནི་ངོ་བོ་ཉིད་མེད་པའི་སྟོང་པས་སྟོང་པར་བརྟག་པར་བྱའོ་ཞེས་
པའི་དོན་ཏོ། །
གཟུགས་སྟོང་པ་ཞེས་བྱ་བ་ལ། གཟུགས་ཞེས་བྱ་བ་ནི་ས་དང་ཆུ་དང་མེ་དང་རླུང་ལ་
བྱའོ། །སྟོང་པ་ཞེས་བྱ་བ་ནི་དོན་དམ་པ་ཆོས་ཀྱི་དབྱིངས་སྟོང་པ་ཉིད་ཀྱི་མཚན་ཉིད་པས་
གཟུགས་དེ་དག་སྟོང་པ་ཉིད་དེ། སྟོང་པ་ཉིད་ཀྱི་མཚན་ཉིད་དེ་ནི་གཉིས་སུ་མེད་པ་གྲངས་དང་
བགྲང་བ་ལས་འདས་པ། བདག་དང་བདག་གིར་ལྟ་བ་སྤངས་པ། གཟུང་བ་དང་འཛིན་པ་
དང་བྲལ་བ་ཡིན་པས་ན་མི་གཉིས་པ་དེ་བཞིན་ཉིད་ཀྱི་མཚན་ཉིད་དོ། །ཆོས་སོ་ཅོག་ཀྱང་
སྟོང་པའི་མཚན་ཉིད་དུ་མ་འདུས་པ་མེད་པས། ས་ཆུ་མེ་རླུང་བཞི་ཡང་མཚན་ཉིད་མེད་པ་
སྟེ། དངོས་པོ་མེད་པ། བདག་མེད་པ། གཙོ་བོ་མེད་པ་སྟེ། རྡུལ་དུ་བཤིག་ནས་སྟོང་པ་ཉིད་
~67



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དུ་གྱུར་པ་ནི་མ་ཡིན་གྱི། ངོ་བོ་ཉིད་ཀྱིས་སྟོང་པ་ཡིན་པས་ན། གཟུགས་སྟོང་པ་ཞེས་བྱའོ། །
གཟུགས་ངོ་བོ་ཉིད་ཀྱིས་སྟོང་པ་ཉིད་གང་ཡིན་པ་དེ་ཉིད་དོན་དམ་པའི་སྟོང་པ་དེ་ཉིད་ཡིན་
ཏེ། གཟུགས་ངོ་བོ་ཉིད་ཀྱིས་སྟོང་པ་དེ་ལས་དོན་དམ་པའི་སྟོང་པ་གུད་ན་མེད་པས་ན་སྟོང་
པ་ཉིད་ཀྱང་གཟུགས་ཞེས་བྱ་སྟེ། དོན་དམ་པའི་སྟོང་པ་དེ་ཉིད་གཟུགས་ཀྱི་སྟོང་པའི་རང་
བཞིན་ཞེས་བྱ་བའི་ཐ་ཚིག་གོ། །
གཟུགས་ཀྱི་སྟོང་པ་དོན་དམ་པའི་སྟོང་པ་ཡིན་པར་ཅི་མངོན་ཞེ་ན། འཕགས་པ་བློ་གྲོས་
མི་ཟད་པས་བསྟན་པ་ལས་ཀྱང་། བྱང་ཆུབ་སེམས་དཔའ་ཆོས་ཀྱི་དབྱིངས་ལ་འཇུག་པའི་ཡེ་
ཤེས་ཀྱི་ཆོས་ཀྱི་དབྱིངས་ནི་ས་དང་ཆུ་དང་མེ་དང་རླུང་གི་ཁམས་ཡིན་ཡང་ཆོས་ཀྱི་དབྱིངས་
སྲ་བ་དང་། རླན་པ་དང་། དྲོ་བ་དང་། གཡོ་བའི་མཚན་ཉིད་ནི་མ་ཡིན་ནོ། །ཆོས་ཀྱི་
དབྱིངས་དང་ཆོས་ཐམས་ཅད་མཚུངས་སོ། །དེ་ཅིའི་ཕྱིར་ཞེ་ན། སྟོང་པ་ཉིད་དུ་མཚུངས་
པས་ན་མཚུངས་ཞེས་བཤད་དེ། །དེ་བས་ན་གཟུགས་སྟོང་པ་ཉིད་དོན་དམ་པའི་སྟོང་པ་ཉིད་
དུ་རིག་པར་བྱའོ། །རྣམ་
པ་གཉིས་སུ་ན་གཟུགས་སྟོང་པ་ཞེས་བྱ་བ་ལ། གཟུགས་རྣམ་པ་གསུམ་སྟེ། ཡོངས་སུ་
བརྟགས་པའི་གཟུགས་དང༌། རྣམ་པར་བརྟགས་པའི་གཟུགས་དང༌། ཆོས་ཉིད་ཀྱི་
གཟུགས་སོ། །དེ་ལ་བྱིས་པ་སོ་སོའི་སྐྱེ་བོ་རྣམས་ཀྱིས་ས་ལ་སོགས་པ་སྲ་བའི་མཚན་ཉིད་
དུ་བརྟགས་པ་ནི་ཡོངས་སུ་བརྟགས་པའི་གཟུགས་སོ། །དོན་དང་ལྡན་པའི་རྣམ་པར་ཤེས་
པའི་སྤྱོད་ཡུལ་གྱི་གཟུགས་ནི་རྣམ་པར་བརྟགས་པའི་གཟུགས་སོ། །ཡོངས་སུ་བརྟགས་
པའི་གཟུགས་དང་། རྣམ་པར་བརྟགས་པའི་གཟུགས་དང་བྲལ་བ་དེ་བཞིན་ཉིད་ཀྱི་མཚན་
ཉིད་ནི་ཆོས་ཉིད་ཀྱི་གཟུགས་ཏེ། ཆོས་ཉིད་ཀྱི་གཟུགས་དེ་ལ་ཡོངས་སུ་བརྟགས་པའི་
གཟུགས་དང་། རྣམ་པར་བརྟགས་པའི་གཟུགས་མེད་པས་ན་གཟུགས་སྟོང་པའོ་ཞེས་བྱའོ། །
༤68ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
ཆོས་ཉིད་ཀྱི་གཟུགས་སྟོང་པ་ཉིད་དེ་རྣམ་པར་བརྟགས་པའི་་གཟུགས་དང་། ཀུན་
བརྟགས་ཀྱི་གཟུགས་ལས་ལོགས་ཤིག་ན་ཡོད་པ་ཡིན་ནམ་སྙམ་པ་ལ་སྟོང་པ་ཉིད་
གཟུགས་ཞེས་སྨོས་ཏེ། ཆོས་ཉིད་ཀྱི་གཟུགས་སྟོང་པ་དེ་ཉིད་རྣམ་པར་བརྟགས་པ་དང་།
ཀུན་བརྟགས་པའི་གཟུགས་དང་མཚན་ཉིད་གཅིག་ཅེས་བྱ་བའི་དོན་ཏོ། །གཟུགས་གང་
ཡིན་པ་དེ་ཉིད་སྟོང་པ་ཉིད་དོ། །སྟོང་པ་ཉིད་ཀྱང་གཟུགས་སོ། །གཟུགས་ལས་སྟོང་པ་ཉིད་
གུད་ན་མེད་དོ་ཞེས་བྱ་བ་ལ། གཟུགས་ཀྱི་མཚན་ཉིད་ཀྱི་སྟོང་པ་དང་། དོན་དམ་པའི་སྟོང་
པ་གཉིས་ཐ་མི་དད་དེ་གཅིག་པས་ན་གཟུགས་ལས་སྟོང་པ་ཉིད་གུད་ན་མེད་ཅེས་བྱ་སྟེ།
ཅིས་ཐ་མི་དད་ཅེ་ན། བསྣན་པ་དང་། ཕྲི་བ་དང་བྲལ་བ་དང་། མཐའ་གཉིས་སྤངས་པའི་ངོ་
བོ་ཉིད་སྟོང་པའི་མཚན་ཉིད་དུ་ཐ་མི་དད་པའི་ཕྱིར་རོ། །གང་གཟུགས་དེ་ཉིད་སྟོང་པ་ཞེས་
བྱ་བ་ལ། གཟུགས་ཀྱི་མཚན་ཉིད་གང་ཡིན་པ་སྟོང་པ་ཉིད་ཀྱི་མཚན་ཉིད་ཀྱང་དེ་ཡིན་ནོ་
ཞེས་བྱ་བའི་ཐ་ཚིག་གོ། །གང་སྟོང་པ་ཉིད་དེ་གཟུགས་སོ་ཞེས་བྱ་བ་ནི་སྟོང་པ་ཉིད་ཀྱི་
མཚན་ཉིད་གང་ཡིན་པ་གཟུགས་ཀྱི་མཚན་ཉིད་ཀྱང་དེ་ཡིན་ནོ་ཞེས་བྱ་བའི་ཐ་ཚིག་གོ། །
དེས་ནི་འདི་སྐད་བསྟན་པ་ཡིན་ཏེ། སེམས་ཅན་མ་རབས་བྱིས་པར་གྱུར་པ་རྣམས་ཐོག་མ་
མེད་པ་ཚུན་ཆད་སྐྱེ་ཤིའི་འཁོར་བའི་ནང་ན་ལམ་རྒྱུད་ལྔར་འཁོར་ཏེ། །ཕུང་པོ་ལྔ་ནི་འདྲིས།
ཁམས་བཅོ་བརྒྱད་ལ་ནི་གོམས་པས་དེ་དག་ལ་ཆགས་ཤིང་ཞེན་ནས་དངོས་པོ་དང་གོང་བུར་
འཛིན་པ་ལ། དེ་བཞིན་གཤེགས་པས་ངོ་བོ་ཉིད་ཀྱིས་སྟོང་པར་བསྟན་པས་གཟུགས་ཀྱི་
མཚན་ཉིད་ནི་སྟོང་པར་ཤིགས་ན། གཉེན་པོ་སྟོང་པ་གཅིག་གུད་ན་ཡོད་པར་འཛིན་པ་ནི་
ཉན་ཐོས་ཞི་བ་ཕྱོགས་གཅིག་གི་མྱ་ངན་ལས་འདས་པ་ལ་ཆགས་པའོ། །
འདི་ལྟ་སྟེ། གང་གཟུགས་དེ་སྟོང་པ་ཉིད་ཅེས་བྱ་བ་ནི་གང་གཟུགས་ལ་ཆགས་པས་
འཁོར་བའི་མུར་ལྟུང་བ་དང་འབྲལ་བའི་གཉེན་པོར་གསུངས་སོ། །གང་སྟོང་པ་ཉིད་དེ་
༤69



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
གཟུགས་སོ་ཞེས་བྱ་བ་ནི་ཉན་ཐོས་གང་ཟག་ལ་བདག་མེད་པར་ཆུད་ནས་གཟུགས་སྟོང་
པར་བཤིག་པའི་རྗེས་སུ་སྟོང་པའི་མཚན་མ་སྐྱེས་ཏེ་མྱ་ངན་ལས་འདས་པའི་མུར་ལྟུང་བའི་
གཉེན་པོར་གསུངས་སོ། །གཟུགས་སྟོང་པ་ཉིད་དེ་ནི་མེད་པས་སྤོང་བར་འགྱུར་བ་ཡིན་ན།
དེ་ལ་གཟུགས་ལ་མཚན་མར་འཛིན་པ་སྤང་བའི་ཕྱིར་སྟོང་པ་ཉིད་བསྟན་ན་སྟོང་པ་ལ་
མཚན་མར་འཛིན་པའི་སེམས་གཅིག་སྐྱེས་པས་སྟོང་པ་དང་གཟུགས་གཉིས་རྗེས་སུ་སྤོང་
སྟེ། མཚན་མ་ནི་མཚན་མ་གང་ལ་དམིགས་པས་ཀྱང་དེ་ཁོ་ན་རྟོགས་པར་བྱ་བ་ལ་སྒྲིབ་པར་
འགྱུར་བས་སྟོང་པ་ཉིད་ལ་དངོས་པོར་འཛིན་པ་ཡང་མཚན་མ་ཡིན་ཏེ། དེ་ཡང་དཔེར་བྱ་ན་
མི་མིག་རབ་རིབ་ཅན་ཅིག་མགྲོན་དུ་འགྲོ་བ་ལས་ལམ་གཡས་རོལ་གྱི་འགྲམ་ན་ནི་ཚེར་མ་
དང་དོང་ཡོད། ལམ་གཡོན་རོལ་གྱི་འགྲམ་ན་ནི་ངམ་གྲོག་དང་གཡང་ས་ཡོད་དེ། མི་མིག་
སྐྱོན་མེད་པ་ཞིག་གིས་ཚེར་མ་དང་དོང་ཡོད་དོ་ཞེས་བྱས་ན་ནི་ངམ་གྲོག་དང་གཡང་སའི་
མུར་ལྟུང་། ངམ་གྲོག་དང་གཡང་ས་ཡོད་དོ་ཞེས་བྱས་ན་ནི་ཚེར་མ་དང་དོང་གི་མུར་ལྟུང་བ་
ལས། ལམ་དབུས་མ་བདེ་བ་ཉིད་ཅི་ལ་ཡང་མི་ཐོགས་པ་བསྟན་ཏེ། རང་གི་གནས་སུ་ཕྱིན་
པར་བྱས་སོ། །
དཔེ་དེ་དང་འདྲ་སྟེ། རབ་རིབ་ཅན་ཞེས་བྱ་བ་ནི་སོ་སོའི་སྐྱེ་བོ་ཉོན་མོངས་པའི་སྒྲིབ་
པས་བསྒྲིབས་པ་དང༌། ཉན་ཐོས་ཤེས་བྱའི་སྒྲིབ་པས་བསྒྲིབས་པ་ལ་བྱའོ། །ཚེར་མ་དང་
དོང་ནི་གང་ཟག་གཟུགས་ལ་སོགས་པའི་མཚན་མ་ལ་ཆགས་པ་སྟེ་འཁོར་བའི་མུར་ལྟུང་
བའོ། །ངམ་གྲོག་དང་གཡང་ས་ནི་ཉན་ཐོས་མྱ་ངན་འདས་པ་ལ་ཆགས་པ་སྟེ་སྟོང་པའི་མུར་
ལྟུང་བའོ། །མིག་ཅན་གྱི་སྐྱེས་བུ་ནི་དེ་བཞིན་གཤེགས་པ་སྟེ། ཤེས་རབ་ཀྱི་སྤྱན་གསལ་
བས་གཟུགས་ངོ་བོ་ཉིད་ཀྱིས་སྟོང་པར་གཟིགས་པས་ན་སྐྱེ་ཤི་སྒྱུ་མ་དང་འདྲ་བའི་ཕྱིར་
འཁོར་བ་ཡང་མི་སྤོང་། ཁམས་གསུམ་རྨི་ལམ་དང་འདྲ་བས་ན་མྱ་ངན་ལས་འདས་པའི་
༤70ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
ཡོན་ཏན་ཡང་མི་ཚོལ་ཏེ། ལམ་དབུ་མ་མཚན་མ་མེད་པ་དང་། སྨོན་པ་མེད་པ་དང་། སྟོང་
པ་ཉིད་ཀྱི་ལམ་དུ་ཞུགས་པས་ན་མི་གནས་པའི་མྱ་ངན་ལས་འདས་པའི་གནས་སུ་ཕྱིན་ཏོ། །
དེ་བས་ན་མཚན་མར་འཛིན་པ་ནི་གཡང་ས་སྟེ་སྐྱོན་ཡིན་ནོ་ཞེས་བསྟན་པའི་ཕྱིར་ཡོད་པ་
དང་། མེད་པ་གང་ཡང་མཚན་མར་མི་གཟུང་བར་བྱའོ། །
དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་
སྟོང་པའོ་ཞེས་བྱ་བ་ལ་དེ་སྐད་ཅེས་བྱ་སྟེ། གོང་དུ་ཕུང་པོ་ལྔ་པོ་སྟོང་པར་ལྟ་ཞེས་བྱ་བ་ལ།
གཟུགས་ཀྱི་སྟོང་པ་སྨོས་ཏེ། གཟུགས་སྟོང་པར་བསྟན་པ་དང་། སྟོང་པ་དང་གཟུགས་ཐ་མི་
དད་པར་བསྟན་པའི་ཚིག་ཟུར་སྨོས་པ་དེ་བཤད་པ་རྣམ་པ་གསུམ་དང་སྦྱར་བས་རྣམ་པ་
དྲུག་ཏུ་འགྱུར་བ་ལ། བཤད་པ་རྣམ་པ་གསུམ་ནི་དང་པོར་རང་བཞིན་གྱིས་སྟོང་སྟེ་གཅིག་
པར་བཤད་པ་དང་། བར་དུ་བཏགས་པ་རྣམ་པ་གསུམ་དང་སྦྱར་ཏེ་རོ་གཅིག་པར་བཤད་པ་
དང་། ཐ་མར་འཁོར་བའི་སོ་སོ་སྐྱེ་བོ་དངོས་པོའི་མཐའ་ལ་གནས་པ་དང་། ཉན་ཐོས་མྱ་ངན་
ལས་འདས་པ་སྟོང་པའི་མཐའ་ལ་གནས་པ་དེ་གཉིས་སྤངས་ཏེ། དབུ་མའི་ལམ་དུ་འཇུག་པ་
བསྒྲུབས་ཏེ། གསུམ་པོ་རེ་རེ་ལ་ཡང་གཟུགས་སྟོང་པ་སྟོང་པ་ཉིད་གཟུགས་ཞེས་པ་ཕྲུགས་རེ་
རེར་སྦྱར་བ་དང་དྲུག་ཏུ་འགྱུར་བ་བཞིན་དུ་ཕུང་པོ་ལྔའམ་བཞི་ལ་ཡང་ཚུལ་འདི་བཤད་དོ། །
ཕན་ཚུན་སྟོང་པ་རྣམ་པ་ལྔས་བཤད་པ་དེ་བཞིན་དུ་ལྷག་མ་ཚོར་བ་དང་། འདུ་ཤེས་དང་འདུ་
བྱེད་དང་རྣམ་པར་ཤེས་པ་རྣམས་ལ་ཡང་ཕན་ཚུན་སྟོང་པ་རྣམ་པ་ལྔས་བཤད་པར་བྱའོ། །
ཆོས་དེ་རྣམས་ནི་རང་གི་སེམས་ཀྱི་རྒྱུད་ཡིན་ལ། སེམས་ནི་གཟུགས་མེད་པ་སྟོང་པ་ཉིད་ཀྱི་
མཚན་ཉིད་དུ་བག་ཆགས་རྣམ་པར་སྨིན་ནས་གཟུགས་ཀྱི་ཕུང་པོ་དེ་ལ་བརྟེན་ཏོ། །དེ་ཡང་
དཔེར་ན་སྣོད་སྟོང་པ་དང་འདྲ་སྟེ་སྣོད་ལ་བརྟེན་ཏོ། །
སྣོད་དེ་བཤིག་ན་བརྟེན་པའི་གནས་མེད་དེ། སྟོང་པ་ཆེན་པོ་དང་ཐ་མི་དད་དོ། །དེ་
ལ71ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་འདྲ་སྟེ་འདི་གཟུགས་ཀྱི་ཕུང་པོ་སྟོང་པར་བརྟགས་པས་སེམས་ཀྱི་ཕུང་པོ་དེ་ཡང་
གནས་མེད་དེ། དོན་དམ་པ་ཆོས་ཀྱི་དབྱིངས་དང་ཐ་མི་དད་དོ། །ཕུང་པོ་ལྔ་རང་བཞིན་
གྱིས་སྟོང་པ་ཡིན་པར་ཅི་མངོན་ཞེ་ན།
དེ་ཡང་འཕགས་པ་བློ་གྲོས་མི་ཟད་པས་བསྟན་པ་ལས་བཤད་པ། གཟུགས་ཀྱི་ཕུང་པོ་
ནི་དབུ་བའི་གོང་བུ་དང་འདྲ་སྟེ། གཟུང་ཞིང་བཅད་མི་བཟོད་པའོ། །ཚོར་བའི་ཕུང་པོ་ནི་ཆུའི་
ཆུ་བུར་དང་འདྲ་སྟེ། སྐད་ཅིག་ལས་མི་རྟག་པའོ། །འདུ་ཤེས་ཀྱི་ཕུང་པོ་ནི་སྨིག་རྒྱུ་དང་འདྲ་
སྟེ། སྲེད་པའི་སྐོམ་པས་ཅི་ནོར་བར་འཛིན་པའི་ཕྱིར་རོ། །འདུ་བྱེད་ཀྱི་ཕུང་པོ་ནི་ཆུ་སྐྱེས་ཀྱི་
ལྡུམ་བུ་དང་འདྲ་སྟེ། བཤིག་ན་སྙིང་པོ་མེད་པའོ། །རྣམ་པར་ཤེས་པའི་ཕུང་པོ་ནི་རྨི་ལམ་
དང་འདྲ་སྟེ། འཁྲུལ་པར་འཛིན་པའོ། །དེ་བས་ན་ཕུང་པོ་ལྔ་ནི་བདག་མ་ཡིན། གང་ཟག་མ་
ཡིན། སེམས་ཅན་མ་ཡིན། སྲོག་མ་ཡིན། གསོ་བ་མ་ཡིན། སྐྱེས་བུ་མ་ཡིན། ཕུང་པོ་ལྔའི་
རང་བཞིན་གྱིས་འདི་ལྟ་བུ་སྟེ། བདག་དང་བདག་གིས་སྟོང་པའོ། །མ་སྐྱེས་པའོ། །མ་བྱུང་
བའོ། །མེད་པའོ། །ནམ་མཁའི་དབྱིངས་སོ། །འདུས་མ་བྱས་སོ། །རང་བཞིན་གྱིས་མྱ་ངན་
ལས་འདས་པའོ་ཞེས་བཤད་དོ། །དེ་ལྟར་ཕྱི་རོལ་གྱི་ཆེན་པོ་བཞི་སྟོང་པར་ཤེས་པས་གཟུགས་
སྟོང་པ་ཡིན་ནོ། །ནང་ནི་སེམས་བཞི་སྟོང་པར་ཤེས་པས་ནི་སྟོང་པས་སྟོང་པ་ཞེས་བྱ་སྟེ།
གཟུགས་དང་སྟོང་པ་གཅིག་པའི་མཚན་མ་སྤང་བས། གཟུང་བ་དང་འཛིན་པ་གཉིས་དང་
བྲལ་བས་རྣམ་པར་གྲོལ་བའི་སྐུ་ཞེས་བྱའོ། །འདི་ནི་ཤེས་རབ་ཀྱི་སྤྱོད་ཡུལ་ཏེ། སྤྱོད་ཡུལ་མི་
ཤེས་ན་བསྒོམ་དུ་མི་རུང་བས་རྣལ་འབྱོར་བསྒོམ་དུ་གཞུག་པའི་ཕྱིར་བཤད་དོ། །ཤཱ་རིའི་བུ་
དེ་ལྟར་ཞེས་བྱ་བ་ནི་གོང་དུ་བཤད་པ་ལྟར་ནའོ། །ཆོས་ཐམས་ཅད་ནི་སྟོང་པ་ཉིད་ཅེས་བྱ་
བ་ལ། ཆོས་ཐམས་ཅད་ཅེས་བྱ་བ་ནི་ཕུང་པོ་ལྔ་ལ་བརྟེན་པ་སྟེ། དབང་པོ་ལྔ་དང་ཡུལ་དང་།
ཁམས་དང་། སྐྱེ་མཆེད་དང་། རྟེན་ཅིང་འབྲེལ་པར་འབྱུང་བ་ལ་སོགས་པ་ལ་བྱ་སྟེ། ཕུང་པོ་
ལ72ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
ལྔ་པོ་དེ་སྟོང་པར་རྟོགས་པས་ན་དེའི་ཡན་ལག་རྣམས་ཀྱང་སྟོང་པའི་མཚན་ཉིད་དུ་རིག་
པར་བྱའོ། །དཔེར་ན་ལུས་ཀྱི་གཙོ་བོ་སྟོང་པར་རྟོགས་པས་ན་རྐང་ལག་ལ་སོགས་པ་ཞར་
གྱིས་རིག་པར་བྱའོ། །
མཚན་ཉིད་མེད་པ་ཞེས་བྱ་བ་ལ། ཆོས་ཐམས་ཅད་ནི་མཚན་མ་དང་མཚན་མ་ལས་
འདས་པས་ན་མཚན་ཉིད་མེད་པ་ཞེས་བྱའོ། །མ་སྐྱེས་པ། མ་འགགས་པ་ཞེས་བྱ་བ་ལ། སྔ་
ན་མེད་པ་ལས་ཕྱིས་ཡོད་པ་ནི་སྐྱེས་པ་ཞེས་བྱའོ། །སྔོན་ཡོད་པ་ལས་ཕྱིས་མེད་པར་གྱུར་པ་ནི་
འགགས་པ་ཞེས་བྱའོ། །སངས་རྒྱས་ཀྱི་ངོ་བོ་ཉིད་ཆོས་ཀྱི་དབྱིངས་དོན་དམ་པ་སྟོང་པ་ཉིད་
འདི་ནི་ཐོག་མའི་མཐའ་མེད་པས་ན་ཐ་མའི་མཐའ་མི་རྙེད་དེ། དེའི་ཕྱིར་མ་སྐྱེས་པ་དང་། མ་
འགགས་པ་ཞེས་བྱའོ། །སེམས་ཅན་ལམ་རྒྱུད་ལྔའི་ནང་ན་འཁོར་བའི་ཚེ་ཡང་། སངས་
རྒྱས་ཀྱི་ངོ་བོ་ཉིད་ལ་དྲི་མ་ཅན་དུ་གྱུར་པ་མེད་པས་རྣམ་པར་དག་པ་ཞེས་བྱའོ། །བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་སངས་རྒྱས་ཀྱང་སངས་རྒྱས་ཀྱི་ངོ་བོ་ཉིད་ལས་
ལྷག་པར་རྣམ་པར་དག་པ་མེད་པས། རྣམ་པར་དག་པ་མེད་པ་ཞེས་བྱའོ། །གྲོག་མ་དང་སྦྱར་
བུའི་ལུས་སུ་གྱུར་ཀྱང་སངས་རྒྱས་ཀྱི་ངོ་བོ་ཉིད་ལ་ཆུང་ངུར་གྱུར་པ་མེད་པས་བྲི་བ་མེད་པ་
ཞེས་བྱའོ། །
ཆོས་ཀྱི་སྐུར་གྱུར་ཀྱང་འཕེལ་བ་མེད་པས་ན་གང་བ་མེད་པ་སྟེ། ཅིའི་ཕྱིར་ཞེ་ན།
བསམ་ཞིང་བརྗོད་པ་ལས་འདས་ཏེ་དཔག་པས་མི་ཁྱབ་པའི་ཕྱིར་རོ། །རྣམ་པ་གཉིས་སུ་ན་
ཆོས་ཀྱི་དབྱིངས་དེ་ལས་དང་ཉོན་མོངས་པས་མ་སྐྱེས་པས་ན་མ་སྐྱེས་པའོ། །མ་སྐྱེས་ན་
འཇིག་པ་མེད་པས་ན་མ་འགགས་པའོ། །ཆོས་ཀྱི་དབྱིངས་རང་བཞིན་གྱིས་རྣམ་པར་དག་
པས་ན་རྣམ་པར་དག་པ་མེད་པའི་ཕྱིར་རྣམ་པར་དག་པ་མེད་པའོ། །རང་བཞིན་གྱིས་རྣམ་
པར་དག་པ་ཡིན་ཡང་། གློ་བུར་གྱི་ཉོན་མོངས་པ་རྣམ་པར་དག་པར་མི་འགྱུར་བ་ཡང་མ་
༤73



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་པས་ན་རྣམ་པར་དག་པའོ། །ཀུན་ནས་ཉོན་མོངས་པའི་ཕྱོགས་སྤངས་པས་ན་ཆོས་ཀྱི་
དབྱིངས་ལ་བྲི་བ་མེད་པས་ན་བྲི་བ་མེད་པའོ། །རྣམ་པར་བྱང་བ་འཕེལ་བའི་དུས་ན་ཆོས་
ཀྱི་དབྱིངས་ལ་འཕེལ་བ་མེད་པས་ན་འཕེལ་བ་མེད་པའོ། །གོང་དུ་ཕུང་པོ་ལྔ་སོ་སོར་ཕྱེ་སྟེ་
སྟོང་པར་བསྟན་པ་ལས་ཡང་སེམས་ལ་མཚན་མར་རྟོག་པ་ཕུང་པོ་ལྔ་སྟོང་པ་ཡིན་ན། སྟོང་
པ་ལ་ནི་དབྱེར་མེད་པས་གཟུགས་ལ་སོགས་པའི་མིང་དུ་ཡང་གདགས་པ་མི་རིགས་སོ་
ཞེས་མིང་ལ་རྟོག་པའི་མཚན་མ་བསལ་བར་བྱ་བའི་ཕྱིར། དེ་ལྟར་ན་སྟོང་པ་ཉིད་ནི་
གཟུགས་མ་ཡིན། ཚོར་བ་མ་ཡིན་ཞེས་བྱ་བ་ལ་སོགས་པ་སྨོས་སོ། །ཕུང་པོ་ལྔ་ངོ་བོ་ཉིད་
ཀྱིས་སྟོང་པ་སྟེ། མིང་དང་གདགས་པ་ལས་འདས་པ་དབྱེར་མེད་པའི་མཚན་ཉིད་ཡིན་པས།
གཟུགས་ལ་སོགས་པར་བཏགས་པའི་མཚན་མར་ཡང་ཡོད་པ་མ་ཡིན་པའི་ཕྱིར་གཟུགས་
མ་ཡིན། ཚོར་བ་མ་ཡིན་ཞེས་བྱ་སྟེ། གཟུགས་མེད། ཚོར་བ་མེད་ཅེས་བྱ་བའི་ཐ་ཚིག་གོ། །
ཡང་ན་སྟོང་པ་ཉིད་ལ་མིང་དུ་གཟུགས་ཞེས་ཀྱང་མི་བརྗོད། ཚོར་བ་ཞེས་ཀྱང་མི་
བརྗོད་ཅེས་བྱ་བའི་ཐ་ཚིག་གོ། །མིག་མ་ཡིན། རྣ་བ་མ་མིན། སྣ་མ་ཡིན། ལྕེ་མ་ཡིན། ལུས་
མ་ཡིན། ཡིད་མ་ཡིན་ཞེས་བྱ་བ་ལ། དེ་ལ་འདི་སྐད་ཅེས་བྱ་སྟེ། འདི་ནི་དབང་པོ་དྲུག་སྟེ།
དབང་པོ་དྲུག་ཀྱང་ཕུང་པོ་ལྔ་ལ་བརྟེན་པས་ཕུང་པོ་ལྔ་མེད་ན། དབང་པོ་དྲུག་ཀྱང་ཕུང་པོ་
ལྔ་ལས་གཞན་མ་ཡིན་པའི་ཕྱིར་མེད་པ་ཞེས་བྱའོ། །གཟུགས་མ་ཡིན། སྒྲ་མ་ཡིན། དྲི་མ་
ཡིན། རོ་མ་ཡིན། རེག་མ་ཡིན། ཆོས་མ་ཡིན་ཞེས་བྱ་བ་ལ། འདི་སྐད་ཅེས་བྱ་སྟེ། འདི་ནི་
ཡུལ་དྲུག་སྟེ། མ་རིག་པའི་དབང་ལས་བག་ཆགས་རྣམ་པར་སྨིན་ཏེ། འདུས་བྱས་ཀྱི་
འབྲས་བུར་གྲུབ་པ་ལ་བསླད་པའི་སེམས་ཀྱིས་ཡོད་པར་འཛིན་ཏེ། དོན་དམ་པར་ནི་ངོ་བོ་
ཉིད་ཀྱིས་སྟོང་པ་ཡིན་པའི་ཕྱིར་མེད་ཅེས་བྱའོ། །
མིག་གི་ཁམས་མ་ཡིན་པ་ནས་ཡིད་ཀྱི་ཁམས་མ་ཡིན་པ་ཞེས་བྱ་བ་ལ། འདི་སྐད་
ལ74
1



ཀ
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
ཅེས་བྱ་སྟེ། འདི་ནི་ཁམས་བཅོ་བརྒྱད་དེ་ནང་གི་དབང་པོ་དྲུག་མེད་པས་ན་རྣམ་པར་ཤེས་
པ་དྲུག་གི་རྟེན་མེད་པའི་ཕྱིར། ཕྱིའི་ཡུལ་དྲུག་མེད་པས་ན་རྣམ་པར་ཤེས་པ་དྲུག་གི་གནས་
མེད་དེ། འབའ་ཞིག་མི་འབྱུང་བས་རྣམ་པར་ཤེས་པ་དྲུག་ཀྱང་མེད་པ་ཡིན་པའི་ཕྱིར་ན།
དེའི་ཕྱིར་ཁམས་བཅོ་བརྒྱད་ཀྱང་མེད་པ་ཞེས་བྱའོ། །མ་རིག་པ་མ་ཡིན། མ་རིག་པ་ཟད་པ་
མ་ཡིན། རྒ་ཤི་མ་ཡིན། རྒ་ཤི་ཟད་པ་མ་ཡིན་ཞེས་བྱ་བ་ལ། འདི་སྐད་ཅེས་བྱ་སྟེ། འདི་ནི་
རང་སངས་རྒྱས་ཀྱི་ཐེག་པ་ལ་ཞུགས་པའི་སྤྱོད་ཡུལ་ཏེ། མ་རིག་པ་གླེངས་ནས་རྒ་ཤིའི་བར་
དུ་བསྟན་པ་ནི་མདོར་གསུངས་ཏེ། མ་རིག་པའི་རྐྱེན་གྱིས་འདུ་བྱེད་ནས། རྣམ་པར་ཤེས་པ།
མིང་དང་གཟུགས། སྐྱེ་མཆེད་དྲུག ། རེག་པ། ཚོར་བ། སྲེད་པ། ལེན་པ། སྲིད་པ། སྐྱེ་བ།
རྒ་ཤིའི་བར་དུ་བལྟའོ། །མ་རིག་པ་ཞེས་བྱ་བ་ནི་བདག་ཏུ་ལྟ་བ་ལས་འབྱུང་ངོ༌། །
བདག་ཏུ་འཛིན་པ་ནི་དངོས་པོ་མེད་པ་ལས་འབྱུང་སྟེ། དེ་བས་ན་མ་རིག་པ་ཡང་
དངོས་པོ་མེད་པའོ། །དེ་ཡང་དཔེར་ན། ཁྱིམ་མུན་ནག་ཡུན་རིང་པོར་འདུག་པ་ལ། སྒྲོན་མ་
གཅིག་བྱུང་བས་སྐད་ཅིག་ཏུ་མེད་པར་གྱུར་ཏེ། མེད་པ་དེའི་དངོས་པོར་ཡང་མི་སྣང་ངོ་། །འདི་
ལྟ་སྟེ། སེམས་ཅན་ཐོག་མ་མེད་པ་ཚུན་ཆད་ཀྱི་མ་རིག་པའི་མུན་པ་སྟུག་པོ་ལ། ཤེས་རབ་ཀྱི་
སྒྲོན་མས་བརྟགས་པས་སྐད་ཅིག་ཏུ་མེད་པར་འགྱུར་རོ། །མེད་པ་དེའི་དངོས་པོ་ཡང་མི་སྣང་
ངོ་། །རིག་པ་ཞེས་བྱ་བ་ཡང་མ་རིག་པའི་ཟླ་ལས་བཏགས་པ་ཙམ་དུ་ཟད་དེ། མ་རིག་པ་མེད་
པས་རིག་པའི་མིང་ཡང་མི་འགྲུབ་པས་ན་མ་རིག་པ་ཡང་མ་ཡིན། མ་རིག་པ་ཟད་པ་ཡང་མ་
ཡིན་ཞེས་བྱའོ། །མ་རིག་པའི་དངོས་པོ་ཉིད་མེད་པས་ན་མ་རིག་པ་མེད་པའོ། །མེད་པའི་
དངོས་པོ་ལྟར་མི་སྣང་བས་ན་ཟད་པ་ཡང་མེད་ཅེས་བྱའོ། །
སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་ལམ་མ་ཡིན་ཞེས་བྱ་བ་ལ།
འདི་སྐད་ཅེས་བྱ་སྟེ། འདི་ནི་ཉན་ཐོས་ཀྱི་ཐེག་པ་ལ་ཞུགས་པའི་སྤྱོད་ཡུལ་ཏེ། བདེན་པ་
༤75



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞི་ཞེས་བྱའོ། །བདེན་པ་ལ་རྣམ་པ་གསུམ་སྟེ། འཇིག་རྟེན་དང་། འཇིག་རྟེན་ལས་འདས་
པ་དང༌། དོན་དམ་པའི་འཇིག་རྟེན་ལས་འདས་པའི་བདེན་པའོ། །དེ་ལ་འཇིག་རྟེན་གྱི་
བདེན་པ་ནི་ཕུང་པོ་ལྔ་ལ་ཀུན་འབྱུང་བ་དང་། རྒ་ཤིའི་སྡུག་བསྔལ་དུ་ཤེས་པའོ། །འཇིག་
རྟེན་ལས་འདས་པའི་བདེན་པ་ནི་སྡུག་བསྔལ་དང༌། ཀུན་འབྱུང་དང་། འགོག་པ་དང་།
ལམ་དུ་ཤེས་པའོ། འཇིག་རྟེན་ལས་འདས་པ་འཕགས་པའི་བདེན་པ་ནི་ཕུང་པོ་ལྔ་ལ་སྐྱེ་བ་
མེད་པར་ཤེས་པ་ནི། སྡུག་བསྔལ་གྱི་བདེན་པ་ཤེས་པའོ། །གང་གིས་སྲིད་པ་འཇོམས་པ་ནི་
ཀུན་འབྱུང་གི་བདེན་པ་ཤེས་པའོ། །མ་རིག་པ་དང་། བག་ལ་ཉལ་བ་རྣམས་ངོ་བོ་ཉིད་ཀྱིས་
མེད་པར་ཤེས་པ་ནི་འགོག་པའི་བདེན་པ་ཤེས་པའོ། །ཆོས་མཉམ་པ་ཉིད་དུ་རིང་བས་
ཐམས་ཅད་ལ་སྒྲོ་མི་འདོགས་པ་དེ་ནི་ལམ་གྱི་བདེན་པ་ཤེས་པ་ཞེས་བྱའོ། །དེ་ལྟར་བདེན་
པོ་རྣམས་ཀྱང་དོན་དམ་པར་ན་ངོ་བོ་ཉིད་ཀྱིས་མེད་པས་ན་མེད་པ་ཞེས་བྱའོ། །བདེན་པ་
རྣམས་ངོ་བོ་ཉིད་ཀྱིས་མེད་པར་ཅི་མངོན་ཞེ་ན། འཕགས་པ་བློ་གྲོས་མི་ཟད་པའི་མདོ་ལས
བཤད་པ། བྱང་ཆུབ་སེམས་དཔའ་བདེན་པ་ལ་མཁས་པ་གང་ཞེ་ན། ཕུང་པོ་འདི་ནི་སྡུག་
བསྔལ་བ་སྟེ། གང་གིས་སྡུག་བསྔལ་གྱི་མཚན་མ་སྟོང་པ་ཉིད་དུ་ཇི་ལྟ་བ་བཞིན་དུ་རྟོགས་
པ་དེ་ནི་སྡུག་བསྔལ་འཕགས་པའི་བདེན་པ་ཞེས་བྱའོ། །
གང་ཕུང་པོ་ལྔ་སྲེད་པའི་རྒྱུ་དང་ལྟ་བའི་རྒྱུ་ནི་ཀུན་འབྱུང་སྟེ། གང་གིས་སྲེད་པའི་རྒྱུ་
དང༌། ལྟ་བའི་རྒྱུ་དེ་དག་མི་ལེན་ཅིང་སྒྲོ་མི་འདོགས་པ་དེ་ནི་ཀུན་འབྱུང་འཕགས་པའི་བདེན་པ་
ཞེས་བྱའོ། །གང་ཕུང་པོ་སྔོན་གྱི་མཐའ་ཡང་མི་འབྱུང་། ཕྱི་མའི་མཐར་ཡང་མི་འཕོ། ད་
ལྟར་ཡང་མི་གནས་པར་ཤེས་པ་ནི་འགོག་པ་འཕགས་པའི་བདེན་པ་ཞེས་བྱའོ། །གང་མི་
གཉིས་པའི་ཡེ་ཤེས་ལ་མཉམ་པར་བཞག་ནས་བདེན་པ་བཞི་སྟོང་པ་ཉིད་དུ་ཤེས་པ་དེ་ནི།
ལམ་འཕགས་པའི་བདེན་པ་ཞེས་བཤད་དོ། །ཡེ་ཤེས་མ་ཡིན་ཐོབ་པ་མ་ཡིན། མ་ཐོབ་པ་
ལ76



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
ཡང་མ་ཡིན་ཞེས་བྱ་བ་ལ། དེ་ལ་འདི་སྐད་ཅེས་བྱ་སྟེ། འདི་ནི་བྱང་ཆུབ་སེམས་དཔའི་ཐེག་
པ་ཆེན་པོ་ལ་ཞུགས་པའི་སྤྱོད་ཡུལ་ལོ། །དེ་ཉོན་མོངས་པའི་སྒྲིབ་པ་དང་། ཤེས་བྱའི་སྒྲིབ་
པ་གཉིས་སྤངས་པའི་ཡེ་ཤེས་གཉིས་སུ་མེད་པའི་ཡེ་ཤེས་ཞེས་བྱ་སྟེ། དོན་དམ་པར་ཡེ་ཤེས་
མ་ཡིན་པས་ན་ཡེ་ཤེས་དེ་མེད་ཅེས་བྱའོ། །ཐོབ་ཅེས་བྱ་བ་ནི་སྔོན་མེད་པ་ལས་ཐོབ་པའོ། །
ཐོབ་པ་ཡོད་ན་སྟོང་པ་ཡང་ཡོད་ལ། འབྲས་བུ་ཡོད་ན་འཇིག་པར་འགྱུར་བས་ན་སངས་
རྒྱས་ཀྱི་ངོ་བོ་ཉིད་ནི། སེམས་ཅན་ཀུན་ལ་མཉམ་པར་གནས་པ་དེ་ནི་ཐོག་མར་ཡང་སྟོང་།
ཐ་མར་ཡང་ཐོབ་པ་མེད་དེ། ས་བཅུའི་རིམ་པ་སྨོས་པ་ཡང་ཀུན་གཞི་རྣམ་པར་ཤེས་པ་ལ་མ་
རིག་པའི་བག་ཆགས་རིམ་གྱིས་སྦྱང་བ་ཙམ་དུ་ཟད་དེ། མ་རིག་པའི་བག་ཆགས་བྱང་ནས་
སངས་རྒྱས་ཀྱི་ཡེ་ཤེས་མེ་ལོང་དང་འདྲ་བའི་ཆོས་ཀྱི་དབྱིངས་ལ་ནི་ཐོབ་པ་དང་
། མ་ཐོབ་པ་
ཞེས་གདགས་སུ་མེད་པས་ན་ཐོབ་པ་ཡང་མེད། མ་ཐོབ་པ་ཡང་མེད་ཅེས་བྱའོ། །དེ་བས་ན་
ཤེས་རབ་ཀྱི་ཕ་རོལ་ཏུ་ཕྱིན་པ་བདུན་བརྒྱ་པ་ལས་ཀྱང་། མཚན་མ་ཐམས་ཅད་ལ་མི་སྤྱོད་
པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ། །ཅི་ཡང་ཐོབ་པ་མེད་པ་ནི་བླ་ན་མེད་
པའི་བྱང་ཆུབ་ཐོབ་པའོ་ཞེས་གསུངས་སོ། །འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ཡོན་
ཏན་ཏེ། རྣལ་འབྱོར་པ་བླ་ན་མེད་པའི་བྱང་ཆུབ་ནི་སྟོང་པ་ཉིད་ཀྱི་རང་བཞིན་ཡིན་མོད་ཀྱི།
འོན་ཀྱང་ཕ་རོལ་ཏུ་ཕྱིན་པའི་འབྲས་བུ་མེད་པ་ཡང་མ་ཡིན་ཏེ། ཡོད་དོ་ཞེས་སྤྲོ་བ་བསྐྱེད་པའི་
ཕྱིར་ཡོན་ཏན་བཤད་དོ། །
ཤཱ་རིའི་བུ་དེ་ལྟ་བས་ན་བྱང་ཆུབ་སེམས་དཔའ་ཐོབ་པ་མེད་པས་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་གནས་ཤིང་བརྟེན་ཏེ་ཞེས་བྱ་བ་ལ། འདི་སྐད་ཅེས་བྱ་སྟེ། དེ་ལྟ་བས་ན་
ཞེས་བྱ་བ་ནི་གོང་དུ་བཤད་པ་ལྟར་ནའོ། །ཐོབ་པ་མེད་པ་ཞེས་བྱ་བ་ནི་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཀྱི་འབྲས་བུ་ཐོབ་པ་མེད་པའི་ཕྱིར་རོ། །ཤེས་རབ་ཀྱི་ཕ་
ལ77



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རོལ་ཏུ་ཕྱིན་པ་ལ་གནས་ཤིང་བརྟེན་ཏེ་ཞེས་བྱ་བ་ནི་མཚན་མ་ཐམས་ཅད་ལ་མི་གནས་སོ། །
སེམས་ཀྱི་སྒྲིབ་པ་མེད་ཅེས་བྱ་བ་ནི་ནང་གི་བག་ཆགས་དང་། ཕྱིའི་མཚན་མ་ཐམས་ཅད་
སྤངས་ཏེ་མེད་པའི་ཕྱིར་རོ། །
སྐྲག་པ་མེད་པ་ཞེས་བྱ་བ་ལ། དེ་ལྟར་སེམས་ཀྱི་སྒྲིབ་པ་མེད་པས་ན་འཁོར་བ་དང་
ངན་སོང་དུ་སྐྱེ་བའི་འཇིགས་པ་དང་། ཆོས་ཟབ་མོ་སྐྱེ་བ་དང་འགག་པ་མེད་པའི་དོན་ལ་
འཇིགས་པ་མེད་པའི་ཕྱིར་རོ། །ཕྱིན་ཅི་ལོག་ལས་ཤིན་ཏུ་འདས་པ་ཞེས་བྱ་བ་ལ། ཀུན་གཞི་
རྣམ་པར་ཤེས་པ་ལ་མ་རིག་པའི་བག་ཆགས་ཀྱི་ཕྱི་རོལ་ཡུལ་དངོས་པོ་མེད་པ་ལ་རྣམ་པ་སྣ་
ཚོགས་སུ་ལྟ་བ་ནི་ཕྱིན་ཅི་ལོག་ཅེས་བྱ་སྟེ། དེ་ལ་གང་ཟག་དང་ཆོས་ལ་བདག་མེད་པར་ཆུད་
ནས་ཉོན་མོངས་པ་དང་
། ཤེས་བྱའི་སྒྲིབ་པ་སྤངས་ནས་ཕྱིན་ཅི་ལོག་ལས་འདས་པའོ། །མྱ་
ངན་ལས་འདས་པར་ཕྱིན་ཞེས་བྱ་བ་ལ། མ་རིག་པ་ནི་ཉོན་མོངས་པ་ཀུན་གྱི་གཞི་སྟེ། རྟེན་
འབྲེལ་ཡན་ལག་བཅུ་གཉིས་ཀྱི་ནང་ན་ཡང་འཁོར་བའི་རྒྱུར་འགྱུར་བས་ན་མཐའ་ནས་
སྡུག་བསྔལ་གྱི་ཕུང་པོ་འབའ་ཞིག་ཀྱང་འདུས་པར་འགྱུར་རོ་ཞེས་གསུངས་སོ། །མ་རིག་པ་
མེད་པར་ཤེས་ན་སྡུག་བསྔལ་བ་དང་། ཉོན་མོངས་པ་ཀུན་ཀྱང་མེད་པར་འགྱུར་རོ། །དེ་
བས་ན་མྱ་ངན་ལས་འདས་པར་ཕྱིན་ཞེས་བྱའོ། །འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་
འབྲས་བུ་སྟེ། འབྲས་བུ་མེད་ན་སྤྱད་པ་ཡང་དོན་མེད་པའི་ཕྱིར་འབྲས་བུ་བཤད་དོ། །
དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྟེན་ནས་ཞེས་བྱ་བ་ལ། འདི་སྐད་ཅེས་བྱ་སྟེ། དུས་འདི་འདས་པ་དང་། མ་
འོངས་པ་དང༌། ད་ལྟར་གྱི་དུས་ཐ་དད་པ་རྣམས་སོ། །བཞུགས་པ་ནི་དུས་གསུམ་དུ་
གཤེགས་པ་རྣམས་སོ། །སངས་རྒྱས་ཞེས་བྱ་བ་ནི་ཁམས་གསུམ་གྱི་འཁོར་བའི་བསླད་པ་
ལས་ཤེས་རབ་ཀྱི་མིག་ཐོབ་པས་སངས་རྒྱས་ཞེས་བྱ་སྟེ། དོན་དུ་ན་ཆོས་ཀྱི་སྐུར་གྱུར་ནས་
ལ78ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
ཤེས་རབ་དང་། ཡེ་ཤེས་དང་། ཏིང་ངེ་འཛིན་དང་། མཚན་དང༌། དཔེ་བྱད་དང་། མ་འདྲེས་
པའི་ཆོས་ལ་སོགས་པ་སྟེ། ཡོན་ཏན་གྲངས་མེད་པ་ཕུན་སུམ་ཚོགས་པ་དེ་ནི་སངས་རྒྱས་ཞེས་
བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ཅེས་བྱ་བ་ནི་མཚན་མ་ཐམས་ཅད་མེད་པ་
ལ་གནས་པས་སོ། །དུས་གསུམ་གྱི་སངས་རྒྱས་ཐམས་ཅད་ཀྱང་མཚུངས་པར་ཤེས་རབ་ཀྱི་
ཕ་རོལ་ཏུ་ཕྱིན་པ་ལས་བྱུང་བས་ན། ཤེས་རབ་ཀྱི་ཕ་རོལ་ཏུ་ཕྱིན་པ་འདི་སངས་རྒྱས་ཐམས་
ཅད་ཀྱི་ཡུམ་ཞེས་བྱའོ། །
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སངས་རྒྱས་སོ་ཞེས་བྱ་བ་ནི།
འདི་སྐད་ཅེས་བྱ་སྟེ། བླ་ན་མེད་པ་ཞེས་བྱ་བ་ནི་ཁམས་གསུམ་ལས་འདས་པའོ། །ཡང་དག་
པར་རྫོགས་པ་ཞེས་བྱ་བ་ནི། དེ་བཞིན་ཉིད་མ་ནོར་བའི་ཆོས་ཀྱི་མཐར་ཐུག་པའོ། །བྱང་
ཆུབ་ཅེས་བྱ་བ་ནི་དེ་བཞིན་ཉིད་ཆོས་ཀྱི་དབྱིངས་སོ། །སངས་རྒྱས་སོ་ཞེས་བྱ་བ་ནི་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་རྣམ་པར་མི་རྟོག་པའི་ཚུལ་གྱིས་སྤྱད་ནས་མངོན་པར་སངས་
རྒྱས་ཏེ། འདས་པའི་སངས་རྒྱས་རྣམས་དང་ཡང་མི་འདྲ་བ་མེད་པ་དང་། ཡོན་ཏན་
མཚུངས་པ་ལ་བྱའོ། །འདི་ནི་ཤེས་རབ་ཀྱི་གཟུངས་ཏེ། རྣམ་པར་མི་ལྟུང་བར་བྱ་བའི་ཕྱིར་
སྨོས་སོ། །དེ་བས་ན་བདེན་ཏེ་མ་ནོར་བ་ཞེས་བྱ་བ་ལ། འདི་སྐད་ཅེས་བྱ་སྟེ། ཚིག་གིས་སྨྲ་བ་
མེད་པས་སྨོན་པ་མེད་པས་དེ་ངག་གིར་བདེན་པའོ། །ལུས་ཀྱི་སྤྱོད་པ་མེད་པས་མཚན་མ་
མེད་པ་སྟེ། ལུས་ཀྱི་བདེན་པའོ། །སེམས་ཀྱི་བསམ་པ་མེད་པས་སྟོང་པ་ཉིད་ལས་ཡིད་ཀྱི་
བདེན་པ་སྟེ། དེ་ལྟར་འཕགས་པའི་རྣམ་པར་ཐར་པའི་སྒོ་གསུམ་དང་ཡང་མི་འགལ་ལ། ཤེས་
རབ་ཀྱི་ཕ་རོལ་ཏུ་ཕྱིན་པས་སེམས་ཀྱི་མཚན་མ་ཐམས་ཅད་བསལ་ནས་དོན་དམ་པར་ཅིག་
ཆར་འཇུག་པའི་སྒོ་རྣམ་པར་མི་རྟོག་པའི་དོན་དང་མཐུན་པས་ན་བདེན་ཏེ་མ་ནོར་བའོ། །
ནང་གི་རྣམ་པར་ཤེས་པའི་བག་ཆགས་ཀུན་སེལ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
༤79ལ་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྔགས་སོ། །ཕྱིའི་མཚན་མ་ཐམས་ཅད་ངོ་བོ་ཉིད་ཀྱིས་ཤེས་ཤིང་སེལ་བས་རིག་པ་ཆེན་པོའི་
སྔགས་སོ། །ཕྱི་ནང་གཉིས་ཀའི་མཚན་མ་ཐམས་ཅད་སེལ་བས་བླ་ན་མེད་པའི་སྔགས་སོ། །
སངས་རྒྱས་ཀྱི་འབྲས་བུ་གྲུབ་པར་བྱེད་པས་ན་མི་མཉམ་པ་དང་མཉམ་པའི་སྔགས་སོ། །ངན་
སོང་ཐམས་ཅད་སྤོང་ཞིང་སེམས་ཅན་གྱི་དོན་བྱེད་པས་ན། སྡུག་བསྔལ་ཐམས་ཅད་ཞི་བར་
བྱེད་པའི་སྔགས་སོ། །ཤེས་པར་བྱ་སྟེ་ཞེས་བྱ་བ་ལ། འདི་སྐད་ཅེས་བྱ་སྟེ། ཤེས་རབ་ཀྱི་ཕ་
རོལ་ཏུ་ཕྱིན་པ་འདི་སངས་རྒྱས་སུ་ཕྱིན་པར་བྱེད་པའི་རྒྱུར་ཤེས་པར་བྱ་ཞེས་བྱ་བའི་ཐ་ཚིག་
གོ། །
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏད་ཡ་ཐཱ། ག་ཏེ་ག་ཏེ། པཱ་ར་ག་ཏེ། པཱ་ར་
སཾ་ག་ཏེ། བོ་དྷི་སྭཱ་ཧཱ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་འདི་ནི། འཇིག་རྟེན་དང་འཇིག་
རྟེན་ལས་འདས་པའི་བསོད་ནམས་ཀྱི་རྒྱུར་འགྱུར་ཏེ། འཇིག་རྟེན་པའི་བསོད་ནམས་ནི་དོན་
གྱིས་ཉོན་མོངས་པ་དང་། བདུད་དང་། བགེགས་ཀྱིས་མི་ཚུགས་ཤིང་བསྲུང་ནུས་པའོ། །
འཇིག་རྟེན་ལས་འདས་པའི་བསོད་ནམས་ནི་གཟུངས་འདི་ལ་བརྟེན་པས་ཤེས་རབ་དང་ཡེ་
ཤེས་ཀྱི་རྒྱུར་འགྱུར་བའོ། །
དེ་ནས་བཅོམ་ལྡན་འདས་ཀྱིས་ཀྱང་ཏིང་ངེ་འཛིན་དེ་ལས་བཞེངས་ཏེ་ཞེས་བྱ་བ་ལ།
འདི་སྐད་ཅེས་བྱ་སྟེ། དེ་བཞིན་གཤེགས་པ་ཉག་གཅིག་མ་གཏོགས་པར། ཤེས་རབ་ཀྱི་ཕ་
རོལ་ཏུ་ཕྱིན་པའི་དོན་བཤད་ཅིང་མཉམ་པར་གཞན་གྱིས་མི་ནུས་པས། འཕགས་པ་སྤྱན་རིས་
གཟིགས་དབང་པོས་བཤད་པ་དང་། ཤཱ་རིའི་བུས་མཉན་པ་ཡང་ཏིང་ངེ་འཛིན་དེའི་བྱིན་
རླབས་ཡིན་ཏེ། བཤད་པ་དང་། མཉན་པའི་བྱ་བ་བྱས་པས་ན་ཏིང་ངེ་འཛིན་དེ་ལས་
བཞེངས་སོ། །རྒྱུ་རྣམ་པར་དག་པ་དང་། འབྲས་བུ་རྣམ་པར་དག་པ་ལ་གཟིགས་ནས།
བཅོམ་ལྡན་འདས་ཀྱིས་འཕགས་པ་སྤྱན་རས་གཟིགས་ཀྱི་དབང་པོ་ལ་ལེགས་སོ་ཞེས་བྱ་བ་
~80



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ།
བྱིན་ནོ། །སངས་རྒྱས་ཀྱིས་རྒྱུ་དང་འབྲས་བུ་རྣམ་པར་དག་པ་ལ་གཟིགས་ནས་ལེགས་སོ་
ཞེས་བྱ་བ་བྱིན་ནས། ལྷ་དང་མི་ལ་སོགས་པ་ཡང་། བཅོམ་ལྡན་འདས་ཀྱིས་གསུངས་པ་ལ་
མངོན་པར་དགའ་སྟེ་རྗེས་སུ་ཡི་རང་ངོ༌། །
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱ་ཆེར་འགྲེལ་པ་དོན་བཅུས་གསལ་བར་
བསྟན་པ་སློབ་དཔོན་པྲ་ཤསྐྱ་སེ་ནས་མཛད་པ་རྫོགས་སོ།། །།
ལ81ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་
དོན་ཡོངས་སུ་ཤེས་པ།
པཎྜི་ཏ་ཤྲཱི་མ་ཧཱ་ཛ་ན།
རྒྱ་གར་སྐད་དུ། པྲཛྙཱ་པཱ་ར་མི་ཏཱ་ཧྲི་ད་ཡཧྥ་པ་རི་ཛཱན། བོད་སྐད་དུ། ཤེས་རབ་ཀྱི་ཕ་རོལ་
ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ། འཕགས་པ་འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །གཞན་གྱི་བཤད་ལ་མ་ལྟོས་པ། །རིགས་པས་ལམ་ནི་དབྱེ་བར་བྱ། །རྟོག་
པ་སྔོན་གཏོང་འབད་པ་ནི། །ཡི་གེ་མཁན་གྱི་རྗེས་མི་འབྲང་། །
སྔོན་གྱི་ལོ་རྒྱུས་ནི་འདི་ལྟར་ཐོས་ཏེ། དེ་ལ་དམ་པའི་ཆོས་འཇུག་པའི་རིམ་པ་ནི། དང་
པོ་བཱ་རཱ་ཎ་སཱིར་བདེན་པ་བཞིའི་ཆོས་ཀྱི་འཁོར་ལོ་བསྐོར་ནས། ཆོས་ཀྱི་བདག་ཏུ་འཛིན་པ་
ཟློག་པའི་དོན་དུ་བདེ་བར་གཤེགས་པས་རྒྱལ་བའི་ཡུམ་མཚན་མ་མེད་པའི་ཆོས་ཀྱི་འཁོར་
ལོ་བསྐོར་རོ། །སྡུད་པ་པོས་བསྡུས་པའི་རིམ་པ་ནི། བཅོམ་ལྡན་འདས་མྱ་ངན་ལས་འདས་
ནས་གཞན་འཕྲུལ་དབང་བྱེད་ཀྱི་གནས་སུ། ཕྱོགས་ཀྱི་གླང་པོ་ལ་སོགས་པ་ནི་ཕྱག་ན་རྡོ་
རྗེ་དང་། རྣམ་པར་གྲོལ་བའི་སྡེ་ལ་སོགས་པ་ནི། ཡོངས་སུ་གཏད་པའི་ལེའུའི་རྗེས་སུ་
འབྲངས་ནས་འཕགས་པ་ཀུན་དགའ་བོ་དང་། རིན་ཆེན་འབྱུང་གནས་ཞི་བ་ལ་སོགས་པ་ནི།
ལ82



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
བཅོམ་ལྡན་འདས་ཀྱིས་བྱིན་གྱིས་བརླབས་པ་ཅན་འཕགས་པ་ཀུན་དགའ་བོ་སྡུད་པ་པོར་
འདོད་དེ། དེ་ལྟར་རང་རང་དང་མཐུན་པའི་སྡུད་པ་པོས་ནི་བསྟན་པ་ཡང་དག་པར་བསྲུང་
བའི་དོན་དུ། ཀླུ་དགའ་བོ་དང་། ཉེ་དགའ་བོ་ལ་འབུམ་པ་དང་། ལྷའི་དབང་པོ་བརྒྱ་བྱིན་
ལ་ཉི་ཁྲི་ལྔ་སྟོང་པ་དང་། འཕགས་པ་མི་ཕམ་མགོན་པོ་ལ་ཁྲི་བརྒྱད་སྟོང་པ་དང་། ཁྲི་བ་
དང་། སྡུད་པ་དང་། རྣམ་ཐོས་སྲས་ལ་བརྒྱད་སྟོང་པ་གཏད་པ་ཡིན་ནོ། །
དེ་ནས་འགྲེལ་པ་མཛད་པ་པོ་རྣམས་ཀྱིས། འགྲེལ་པ་མཛད་པའི་རིམ་པ་ནི། གྲོང་
ཁྱེར་སེང་གེ་གར་གནས་པར། །དགེ་སློང་ཐོགས་མེད་ཅེས་བྱ་བ། །བསྟན་བཅོས་དེ་ཉིད་
དོན་རིག་པ། །མདོ་སྡེའི་ངེས་དོན་དྲང་དོན་རྣམས། །རྣམ་པ་དུ་མ་རྣམ་པར་འབྱེད། །འཇིག་
རྟེན་རྣམས་ཀྱིས་རིག་པ་ཡི། །བདག་ཉིད་ཆེད་དུ་མངོན་པར་བརྗོད། །གཞུང་རྩོམ་པ་ཡི་
ངང་ཚུལ་ཅན། །དེ་ཡི་གྲུབ་པའི་ཕོ་ཉ་མོ། །ས་ལ་ཡིན་པར་བརྗོད་པ་སྟེ། །དེ་ཡི་རིག་སྔགས་
མཐུ་ཡིས་ནི། །ངེས་པ་དེ་ཡི་བློ་སྐྱེས་ནས། །བསྟན་པ་རིང་དུ་གནས་བྱའི་ཕྱིར། །མདོ་སྡེ་དེ་
ཉིད་དོན་སྡུད་དོ། །ལོ་ནི་བརྒྱ་དང་ལྔ་བཅུར་འཚོ། །ལུས་བོར་ནས་ནི་ལྷ་ཡུལ་འགྲོ། །ཡུན་
རིངས་བདེ་བ་ཉམས་སུ་མྱོང་། །འཁོར་བར་ཡུན་རིངས་འཁོར་འཁོར་ནས། །རིམ་གྱིས་
བདག་ཉིད་ཆེན་པོ་དེ། །བྱང་ཆུབ་རབ་ཏུ་ཐོབ་པར་འགྱུར། །ཞེས་ཡང་དག་པར་རྫོགས་
པའི་སངས་
ངས་རྒྱས་ཀྱིས་ལུང་བསྟན་པ། ཆོས་ཀྱི་རྒྱུན་ནི་ཏིང་ངེ་འཛིན་ཐོབ་པ་འཕགས་པ་
ཐོགས་མེད་དགའ་ལྡན་དུ་གཤེགས་ནས་འཕགས་པ་བྱམས་པ་ལ་གསོལ་བ་བཏབ་ནས།
འཕགས་པ་བྱམས་པས་ཐུན་མོང་མ་ཡིན་པའི་མདོ་སྡེ་དང་འདུལ་བ་དང་། མངོན་པའི་རྗེས་
སུ་འབྲངས་པའི་རབ་ཏུ་བྱེད་པའི་འགྲེལ་པ་མངོན་པར་རྟོགས་པའི་རྒྱན་རྟོགས་ནས།
འཛམ་བུའི་གླིང་པ་རྗེས་སུ་བཟུང་བ་མཛད་དོ། །
ཡང་དུས་ཕྱིས་འཕགས་པ་ཀླུ་སྒྲུབ་ཀླུའི་ཡུལ་དུ་བྱོན་ནས་འབུམ་པ་བླངས་ཏེ། རང་
~83



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་ལྟ་བའི་དབང་གིས་དབུ་མའི་བློས་རབ་ཏུ་བྱེད་པ་རྣམས་ཀྱིས་དེའི་འགྲེལ་པ་མཛད་དོ། །
དེ་ལྟ་ན་ཡང་རྒྱས་པ་དང་བར་མ་དང་། བསྡུས་པ་དང་ཤིན་ཏུ་བསྡུས་པའི་ཤེས་རབ་ཀྱི་ཕ་
རོལ་ཏུ་ཕྱིན་པའི་མདོ་རྣམས་ལས། ཤེས་རབ་སྙིང་པོ་འདི་ནི་བློ་དམན་པའི་འཁོར་གྱི་
དབང་དུ་མཛད་པའོ། །དེ་ཡང་གསུམ་སྟེ། གླེང་གཞི་དང་། དངོས་གཞི་དང་། ཡོངས་སུ་
འཛིན་པའོ། །གླེང་གཞི་ལ་གཉིས་ཏེ། ཐུན་མོང་དང་
། ཐུན་མོང་མ་ཡིན་པའོ། །ཐུན་མོང་གི་
གླེང་གཞི་ལ་ལྔ་སྟེ། སྡུད་པ་པོ་སྒྲོ་འདོགས་པ་སྤང་བ་གླེང་སློང་བ་དང་། དུས་དང་སྟོན་པ་
དང་། གནས་དང་འཁོར་ཕུན་སུམ་ཚོབ།ས་པའོ། །
དེ་ལ་རེ་ཞིག་སྒྲོ་འདོགས་པ་སྤང་བ་ནི། འདི་སྐད་བདག་གིས་ཐོས་པ་ཞེས་སྨོས་པ་
སྟེ། དེ་ཡང་ཡོངས་སུ་སྡུད་པ་མེད་པར་བསྟན་པ་མངོན་དུ་བྱེད་པ་མི་ནུས་པས་ན། བསྡུ་བར་
བྱ་བའི་ཚིག་ལ་ཕྱིན་ཅི་ལོག་པའི་སྒྲོ་འདོགས་པ་ནི། འདི་སྐད་ཅེས་སྨོས་པས་དྲན་པ་མངོན་
དུ་བྱེད་པའི་དོན་གྱིས་སེལ་ཏོ། །ཡང་ཤེས་བཞིན་མེད་པ་ནི་ཐོས་པ་ཡང་མ་ཐོས་པ་དང་།
ལྟ་བ་བཞིན་ཤེས་ན་ཡང་སྡུད་པའི་དུས་ན་ཤེས་བཞིན་དང་ལྡན་པའི་སྤྱོད་པ་མེད་ན་ཕྱིན་ཅི་མ་
ལོག་པར་འགྱུར་བ་མ་ཡིན་ཞེས། སྒྲོ་འདོགས་པ་དེ་གཉིས་ནི་བདག་གིས་ཞེས་སྨོས་པས་ལུས་
དང་སེམས་ལ་སོ་སོར་རྟོག་པའི་ཤེས་བཞིན་གྱི་དོན་གྱིས་སེལ་ཏོ། །ཐོས་པ་ཞེས་བྱ་བ་ནི་རང་
གིས་ཡོངས་སུ་བརྟགས་པའི་བདག་ཉིད་མ་ཡིན་པའོ། །ཡང་བདག་གིས་ཐོས་པ་ཞེས་བྱ་བ་
ནི་བརྒྱུད་ནས་ཐོས་པ་ཡང་མ་ཡིན་པའོ། །དེ་ལྟར་དོན་བཞིས་ནི་གླེང་སློང་བ་བསྟན་ཏོ། །དེ་
ལྟར་ན་ཡང་འདི་ཉིད་ཀྱི་ངག་རྫོགས་པ་ནི་དེ་བཞིན་གཤེགས་པ་རྣམས་ཀྱི་རྗེས་སུ་ཡི་རང་
བའོ། །འདི་སྐད་བདག་གིས་ཐོས་པ་ཞེས་སྦྱར་རོ། །
དེ་ཡང་ཉེ་བར་མཚོན་པ་སྟེ། འདིར་གང་དང་གང་སྡུད་པ་པོས་བྱས་པའི་ཚེ་ནམ་རྟོག་
པའི་ཚིག་གི་ཚོགས་དེ་དང་དེར་འབྲེལ་པར་བྱའོ། །གཞན་དུ་ན་རིམ་པས་འབྲེལ་བ་ན་
84ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
ཐབས་ཅིག་ཏུ་བཞུགས་པ་སྟེ་ཞེས་བྱ་བ་ལ་སོགས་པ་མཐོང་བའི་དོན་ཡང་ཐོས་པར་འགྱུར་
རོ། །དེ་ལྟ་ན་ཡང་བརྒྱུད་པས་ཐོས་པ་ཞེས་བྱ་བར་ཐལ་བར་འགྱུར་རོ། །དེ་ཡང་འདི་ནི་
གྲགས་པ་དང་འགལ་ལོ། །བདག་ཅག་གི་འདོད་པ་ནི་གྲགས་པ་དང་འགལ་བ་འབའ་ཞིག་
སྤུང་པར་མ་ཟད་དེ་ཚིག་གི་བརྗོད་པའི་གེགས་ཀྱང་སྤངས་པ་ཡིན་ནོ། །ཡང་ན་སྡུད་པ་པོ་
དུས་སུ་ཡང་དག་པར་རྫོགས་པའི་སངས་རྒྱས་ཀྱིས་སྡུད་པའི་ཚིགས་སུ་བཅད་པ་ཐོས་པ་ན་
བར་སྐབས་ཀྱི་སྡུད་པའི་ཚིག་ཀྱང་སྡུད་པ་པོས་བྱས་པ་ནི་མ་ཡིན་ནོ་ཞེས་གདམས་ངག་གིས་
ཐམས་ཅད་ཐོས་པ་ཡིན་པས་ཉེས་པ་མེད་དོ། །
འདི་ཉིད་ཀྱང་རིན་ཆེན་འབྱུང་གནས་ཞི་བས་བཅོམ་ལྡན་འདས་ཀྱིས་བྱིན་གྱིས་
བརླབས་པ་ཅན། འཕགས་པ་ཀུན་དགའ་བོ་སྡུད་པ་པོ་ཡིན་ནོ་ཞེས་བརྗོད་དོ། །འོ་ན་སྡུད་པ་
པོ་ཅིའི་དོན་དུ་ཡིན་ཞེ་ན། འདྲི་བ་པོ་ཙམ་དུ་ཟད་དོ། །དུས་གཅིག་ན་ཞེས་བྱ་བ་ནི་ཕུན་སུམ་
ཚོགས་པའོ། །
དུས་གཞན་དང་གཞན་དུ་མ་ཡིན་ཏེ། གང་གི་ཕྱིར་ཡང་དག་པར་རྫོགས་པའི་སངས་
རྒྱས་ནི་གདུལ་བྱ་གཞན་ལ་དགོངས་ནས་ཆོས་ཀྱི་འཁོར་ལོ་བསྐོར་བ་ན། འཕགས་པ་སྤྱན་
རས་གཟིགས་དབང་ཕྱུག་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་འཇུག་པ་ཡིན་པས་
དུས་མཉམ་དུ་ཐོས་པ་ཕུན་སུམ་ཚོགས་པ་འགྲུབ་པས་སོ། །གདུལ་བྱ་མ་ཡིན་པའི་དབང་དུ་
བྱས་ནས་ཡང་དག་པར་རྫོགས་པའི་སངས་རྒྱས་ཏིང་ངེ་འཛིན་ལ་སྙོམས་པར་ཞུགས་པར་
སྣང་ལ། དོན་དམ་པར་ནི་ཇི་ལྟར་འོས་པར་རྒྱུན་མི་འཆད་པར་ཆོས་ཀྱི་འཁོར་ལོ་བསྐོར་བའོ། །
ཡང་ན་དུས་གཅིག་ན་ཞེས་བྱ་བ་ནི་སངས་རྒྱས་ཀྱིས་མི་འདུལ་བའི་དུས་སོ། །གཞན་དུ་ན་
འཕགས་པ་སྤྱན་རས་གཟིགས་དབང་ཕྱུག་ལ་སྟོན་པའི་གནས་སྐབས་མེད་པར་འགྱུར་རོ། །
བཅོམ་ལྡན་འདས་ཞེས་བྱ་བ་ནི་སྟོན་པ་ཕུན་སུམ་ཚོགས་པའོ། །གལ་ཏེ་འདིར་
~85ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཕགས་པ་སྤྱན་རས་གཟིགས་དབང་ཕྱུག་སྟོན་པ་ཡིན་ན། ཇི་ལྟར་བཅོམ་ལྡན་འདས་སྟོན་པ་
ཕུན་སུམ་ཚོགས་པར་བརྗོད་ཅེ་ན། སྨྲས་པ། བཅོམ་ལྡན་འདས་ཀྱི་མཐུས་ཤཱ་རིའི་བུས་ཞུ་
བ་དང་། བཅོམ་ལྡན་འདས་ཉིད་ཀྱིས་ཏིང་ངེ་འཛིན་ལ་སྙོམས་པར་ཞུགས་པའི་ཚུལ་གྱིས་
ཞུས་པ་དང་། ལན་གྱི་སྐབས་ཀྱང་འབྱེད་པས་ན་འདིར་བཅོམ་ལྡན་འདས་ཉིད་སྟོན་པ་
ཞེས་བྱ་བ་ལ་སྐྱོན་ཅུང་ཟད་ཀྱང་མེད་དོ། །རྫོགས་པའི་དབང་ཕྱུག་ཆོས་དང་ནི། །གྲགས་
དང་དཔལ་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་དེ་ལ་བཅོམ་
ཞེས་བྱ། །ཞེས་བྱ་བའི་དོན་གྱིས་འདི་ལ་བཅོམ་པ་ཡོད་པས་ན་བཅོམ་ལྡན་ནོ། །དེ་ལ་
དབང་ཕྱུག་ནི་གཞན་ཟིལ་གྱིས་གནོན་པར་བྱེད་པ་སྟེ། ཉོན་མོངས་པ་དང་ཤེས་བྱའི་སྒྲིབ་
པ་སྤངས་པ་སྟེ། གང་གི་སྟོབས་ཀྱིས་བདུད་བཞི་བཅོམ་པས་དབང་ཐོབ་པའོ། །ཆོས་ཀྱང་
སྟོབས་བཅུ་ལ་སོགས་པ་རང་བཞིན་གྱིས་དགེ་བའོ། །དེ་གཉི་ག་ཡང་ཤིན་ཏུ་རྣམ་པར་དག་
པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་རང་བཞིན་ནོ། །གྲགས་པ་ནི་གྲགས་པའི་རྒྱུ་ གཟུགས་
ཀྱི་སྐུའི་ཡོན་ཏན་ཏེ། མེ་ལོང་ལྟ་བུའི་ཡེ་ཤེས་ཀྱི་རང་བཞིན་ནོ། །དཔལ་ནི་མཉམ་པ་ཉིད་
ཀྱི་ཡེ་ཤེས་ཏེ། ཆོས་ཐམས་ཅད་ནི་ནམ་མཁའི་མཛོད་ཐོབ་པས་སོ། །ཡེ་ཤེས་ནི་སོ་སོར་
རྟོག་པའོ། །བརྩོན་འགྲུས་ནི་བྱ་བ་ནན་ཏན་ནོ། །
ཁ་ཅིག་ནི་ཆོས་ཞེས་བྱ་བའི་གནས་སུ་གཟུགས་བཟང་ཞེས་བརྗོད་དོ། །དེ་ནི་མེ་
ལོང་ལྟ་བུའོ། །དེ་ལྟར་བྱས་ན་དཔལ་ཞེས་བྱ་བ་ནི་ཆོས་སྟོན་པའི་རང་བཞིན་ཡིན་པས་བྱ་
བ་ནན་ཏན་ནོ། །རྒྱལ་པོའི་ཁབ་ན་བྱ་རྒོད་ཀྱི་ཕུང་པོའི་རི་ཞེས་བྱ་བ་ནི། གནས་ཕུན་སུམ་
ཚོགས་པ་སྟེ། ཟས་དང་ཀུན་ཏུ་སྤྱོད་པ་ཉེ་བར་མཁོ་བ་ཐ་དད་པས་འཁོར་ལ་ལྟོས་ནས་སྤྲུལ་
པའི་སྐུའི་གནས་གཉིས་བསྟན་པའོ། །ཡང་ན་རྒྱལ་པོའི་ཁབ་ཅེས་བྱ་བ་ནི་སྤྱིའི་ཚིག་ཡིན་
པས་བྱ་རྒོད་ཕུང་པོའི་རི་ཞེས་བྱ་བ་ཁྱད་པར་དུ་བྱས་པའོ། །དངོས་པོ་ལ་ནི་སྤྲུལ་པའི་སྐུའི་
~86༤



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
རྟེན་ཆོས་ཀྱི་སྐུ་ཉིད་དོ། །དེ་ལ་ཡང་ཕན་འདོགས་པ་དང་། ཚར་གཅོད་པའི་དོན་ནི་རྒྱལ་
པོའི་སྒྲ་སྟེ། ཆོས་ཅན་གྱིས་ཆོས་མཚོན་པའི་ཕྱིར་རོ། །
དེས་ན་རྒྱལ་པོའི་རིག་པའི་གནས་ལྔ་སྟེ། དེའི་ཁབ་ནི་ཆོས་ཀྱི་སྐུ་ཞེས་བྱ་བའི་དོན་
ཏོ། །བྱ་རྒོད་ཅེས་བྱ་བ་ནི་ཆོག་མི་ཤེས་པ་ཉེ་བར་མཚོན་པ་སྟེ། མཐའ་མེད་པ་ལ་འཇུག་
པའོ། །ཕུང་པོ་ཞེས་བྱ་བ་ནི་མི་ཟད་པའི་དོན་ཏོ། །དེས་ན་མཐའ་མེད་པའི་ཡོན་ཏན་གྱི་
ཚོགས་དང་། འགྲིབ་པ་མེད་པའི་ཆོས་ཅན་ཞེས་གོ་རིམས་བཞིན་དུ་རིག་པར་བྱའོ། །དེ་ལྟར་
ཡང་ཆོས་ཀྱི་དབྱིངས་ལ་འགྲིབ་པ་རབ་ཏུ་མི་ཤེས་སོ། །གང་བར་ཡང་རབ་ཏུ་མི་ཤེས་སོ་
གསུངས་པ་ལྟ་བུའོ། །ས་ལ་གནས་པ་དང་། ས་ལ་གནས་པར་བྱེད་པ་ནི། རིའི་སྒྲ་ཉེ་བར་
མཚོན་པས་ན་སའི་དབང་ཕྱུག་ཆོས་ཀྱི་སྐུའོ། །ཤིང་ལྟར་ན་སྒྲ་རྣམ་པ་གསུམ་གྱིས་ཉེ་བར་
མཚོན་པོའི་ཆོས་ཀྱི་སྐུ་ཉིད་སྤྲུལ་པའི་གནས་ཡིན་ཏེ། དེ་ཉིད་དུ་དེ་བཞུགས་སོ། །མི་
འཇིགས་པ་དང་ལྡན་པའི་ཕྱིར་ཀུན་ཏུ་གཟིགས་པ་དང་བྲལ་བས་བདེ་བར་འཇུག་པ་ནི་
ཐབས་ཅིག་པའོ། །བཞུགས་སོ་ཞེས་བྱ་བ་ནི་འདས་པའི་སྒྲ་ནི་ཇི་ལྟར་བསྟན་པ་བསྡུས་པ་
རྣམ་པ་གཉིས་པའི་མི་བསླུ་བར་རིག་པར་བྱའོ། །
དགེ་སློང་གི་དགེ་འདུན་ཆེན་པོ་ཞེས་བྱ་བ་ལ་སོགས་པ་ནི་འཁོར་ཕུན་སུམ་ཚོགས་
པའོ། །དེ་ཡང་ཐ་མ་དང་། འབྲིང་དང་། རབ་ཀྱི་དབྱེ་བས་རིག་པར་བྱའོ། །དེ་ལ་ཐ་མ་ནི་
ལྷ་མི་ཞེས་བྱ་བ་ལ་སོགས་པས་རིག་པར་བྱའོ། །འབྲིང་ནི་དགེ་སློང་གི་དགེ་འདུན་ནོ། །
རབ་ནི་བྱང་ཆུབ་སེམས་དཔའོ། །གསོལ་བ་དང་བཞིའི་ལས་ཀྱིས་བསྙེན་པར་རྫོགས་པས་
དགེ་སློང་ཞེས་བྱ་བ་ཡང་འདིར་དགོས་པ་མེད་པའི་ཕྱིར་རིམ་བསྟན་པའི་རྒྱུ་མཚན་པ་ཉིད་
ཀྱིས་རྫོགས་པའི་ཕྱིར་དགེ་བ་སློང་བ་ན་དགེ་སློང་ཞེས་གཞན་ལས་དགེ་བའི་ནོར་ཕུན་སུམ་
ཚོགས་པ་ཆེད་དུ་གཉེར་བའི་དོན་ཏོ། །དགེ་འདུན་ཞེས་བྱ་བ་ནི་སེམས་བསྐྱེད་པས་བླ་ན་
༤87ལ



|
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པ་མཆོད་པར་འོས་པའི་ཕྱིར་ཏེ། དེ་ཡང་བྱམས་པའི་རྣམ་པར་ཐར་པ་ལས། ཇི་སྐད་
དུ། རྡོ་རྗེ་རིན་པོ་ཆེ་འབིགས་པ་ནི་ཐམས་ཅད་ལས་ཁྱད་པར་འཕགས་པའི་གསེར་གྱི་རྒྱན་
ཟིལ་གྱིས་གནོན་པར་བྱེད་པ་ལ་རྡོ་རྗེ་རིན་པོ་ཆེ་འབིགས་པའི་མིང་ཡང་མི་འདོར་ཏེ།
ཐམས་ཅད་དུ་དབུལ་བ་ཡང་སེལ་བར་བྱེད་དོ། །རིགས་ཀྱི་བུ་དེ་ལྟ་བུ་ཉིད་དུ་ཐམས་ཅད་
མཁྱེན་པ་ཉིད་དུ་སེམས་བསྐྱེད་པ་རྡོ་རྗེ་རིན་པོ་ཆེ་ནི་འཇུག་པ་མ་ཚང་ཡང་། ཉན་ཐོས་དང་
རང་སངས་རྒྱས་ཐམས་ཅད་ཀྱི་ཡོན་ཏན་གསེར་གྱི་རྒྱུན་ཟིལ་གྱིས་གནོན་པར་བྱེད་པ་ལ།
བྱང་ཆུབ་སེམས་དཔའི་མིང་ཡང་འདོར་བར་བྱེད་པ་མ་ཡིན་ཏེ། འཁོར་བའི་དབུལ་བ་ཡང་
ཟློག་པར་བྱེད་དོ་ཞེས་འབྱུང་བའོ། །ཆེན་པོའི་སྒྲའི་ཁྱད་པར་གྱིས་ནི་དགེ་སློང་གི་དགེ་
འདུན་ཟབ་པ་ཐོས་པ་དབང་ཐོབ་པའི་རྒྱུ་མཚན་བྱང་ཆུབ་ཏུ་སེམས་བསྐྱེད་པས་སྣོད་དུ་རུང་
བ་ཞེས་བརྗོད་པའོ། །བྱང་ཆུབ་ནི་ཟད་པ་མེད་པ་དང་། སྐྱེ་བ་མེད་པའི་ཡེ་ཤེས་སོ། །དེ་ལ་
སེམས་པ་ནི་འདུན་པ་སྟེ། སྦྱོར་བ་ལ་སོགས་པ་ལ་མངོན་དུ་ཕྱོགས་པ་ཞེས་བརྗོད་དོ། །
སེམས་དཔའ་ཆེན་པོའི་སྒྲས་ནི་ཕྱིར་མི་ལྡོག་པའི་བྱང་ཆུབ་སེམས་དཔའ་བསྟན་ཏོ། །
དགེ་སློང་གི་དགེ་འདུན་འབྲིང་པོ་ཡིན་པའི་ཕྱིར། བྱང་ཆུབ་སེམས་དཔའི་དགེ་
འདུན་གྱི་རྗེས་སུ་ཉེ་བར་བསྟན་པར་འོས་པ་ཡིན་ན་ཡང་དང་པོར་ཉེར་བར་བསྟན་པ་ནི།
ཐེག་པ་ལ་གསར་དུ་ཞུགས་པའི་ཕྱིར་ལྟ་བ་ཡང་དག་པར་བསྟན་པར་བྱ་བའི་དོན་དུ་རིག་པར་
བྱ་སྟེ། བྱང་ཆུབ་སེམས་དཔའ་ནི་རིགས་ཀྱི་སྟོབས་ཀྱིས་སེམས་བསྐྱེད་པར་རབ་ཏུ་བསྟན་
པས་ཤིན་ཏུ་ཉེ་བར་གནས་དགོས་པ་མ་ཡིན་ཏེ། མའི་ཐ་སྙད་གྲུབ་པའི་བུ་བཞིན་ནོ། །བྱང་
ཆུབ་ཏུ་སེམས་བསྐྱེད་པ་ཅན་གྱི་ཉན་ཐོས་ནི་བཙས་མ་ཐག་པའི་བྱིས་པ་བཞིན་སེམས་
བསྐྱེད་པའི་འདུན་པ་སྲུང་བས་བསྐྱང་བར་བྱ་བ་ཞེས་ཇི་ལྟར་བསྟན་པ་བཞིན་དུ་རིགས་སོ། །
གྲངས་མ་བསྟན་པ་ཉིད་ཀྱིས་འདིར་འཁོར་ནི་གྲངས་ལས་འདས་པར་རྟོགས་སོ། །གཞན་དུ་
ྋ88ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
གྲངས་བསྟན་པར་རིགས་སོ། །
ཐུན་མོང་མ་ཡིན་པའི་གླེང་གཞི་ནི་གཉིས་ཏེ། ཞུ་བའི་སྐབས་དང་། ཞུ་བ་དངོས་སོ། །
ཞུ་བའི་སྐབས་ལ་གཉིས་ཏེ། བཅོམ་ལྡན་འདས་ཀྱིས་མཛད་པ་དང་། འཕགས་པ་སྤྱན་རས་
གཟིགས་དབང་ཕྱུག་གིས་མཛད་པ་སྟེ། དེ་ལ་དང་པོའི་དབང་དུ་བྱས་ནས་གང་གི་ཕྱིར་བཅོམ་
ལྡན་འདས་སྙོམས་པར་མ་ཞུགས་པ་ན། དེ་ལ་མ་ལྟོས་པར་གཞན་ལ་གསོལ་བ་འདེབས་
པ་འཐད་པ་མ་ཡིན་པས་སོ། །བཅོམ་ལྡན་འདས་ནི་རྟག་ཏུ་མཉམ་པར་གཞག་པ་ཡིན་པའི་
ཕྱིར་དང་། རང་བཞིན་སྐུ་ནི་མཉམ་པ་དང་། །ཕྲ་ཞིང་དེ་དག་འབྲེལ་པ་དང་། །དགྱེས་དགུར་
ལོངས་སྤྱོད་བསྟན་པ་དང་། །ལོངས་སྤྱོད་རྫོགས་འབྱོར་རྒྱུར་འདོད་དོ། །ཞེས་འབྱུང་བ་བཞིན་
དུ་མི་འཐད་པས་སྤྲུལ་པའི་སྐུ་ཡེ་ཤེས་དང་མི་ལྡན་པའི་ཕྱིར། ཟབ་མོ་སྣང་བའི་ཆོས་ཀྱི་རྣམ་
གྲངས་བསྟན་པའི་རྗེས་སུ་ཏིང་ངེ་འཛིན་ལ་སྙོམས་པར་ཞུགས་པ་ཡིན་པ་མི་འཐད་པ་ཡིན་
ན་ཡང་། ཉིད་ཀྱིས་ཆོས་ཀྱི་འཁོར་ལོ་འཇུག་པའི་སྣོད་མ་ཡིན་པའི་གདུལ་བྱའི་ཁམས་ནི་
འཕགས་པ་སྤྱན་རས་གཟིགས་དབང་ཕྱུག་ལ་ཡིད་ཆེས་པས་དེ་ཉིད་ཀྱིས་བསྟན་པའི་
གདུལ་བྱ་ཡིན་པས། ཡང་དག་པར་རྫོགས་པའི་སངས་རྒྱས་ཀྱི་བསྟན་པ་ལ་མི་འཇུག་པ་
ཉིད་ནི། ཏིང་ངེ་འཛིན་ལ་སྙོམས་པར་ཞུགས་པའོ། །དོན་འདི་ཡང་ཏིང་ངེ་འཛིན་གྱི་སྒྲ་ནི།
འཇིག་རྟེན་ལ་གྲགས་པ་སྟེ། དེ་འདིར་ཏིང་ངེ་འཛིན་ཞེས་བྱའོ། །དེས་ན་ཏིང་ངེ་འཛིན་གྱི་སྒྲ་
ནི་འདིར་སྤངས་པའི་ཚིག་གིས་བཤད་པ་ལ་འཇུག་པ་སྤངས་པ་བསྟན་ཏོ། །
ཡང་ན་ཏིང་ངེ་འཛིན་ལ་མཉམ་པར་གཞག་པ་ནི་ཅང་མི་གསུང་བར་བཞུགས་སོ་
ཞེས་མཚོན་པས་ཚིག་མི་བརྗོད་པའི་དོན་ལ་འཇུག་པའོ། །འདིར་ཟབ་མོ་སྣང་བ་ཞེས་བྱ་
བའི་དངོས་པོ་ནི་ཏིང་ངེ་འཛིན་གྱི་བརྗོད་བྱ་མ་ཡིན་ཞེས་རིག་པར་བྱའོ། །སོ་སོ་སྐྱེ་བོ་དང་།
ཉན་ཐོས་དང་། སྟོང་པ་ཉིད་ལ་སེམས་རྣམ་པར་གཡེངས་པའི་ཕྱིར་ཐེག་པ་ལ་གསར་དུ་
~89



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞུགས་པའི་བྱང་ཆུབ་སེམས་དཔས་མི་རྟོགས་པའི་ཕྱིར་ཟབ་པ་དང་། མ་རིག་པའི་མུན་པ་
སེལ་བ་ཉེ་བར་གནས་པའི་མཚན་ཉིད་ཅན་ཡིན་པའི་ཕྱིར་སྣང་བ་ཞེས་བརྗོད་དོ། །ཆོས་ཀྱི་
རྣམ་གྲངས་ཞེས་བྱ་བ་ནི། བསྟན་བཅོས་ཀྱི་མིང་གི་རྣམ་གྲངས་ཏེ། དེ་ལ་ཆོས་ནི་དངོས་
པོའི་གནས་ལུགས་བརྗོད་བྱ་རྗོད་བྱེད་དང་བྲལ་བའོ། །དེའི་རྣམ་གྲངས་ནི་རྗེས་སུ་བསྟན་
པའི་ཀུན་རྫོབ་ཀྱིས་སྟོན་པས་ན་བསྟན་བཅོས་སོ། །དེས་ན་མིང་གི་རྣམ་གྲངས་ཞེས་བྱའོ། །
ཡང་དེའི་ཚེ་ཞེས་བྱ་བ་ནི། སངས་རྒྱས་ཀྱི་བསྟན་པ་ཉེ་བར་བསྡུས་པས་དབང་པོའི་
དུས་སོ། །གཞན་དུ་ན་འཕགས་པ་སྤྱན་རས་གཟིགས་དབང་ཕྱུག་ལ་ཉན་པ་མ་གཏོགས་
པར་བསམ་པ་ནི་འཐད་པ་མ་ཡིན་ནོ། །དེ་ལ་འཕགས་པ་ཞེས་བྱ་བ་ནི་སྒྲིབ་པ་གཉིས་ལས་
རིང་དུ་སོང་བའོ། །སྤྱན་རས་པ།ཟིགས་ཞེས་བྱ་བ་ནི། ཐུགས་རྗེ་ཆེན་པོས་སེམས་ཅན་ལ་
གཟིགས་པའི་ཕྱིར་རོ། །དབང་ཕྱུག་ཅེས་བྱ་བ་ནི་ནུས་པ་ཆེན་པོས་ཐུགས་རྗེའི་འབྲས་བུ་
དང་ལྡན་པའི་ཕྱིར་རོ། །ཤེས་པས་ནི་འཇིག་རྟེན་པའི་དངོས་པོ་རྟོགས་པས་སོ། །རབ་ནི་
སྐད་ཅིག་མ་ལ་སོགས་པའི་གནས་ལུགས་རྟོགས་པས་སོ། །ཕ་རོལ་ནི་བདེན་པ་གཉིས་
རྟོགས་པས་སོ། །ཕྱིན་པ་ནི་གོང་ན་མེད་པས་སོ། །རྣམ་པར་ལྟ་ཞིང་ཞེས་བྱ་བ་ནི་བསམ་
པའོ། །དེ་ལྟར་ན་བསམ་པ་ཙམ་ལ་རབ་ཏུ་འཇུག་པའི་དམ་པས་འཕགས་པ་སྤྱན་རས་
གཟིགས་དབང་ཕྱུག་གིས་གསོལ་བ་འདེབས་པའི་སྐབས་བྱས་སོ། །གཞན་དུ་ན་འདི་ཡང་
སྙོམས་པར་ཞུགས་པ་ལ་མངོན་དུ་ཕྱོགས་པས་གསོལ་བ་འདེབས་པའི་སྐབས་མ་ཡིན་པར་
འགྱུར་རོ། །དེ་ཉིད་ཀྱི་ཕྱིར་སྨོས་པ། དེ་ནས་ཞེས་བྱ་བ་ནི་འཕགས་པ་སྤྱན་རས་གཟིགས་
དབང་ཕྱུག་གིས་བསམ་པའི་བདག་ཉིད་དལ་བའི་རྗེས་སུའོ། །ནིའི་སྒྲ་ནི་མི་འགལ་བའི་
བདག་ཉིད་དུ་གྲགས་པའི་བརྗོད་བྱ་སྟེ། སྟོན་པ་དལ་བའི་ཚེ། ཞུ་བ་དང་འགལ་བ་མ་ཡིན་
ཞེས་བྱ་བའི་དོན་ཏོ། །ཚེ་དང་ལྡན་པ་ཞེས་བྱ་བ་ནི། གཞོན་པ་ལ་འབོད་པར་གྲགས་སོ། །
ལ90ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
བྱང་ཆུབ་སེམས་དཔའ་སྤོབས་པ་ཆེན་པོ་ཅན་སེམས་ཅན་གྱི་དོན་ལ་འབད་པ་དང་།
རྗེས་སུ་མཐུན་པའི་མཛད་པ་དང་། གཞན་ཡང་ཡོད་མོད་ཀྱི་འོན་ཀྱང་དེ་དག་མ་རྟོགས་པར་
ཤཱ་རིའི་བུ་ཁོ་ན་སངས་རྒྱས་ཀྱི་མཐུས་ཞུ་བ་ལ་དབང་འབྱོར་པའི་བདག་གི་ཡུལ་ཡིན་ཏེ།
གང་གི་ཕྱིར་གདུལ་བྱའི་ཁམས་ནི་ཉན་ཐོས་ལ་མོས་པས་དམན་པར་རྟོགས་པས་དེས་ཞུས་
པ་དང་རྗེས་སུ་མཐུན་པའི་ལན་གྱིས་རང་ལ་ཡང་ཕན་པའི་རྒྱུར་ཡིད་ཆེས་པས་ན་འཐོབ་པ་
ལ་རབ་ཏུ་འཇུག་པ། ཞུ་བ་པོ་བྱང་ཆུབ་སེམས་དཔའ་ཡིན་ན་སྤོབས་པ་ཆེན་པོ་དང་རྗེས་སུ་
མཐུན་པའི་ལན་དུ་རྟོགས་པས་ཕན་པའི་རྒྱུ་ཡིན་ཡང་མོས་པར་མི་བྱེད་དོ། །བཅོམ་ལྡན་
འདས་ཀྱི་མཐུ་མ་གཏོགས་པར་ཤཱ་རིའི་བུས་ཀྱང་སེམས་ཅན་གྱི་སྤྱོད་པའི་གཏིང་མི་དཔོགས་
པས་དེ་དག་གི་བསམ་པ་ཤེས་ནས་དེ་དག་ཡོངས་སུ་འཛིན་པའི་དོན་དུ་འདི་རང་དགའ་
བར་འབད་པར་མི་བྱེད་དེ། དེས་ན་སངས་རྒྱས་ཀྱི་བྱིན་གྱི་རླབས་ཀྱིས་གཞན་གྱི་སེམས་
རྟོགས་ནས་འདི་ཞུ་བ་པོར་འཐད་པའོ། །འཇིག་རྟེན་པ་ནི་ཤཱ་རིའི་བུ་ལ་ཟབ་མོའི་དགོངས་
པ་གྲོལ་བའི་ཡིད་མི་ཆེས་ཏེ། དེ་ཉན་ཐོས་ཡིན་པས་བློ་དམན་པར་རྟོགས་པའི་ཕྱིར་རོ། །དེ་
ནས་བཅོམ་ལྡན་འདས་ཀྱིས་ཤཱ་རིའི་བུ་ཉིད་སྟོན་པ་པོར་བྱིན་གྱིས་བརླབས་པ་མ་ཡིན་ནོ། །
འཇིག་རྟེན་པས་ཀྱང་འཕགས་པ་སྤྱན་རས་གཟིགས་དབང་ཕྱུག་ཁོ་ན་བློ་གྲོས་ཆེན་པོ་
དང་། སྙིང་རྗེ་ཆེན་པོ་དང་ལྡན་པས་ན་དམན་པའི་ཤེས་རབ་དང་རྗེས་སུ་མཐུན་པར་རྒྱལ་བའི་
ཡུམ་བསྟན་པར་ནུས་སོ་ཞེས་ཡིད་ཆེས་པའི་འཕགས་པ་སྤྱན་རས་གཟིགས་དབང་ཕྱུག་ཞུ་
བའི་ཡུལ་ལོ། །གང་ལ་ལ་ཞེས་བྱ་བ་ནི་ཚོགས་ཀྱི་ལམ་ལ་གནས་པའམ། སྦྱོར་བ་ལ་སོགས་
པའི་ལམ་ལ་གནས་པའོ། །ཡང་ན་དུས་གསུམ་གྱི་ཞེས་རིག་པར་བྱ་སྟེ། ཁྱད་པར་མེད་པར་
སློང་བའི་དོན་དུ་དྲི་ཞེས་བྱ་བའི་དོན་ཏོ། །
བུ་དང་བུ་མོའི་ཚོགས་དག་གིས་སྣོད་དུ་རུང་བའི་ཁྱད་པར་བུད་མེད་དང་སྐྱེས་པའི་
༤91ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདག་ཉིད་རྟོགས་ན་ཡང་རིགས་ཀྱི་ཁྱད་པར་གྱི་ཚིག་གིས་ནི་ཚོགས་ཀྱི་ལམ་ལ་ཞུགས་པ་
ཉིད་དུ་བསྟན་པའི་ཕྱིར། འདི་ལྟ་སྟེ་རིགས་ནི་བྱང་ཆུབ་སེམས་དཔའི་རིགས་དེ་བཞིན་
གཤེགས་པའི་སྙིང་པོ་ཅན་དེའི་བུའམ་བུ་མོའམ་ནི་དེ་ལས་ཐོས་པའི་བདག་ཉིད་དེ། རིགས་ཀྱི་
སྟོབས་ཀྱིས་སྡུག་བསྔལ་ལས་སྐྱོབ་པ་དང་། མྱ་ངན་ལས་འདས་པ་འཐོབ་པར་འདོད་པའི་
འདུན་པ་དང་ལྡན་པ་ནི། དྲན་པ་ཉེ་བར་གཞུག་པ་ལ་སོགས་པའི་རིམ་པས་ཡོངས་སུ་
བསྒོམ་བ་སྡུག་བསྔལ་ལས་སྐྱོབ་པ་དང༌། རྗེས་སུ་མཐུན་པར་སྡུག་བསྔལ་སྤོང་བའི་རྒྱུ་
ཐེག་པ་ཆེན་པོའི་རྗེས་སུ་འབྲངས་ནས་སྐྱབས་ལ་འཇུག་པ་དང་། མྱ་ངན་ལས་འདས་པ་
ཐོབ་པར་འདོད་པའི་འདུན་པས་ཤེས་རབ་དང་སྙིང་རྗེའི་བདག་ཉིད་བྱང་ཆུབ་ཏུ་སེམས་
བསྐྱེད་པ་དང་། སྙིང་རྗེ་བསོད་ནམས་ཀྱི་ཕ་རོལ་ཏུ་ཕྱིན་པ་ལྔ་ལ་གོམས་པ་དང་ལྡན་པ་
དང་། ཤེས་རབ་ཀྱིས་ཀྱང་ཐོས་པ་དང་། བསམ་པ་ལ་གོམས་པ་ལས་སུ་རུང་བའི་ཤེས་རབ་
ལ། རིགས་ཀྱི་བུ་དང་རིགས་ཀྱི་བུ་མོ་ཞེས་བརྗོད་དོ། །དེ་ཉིད་ཀྱང་སྔོན་དུ་ཚོགས་ཀྱི་ལམ་
རྟོགས་པར་ལན་བཏབ་པའོ། །
དེ་ཡང་དེ་ཉིད་ཀྱི་འཁོར་གྱི་ནང་ན་ཉེ་བར་གྱུར་པའི་གདུལ་བྱ་ལ་སོགས་པ་གཙོ་
བོར་ལྟོས་ནས་སྟོན་པ་འདི་འཇུག་གོ། །ཚོགས་མ་བསགས་པའི་ལས་དང་པོ་པ་ལྟ་བུ་བདེ་
བར་གཤེགས་པའི་འཁོར་གྱི་ནང་ན་གནས་པའི་དབང་ཐོབ་པའི་རིམ་པ་མ་ཡིན་ནོ། །འདི་
ལ་ཞེས་བྱ་བ་ནི་སྟོང་ཕྲག་བརྒྱ་པ་ལ་སོགས་པའི་རིམ་པས་བསྟན་ན་ཡང་མ་རྟོགས་པ་ལའོ། །
དེ་ཉིད་ཀྱིས་ཀྱང་ཟབ་མོ་ཞེས་བྱའོ། །སྤྱོད་པ་ཞེས་བྱ་བ་ནི། ཡི་གེ་འབྲི་མཆོད་སྦྱིན་པ་དང་། །
ཉན་དང་ཀློག་དང་ལེན་པ་དང་། །འཆད་དང་ཁ་ཏོན་བྱེད་པ་དང་། །དེ་སེམས་པ་དང་
བསྒོམ་པའོ། །ཞེས་ལུས་དང་ངག་དང་ཡིད་ཀྱི་བྱ་བས་བསྡུས་པའི་ཆོས་སྤྱོད་ཀྱི་སྒོ་ནས་སྤྱོད་
པར་འདོད་པའོ། །འདིར་ཡང་ཆོས་སྤྱོད་ནི་ཡན་ལག་བརྒྱད་ཀྱི་བསོད་ནམས་ཀྱི་ཚོགས་ཀྱི་
92ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
རང་བཞིན་ནོ། །ཡེ་ཤེས་ཀྱི་ཚོགས་ཀྱིས་རྣམ་པར་དག་པར་བྱེད་པ་ནི་བསམ་པ་དང་བསྒོམ་
པ་ནི་རང་བཞིན་ནོ་ཞེས་སྨོས་པ་ནི། ཇི་ལྟར་བསླབ་པར་བྱ་ཞེས་བྱ་བ་སྟེ། ཡེ་ཤེས་ཀྱི་ཚོགས་.
དང༌། བསོད་ནམས་ཀྱི་ཚོགས་ལས་གང་དངོས་གཞི་ལ། གང་ནི་རྗེས་ལས་ཐོབ་པ་ལ་བསླབ་
པར་བྱ་ཞེས་བྱ་བའི་དོན་ཏོ། །
འདིར་ཡང་གཙོ་བོར་ཤེས་རབ་ཀྱི་རྗེས་སུ་འབྲང་བ་ཉིད་ཀྱིས་དང་པོར་ལན་གདབ་
པར་བྱ་བ་སྟེ། ཕྱིས་ནི་བསོད་ནམས་ཀྱི་ཚོགས་དང་རྗེས་སུ་མཐུན་པ་ཞེས་བྱ་བ་ཡིན་པས་
དེ་བཞིན་ལན་གདབ་པར་བྱ་བ་ལ་དངོས་གཞི་ནི་གཉིས་ཏེ། དངོས་གཞི་ལ་སྦྱོར་བ་དང་།
རྗེས་སུ་ཐོབ་པ་ལ་སྦྱོར་བའོ། །
དངོས་གཞི་ལ་སྦྱོར་བ་ལ་ཡང་བདུན་ཏེ། སྐབསཾ་དབྱེ་བ་དང༌། སྦྱོར་བའི་ལམ་དང་།
མཐོང་བའི་ལམ་དང་། བསྒོམ་པའི་ལམ་དང་། ་ཁྱད་པར་གྱི་ལམ་དང་། མི་སློབ་པའི་རྡོ་རྗེ་
ལྟ་བུའི་ཏིང་ངེ་འཛིན་དང་། དེའི་འབྲས་བུའོ། །དེ་ལ་སྐབས་ནི། ཤཱ་རིའི་བུ་རིགས་ཀྱི་
བུའམ་ཞེས་བྱ་བ་ལ་སོགས་པའོ། །སྦྱོར་བའི་ལམ་ནི་ཕུང་པོ་ལྔ་པོ་དེ་དག་ཅེས་བྱ་བ་ནས།
རྣམ་པར་ཤེས་པ་རྣམས་སྟོང་པའོ་ཞེས་བྱ་བའི་བར་གྱིས་སོ། །དེ་ལ་སྦྱོར་བའི་ལམ་ནི་དྲོད་དང་
རྩེ་མོ་ལ་དབང་པོའི་བདག་ཉིད་དང་། བཟོད་པའི་དང་། ཆོས་མཆོག་ལ་སྟོབས་ཀྱི་བདག་
ཉིད་དོ། །དེ་ལ་དབང་པོ་ནི་དད་པ་ལ་སོགས་པའི་མི་མཐུན་པའི་ཕྱོགས་སྤོང་བའི་དབང་
དང་ལྡན་པའི་ཕྱིར་རོ། །སྟོབས་ནི་མི་མཐུན་པའི་ཕྱོགས་སྤངས་པས་སོ། །དེ་དག་ཉིད་ཀྱིས་
རིམ་པ་བཞིན་དུ་ཡུལ་གྱི་དབྱེ་བ་མེད་པར་གྲོགས་ཀྱི་ཁྱད་པར་གྱིས། མོས་པ་ཡིད་ལ་བྱེད་
པ་དང་། དེ་ཁོ་ན་ཉིད་ཡིད་ལ་བྱེད་པའོ། །ཁ་ཅིག་ནི་དྲོད་ལ་ཡང་མོས་པ་ཡིད་ལ་བྱེད་པ་དང་།
དེ་ཁོ་ན་ཉིད་ཡིད་ལ་བྱེད་པ་བརྗོད་པ་གང་ཡིན་པ་དེ་ནི་དད་པ་དང་ཆོས་ཀྱི་རྗེས་སུ་འབྲང་
བའི་གང་ཟག་གི་དབྱེ་བས་ཤེས་པར་བྱའོ། །དེ་ལ་དད་པའི་རྗེས་སུ་འབྲང་བ་ནི་ཡིད་ཆེས་པ་
༤93ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་བརྟན་པས་དངོས་པོ་ལ་དེ་དང་དེ་མ་ཡིན་པ་ལ་འཇུག་གོ། །ཆོས་ཀྱི་རྗེས་སུ་འབྲང་བ་
ནི་གང་ཟག་ལ་ལྟོས་པ་མེད་པར་དངོས་པོ་དེ་ཉིད་རྟོགས་ནས་འཇུག་པ་ཡིན་པས་དེ་དག་
གི་ཁྱད་པར་རོ། །དེ་བས་ན་ཡང་ཡུལ་གྱི་ཁྱད་པར་མེད་པར་མོས་པ་ཡིད་ལ་བྱེད་པས་ཡུལ་
དུ་བྱེད་པ་དང་། དེ་ཁོ་ན་ཉིད་ཡིད་ལ་བྱེད་པས་ཡུལ་དུ་བྱེད་པ་དེ་གསུངས་པ་ནི། གཟུགས་
ཉིད་སྟོང་པའོ། །སྟོང་པ་ཉིད་ཁོ་ན་གཟུགས་སོ་ཞེས་བྱ་བ་ནི་མདོར་བསྟན་པའོ། །གཟུགས་
ལས་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་ལས་
ད་ལས་གཟུགས་གཞན་མ་ཡིན་ནོ་ཞེས་བྱ་བ་ནི་
རྒྱས་པར་བཤད་པའོ། །དེ་ལ་རེ་ཞིག་གཟུགས་ཞིག་པ་ལ་སྟོང་པ་ཉིད་དུ་ཁས་ལེན་ཏེ། དེ་ལ་
ལན་ནི་གཟུགས་ཉིད་སྟོང་པའོ། །གཟུགས་ལས་སྟོང་པ་ཉིད་གཞན་མ་ཡིན་ནོ་ཞེས་བྱ་བ་སྟེ།
གཞན་དབང་གི་བདག་ཉིད་ཡང་དག་པ་མ་ཡིན་པའི་ཀུན་ཏུ་བརྟགས་པ་ནི། བཏགས་པའི་
གཉིས་ཀྱིས་རང་བཞིན་གྱིས་སྟོང་པའི་ཕྱིར་རོ། །མ་ཡིན་པར་འགགས་པའི་ཚུལ་གྱིས་
གཉིས་ཀྱིས་སྟོང་པ་ཞེས། གཟུགས་ཉིད་ཀྱི་བདག་ཉིད་དོ། །
གང་ཡང་སྨྲས་པ། ཆོས་ཀྱི་དབྱིངས་ནི་བདག་ཉིད་དུ་འགྲོ་བའི་གཟུགས་ལ་སོགས་
པས་འགྱུར་བ་ཡིན་པས། སྒྱུ་མ་ལྟ་བུ་ཞེས་དེའི་ལན་བཏབ་པ་ནི། སྟོང་པ་ཉིད་ཁོ་ན་གཟུགས་
སོ། །སྟོང་པ་ཉིད་ལས་གཟུགས་གཞན་མ་ཡིན་ནོ་ཞེས་བྱ་བ་སྟེ། གང་གཞན་གྱི་ད དབང་དུ་
གྱུར་པའི་གཟུགས་དེ་སྟོང་པ་ཉིད་ཁོ་ན་སྟེ། ཆོས་ཀྱི་དབྱིངས་ཀྱི་བདག་ཉིད་ཅན་ནོ། །དེ་ནི་
གལ་ཏེ། ཆོས་ཀྱི་དབྱིངས་ལས་ལྷག་པར་གྱུར་པ་རང་གི་ངོ་བོ་མ་དོར་བའི་བདག་ཉིད་སྔོན་
པོ་ལ་སོགས་པ་ཡིན་ན། དེའི་ཚེ་སྔོན་པོ་ལ་སོགས་པ་དེས་དངོས་སུ་དེ་ཕན་ཚུན་འགལ་
བར། ཕྱེ་མ་ལེབ་ཁྲ་བོ་བཞིན་དེ་ལ་ཡོད་པ་ཡིན་ན་ཆོས་ཀྱི་དབྱིངས་ཀྱང་གཅིག་དང་དུ་མའི་
འགལ་བས་གནོད་པས་ཀུན་རྫོབ་ཏུ་འགྱུར་ཏེ། འོན་ཀྱང་སྔོན་པོ་ལ་སོགས་པ་འདི་ནི་ངོ་བོ་
ཐོབ་པ་མ་ཡིན་ནོ། །དེ་སྨྲ་བ་ནི། སྟོང་པ་ཉིད་ལས་གཟུགས་གཞན་མ་ཡིན་ནོ་ཞེས་བྱ་བ་སྟེ།
94



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
གཞན་ཞེས་བྱ་བ་ནི་སེམས་ཀྱི་རང་བཞིན་འོད་གསལ་བས་རང་གི་ངོ་བོ་མ་གཏོགས་པའི་
དངོས་པོའི་ཚུལ་ཅན་སྔོན་པོ་ལ་སོགས་པ་ཉིད་ཀྱིས་ཞེས་བྱ་བའི་དོན་ཏོ། །
གང་གི་ཕྱིར་རང་གི་ངོ་བོ་དོར་ནས་དེ་དང་འདྲ་བར་སྣང་བར་འགྱུར་བ་ཡིན་ན། རང་
གི་ངོ་བོ་དང་རྗེས་སུ་འབྲེལ་བའི་འགལ་བ་ནི་ཆོས་ཀྱི་དབྱིངས་ལ་སྦྱོར་བར་མི་བྱེད་དོ། །དེ་
བརྗོད་པ་ནི། ཤེས་ལ་སྔོ་སོགས་སྣ་ཚོགས་པ། །ཤེས་པ་ཡིན་གྱིས་གཞན་དག་མིན། །
མཐོང་ནུས་མ་ཡིན་དེ་དག་ནི། །རྣམ་འབྱེད་དོན་ལ་འཇུག་པར་འགྱུར། །ཞེས་འདི་ཡང་ཇི་
ལྟ་བ་དེ་ལྟར་འབྲེལ་པ་གྲུབ་པ་ཆུང་ངུའི་ཡོངས་སུ་ཤེས་པ་དང་། རྣམ་པར་ངེས་པའི་ཡོངས་
སུ་ཤེས་པར་དཔྱད་པས་འདིར་རྒྱས་པར་མ་བྱས་སོ། །དེས་ན་འདིས་ནི་སྒྲོ་འདོགས་པ་དང་
སྐུར་པ་འདེབས་པས་དབེན་པའི་སྟོང་པ་ཉིད་ཀྱི་མཚན་ཉིད་མངོན་པར་བསྟན་པར་འགྱུར་
རོ། །དེ་ལ་འདི་ནི་གཟུགས་ལ་ཡོད་པར་སྒྲོ་འདོགས་པ་གང་ཡིན་པ་དང་། ཡང་སྟོང་པ་ཉིད་ལ་
དེ་འགོག་པའི་བདག་ཉིད་དུ་སྒྲོ་འདོགས་པ། གཟུང་བའི་རྣམ་རྟོག་གི་རང་བཞིན་གང་ཡིན་པ་
དེ་ནི་དང་པོས་གཟུགས་ཉིད་སྟོང་པའོ། །གཟུགས་ལས་སྟོང་པ་ཉིད་གཞན་མ་ཡིན་ནོ་ཞེས་
བྱ་བས་སེལ་ཏོ། །
གང་ཡང་གཟུགས་བཞིན་དུ་ཆོས་ཀྱི་དབྱིངས་ཀྱི་ཀུན་རྫོབ་ཏུ་ཁས་བླངས་པས་དོན་
དམ་པར་ཡོད་པ་ལ་སྐུར་པ་བཏབ་པའམ། ཡང་ན་རང་གི་ངོ་བོ་ལ་ཀུན་རྫོབ་ཀྱི་ངོ་བོར་མི་
འཐད་པས་མཐར་ཐུག་པ་མེད་དེ། མེད་པར་ཁས་བླངས་པས་སྐུར་པ་བཏབ་པ་དེ་ནི་དངོས་
པོའི་ཚུལ་ཅན་གྱིས་གཟུགས་སུ་འཛིན་པའི་སྒྲོ་འདོགས་པ་འཇུག་པ་དེ་ནི་ཆོས་ཀྱི་དབྱིངས་
ལ་གཟུགས་ལ་སོགས་པའི་དངོས་པོ་མ་ཡིན་པ་འཐད་པར་བྱེད་པ་ཕྱི་མ་ནི་སྟོང་པ་ཉིད་ཁོ་ན་ནི་
གཟུགས་སོ། །སྟོང་པ་ཉིད་ལས་གཟུགས་གཞན་མ་ཡིན་ཞེས་བྱ་བས་སེལ་ཏོ། །དེས་ནི་སྒྲོ་
འདོགས་པ་དང་། སྐུར་པ་འདེབས་པའི་གཉེན་པོ་གོ་རིམས་བཞིན་དུ་གཟུང་བ་དང་འཛིན་
ལ95ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་རྣམ་པར་རྟོག་པ་སྤངས་པ་ནི་བདག་ཉིད་དྲོད་དང་རྩེ་མོར་མོས་པ་ཡིད་ལ་བྱེད་པས་
ཡུལ་དུ་བྱེད་ཅིང་བཟོད་པ་ལ་གཟུང་བའི་རྣམ་པར་རྟོག་པ་སྤངས་པའི་བདག་ཉིད་དང་། ཆོས་
མཆོག་ལ་ནི་འཛིན་པའི་རྣམ་པར་རྟོག་པ་སྤངས་པའི་བདག་ཉིད་དེ་ཁོ་ན་ཡིད་ལ་བྱེད་པས་
ཡུལ་དུ་བྱེད་པར་ཤེས་པར་བྱའོ། །གང་གི་ཕྱིར་དབུ་མ་པས་རང་གི་རིག་པ་ལ། དངོས་སུ་སྔོན་
པོ་ལ་སོགས་པར་འཛིན་པའི་སྒོ་ནས་གཅིག་དང་འགལ་བས་དོན་དམ་པར་མེད་པར་འཐད་
པར་བྱས་སོ། །
གཞན་དུ་ན་རྟགས་མ་གྲུབ་པས། དེ་དག་གི་མངོན་པར་འདོད་པ་མ་གྲུབ་པར་
འགྱུར་རོ། །དེས་ན་དེ་དག་གི་དོན་དམ་པར་མེད་པར་འདོད་ན་ཡང་ཀུན་རྫོབ་ཏུ་འཛིན་
པར་ཡོད་པར་འདོད་པའོ། །
ཁ་ཅིག་གིས་ཀྱང་ཀུན་རྫོབ་ཉིད་དུ་རང་རིག་པ་ལ་གཟུང་བ་དང་འཛིན་པའི་རྣམ་པ་
ཁས་ལེན་ཏོ། །དེས་ནི་དབུ་མ་ལས་དེ་ལྟར་ཀུན་རྫོབ་ཏུ་ཁས་བླངས་པའི་གཟུང་བའི་དངོས་
པོའི་སུན་འབྱིན་ཏོ། །མཐོང་བའི་ལམ་ནི་ཤཱ་རིའི་བུ་དེ་ལྟར་ཞེས་བྱ་བ་ནས་གང་བ་མེད་པའོ་
ཞེས་བྱ་བའི་བར་གྱིས་བསྟན་ཏེ། དེ་ལ་དངོས་གཞི་ནི་ཟབ་མོ་རྣམ་པ་བརྒྱད་ཅིག་ཅར་རྟོགས་
པར་ཤེས་པར་བྱའོ། །གང་ཡང་བདེན་པ་བཞི་ལ་དམིགས་པའི་བཟོད་པ་དང་ཤེས་པའི་བདག་
ཉིད་སྐད་ཅིག་མ་བཅུ་དྲུག་ལས་བཟོད་པ་བརྒྱད་ནི་བར་ཆད་མེད་པའི་ལམ་ལ་རྗེས་སུ་འགྲོ་
བའི་ཕྱིར། རྣམ་པར་གྲོལ་བའི་ལམ་གྱི་རྗེས་སུ་འགྲོ་བར་ཤེས་པའི་སྐད་ཅིག་མ་ཉིད་འདིར་
རྒྱས་པར་བསྟན་པར་རིག་པར་བྱ་སྟེ། འབྲས་བུས་རྒྱུ་རྟོགས་པའི་ཕྱིར་རོ། །དེ་ལ་ཡང་རིམ་
པ་གཞན་ལས་མ་བྱུང་བ་ཐོག་མར་ཤེས་པ་གང་ཡིན་པ་དེ་ནི་ཆོས་ཤེས་པའོ། །གང་ཡང་ཆོས་
ཤེས་པའི་སྟོབས་ཀྱིས་མཐར་ཕྱིན་པ་དེ་ནི་རྗེས་སུ་ཤེས་པ་ཞེས་བརྗོད་དོ། །དེ་ལ་སྡུག་
བསྔལ་གྱི་བདེན་པ་ལ་རང་བཞིན་གྱིས་སྟོང་པ་ཉིད་དུ་ཡོངས་སུ་ཤེས་པ་ནི་སྡུག་བསྔལ་ལ་
ལ96-



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
ཆོས་ཤེས་པའོ། །
དེ་ཉིད་ལ་ཡང་རང་བཞིན་གྱིས་སྟོང་པ་ཉིད་རྟོགས་པའི་ཕྱིར་མཚན་མ་མེད་པ་ཉིད་
རྟོགས་པ་ནི། སྡུག་བསྔལ་ལ་རྗེས་སུ་ཤེས་པའོ། །ཀུན་འབྱུང་གི་བདེན་པ་ལ་ཡང་རང་བཞིན་
གྱིས་མ་སྐྱེས་པ་ཉིད་དུ་ཤེས་པ་ནི་ཀུན་འབྱུང་ལ་ཆོས་ཤེས་པའོ། །དེ་ཉིད་ལ་ཡང་མ་སྐྱེས་པ་
གཞན་དུ་མི་འཐད་པས་མ་འགགས་པ་རྟོགས་པ་ནི་ཀུན་འབྱུང་ལ་རྗེས་སུ་ཤེས་པའོ། །
འགོག་པ་ནི་བདེན་པ་ལ་རང་བཞིན་གྱིས་དྲི་མ་དང་མ་འབྲེལ་བ་ཉིད་དུ་ཡོངས་སུ་ཤེས་པ་ནི་
འགོག་པ་ལ་ཆོས་ཤེས་པའོ། །རང་བཞིན་གྱིས་དྲི་མ་དང་མ་འདྲེས་པ་ལ་དྲི་མ་དང་བྲལ་བའི་
རྣམ་པར་དག་པ་གློ་བུར་བ་ཡིན་པས་དྲི་མ་དང་བྲལ་བ་མེད་པ་རྟོགས་པ་ནི་འགོག་པ་ལ་
རྗེས་སུ་ཤེས་པའོ། །ལམ་གྱི་བདེན་པ་ལ། རང་བཞིན་ཉིད་ཀྱིས་སྤང་བྱ་རྣམས་གློ་བུར་བ་
ཡིན་པས་མེད་པའི་ཕྱིར་གཉེན་པོའི་སྟོབས་ཀྱིས་མི་མཐུན་པའི་ཕྱོགས་བྲི་བ་མེད་པ་ནི་ལམ་
ལ་ཆོས་ཤེས་པའོ། །
ཆོས་ཀྱི་དབྱིངས་ལ་མ་གཏོགས་པ་མེད་པ་ཉིད་ཀྱིས་བྲི་བ་མེད་པ་བཞིན་གཉེན་པོ་
འཕེལ་བའི་བདག་ཉིད་གང་བ་ཡང་འཐད་པ་མ་ཡིན་ནོ་ཞེས་བྱ་བ་ནི་ལམ་ལ་རྗེས་སུ་ཤེས་
པའོ། །དེས་ན་འདིར་བཟོད་པ་དང་ཤེས་པའི་སྐད་ཅིག་མ་ནི་དངོས་པོ་ལ་སྦྱོར་བ་ལ་ཡང་
གནས་ལ་མཐོང་བའི་ལམ་གྱི་དངོས་གཞི་ལ་བྱང་ཆུབ་ཀྱི་ཡན་ལག་བདུན་གྱིས་བསྐོར་བའི་
ཕྱིར་དྲན་པ་ཡང་དག་བྱང་ཆུབ་ཀྱི་ཡན་ལག་གི་ཤེས་པའི་སྐད་ཅིག་མ་བརྒྱད་ཡུལ་དུ་བྱེད་
པས་རྗེས་སུ་ཐོབ་པ་ལ་རིམ་པ་འདི་ཤེས་པར་བྱའོ། །དེ་ལྟར་མཐོང་བའི་ལམ་བསྟན་ནས་
བསྒོམ་པའི་ལམ་ནི་མི་མཐུན་པའི་ཕྱོགས་དང་། གཉེན་པོའི་ཕྱོགས་ལ་བརྟེན་པའི་དབྱེ་
བས་སོ་སོར་རྣམ་པ་དགུ་དགུ་ཡིས་རྣམ་པ་སུམ་ཅུ་རྩ་དྲུག་ཅན་གྱི་གཟུང་བ་དང་འཛིན་པའི་
རྣམ་པར་རྟོག་པ་སྤོང་བར་བྱེད་དོ། །དེས་ན་འདིར་བསྒོམ་པའི་ལམ་ནི། ཤཱ་རིའི་བུ་དེ་ལྟ་བས་
ལ97ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་ཞེས་བྱ་བ་ནས། མ་ཐོབ་པ་ཡང་མེད་དོ་ཞེས་བྱ་བའི་བར་གྱིས་སྤང་བྱ་སྤོང་བའི་རིམ་པ་
བསྟན་ཏོ། །དེ་ལྟ་བས་ན་ཞེས་བྱ་བ་ནི་མཐོང་བའི་ལམ་དེ་ཉིད་ཀྱིས་མངོན་དུ་བྱས་པའི་
དོན་དེ་ཉིད་བསྒོམ་པ་སྟེ། ཕུང་པོ་ལ་སོགས་པའི་རྣམ་པར་རྟོག་པ་སུམ་ཅུ་རྩ་དྲུག་སྤོང་བར་
བྱེད་ཅེས་བྱ་བའི་དོན་ཏོ། །
དེ་ལ་ཡང་བརྟགས་པའི་རྟེན་ཅན་གྱི་འཛིན་པའི་རྣམ་པར་རྟོག་པ་ལས་རེ་ཞིག་ཕུང་
པོའི་རྣམ་པར་རྟོག་པའི་གཉེན་པོ་ནི་རྣམ་པར་ཤེས་པ་བརྒྱད་ཅེས་བྱ་བའི་བར་དུའོ། །སྐྱེ་
མཆེད་ཀྱི་རྣམ་པར་རྟོག་པའི་གཉེན་པོ་ནི་ཆོས་མེད་དོ་ཞེས་བྱ་བའི་བར་དུའོ། །ཁམས་ཀྱི་
རྣམ་པར་རྟོག་པའི་གཉེན་པོ་ནི་ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ་
ཞེས་བྱ་བའི་བར་དུའོ། །རྟེན་ཅིང་འབྲེལ་པར་འབྱུང་བའི་གཉེན་པོ་ནི་རྒ་ཤི་ཟད་པའི་བར་དུ་
ཡང་མེད་དོ་ཞེས་བྱ་བའི་བར་དུའོ། །རྣམ་པར་རྟོག་པའི་གཉེན་པོ་ནི་ལམ་མེད་ཅེས་བྱ་བའི་
བར་དུའོ། །མཐོང་བའི་ལམ་གྱི་རྣམ་པར་རྟོག་པའི་གཉེན་པོ་ནི་ཡེ་ཤེས་མེད་ཅེས་བྱ་བ་སྟེ།
ཆོས་དང་རྗེས་སུ་ཤེས་པ་བསྡུས་པ་ཞེས་བྱ་བའི་དོན་ཏོ། །
བསྒོམ་པའི་ལམ་གྱི་རྣམ་པར་རྟོག་པའི་གཉེན་པོ་ནི་ཐོབ་པ་མེད་ཅེས་བྱ་བ་སྟེ།
འདིས་ཐོབ་པར་བྱེད་པས་ན་ཐོབ་པའོ། །འཇིག་རྟེན་ལས་འདས་པ་དང་། འཇིག་རྟེན་
པའི་ཡེ་ཤེས་ཀྱིས་བསྡུས་པའི་བསྒོམ་པའི་ལམ་མོ། །ཁྱད་པར་གྱི་ལམ་དང་མི་སློབ་པའི་
ལམ་གྱི་རྣམ་པར་རྟོག་པ་དག་གི་གཉེན་པོ་ནི། མ་ཐོབ་པ་ཡང་མེད་དོ་ཞེས་བྱ་བ་སྟེ། ཐོབ་
པར་བྱ་བ་དང་། ཐོབ་པར་བྱེད་པའི་རྟོག་པ་མེད་པའི་ཕྱིར་མ་ཐོབ་པ་མེད་དོ་ཞེས་བྱ་བའི་
ཁྱད་པར་གྱི་ལམ་དང་། མི་སློབ་པའི་ལམ་དག་བརྗོད་དོ། །རྫས་ཀྱི་རྟེན་ཅན་གྱི་འཛིན་པའི་
རྣམ་པར་རྟོག་པའི་གཉེན་པོ་ནི་རྣམ་པར་གཅད་པའི་སྒོ་ནས་འདིར་སྟོན་ཏོ། །འོན་ཀྱང་ཁྱད་
པར་ནི་བདག་རང་དབང་ཅན་གྱི་རྣམ་པར་རྟོག་པའི་གཉེན་པོ་མ་གཏོགས་པར་གཞན་
ལ98ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
གཅིག་པུ་དང་བྱེད་པ་པོ་དང་མཐོང་བ་པོ་དང་། ཉོན་མོངས་པ་དང་རྟེན་དང་འདོད་ཆགས་
དང་བྲལ་བའི་རྟེན་དང་མཐོང་བ་དང་བསྒོམ་པ་དང་། དོན་བྱས་པའི་རྟེན་ཅན་དུ་རྣམ་པར་
རྟོག་པའི་གཉེན་པོ་ནི་རིམ་པ་བཞིན་དུ་ཕུང་པོ་ལ་སོགས་པས་བསྟན་ཏོ། །དེ་བཞིན་དུ་ཡང་
འཇུག་པའི་རྟེན་ཅན་གྱི་གཟུང་བའི་རྣམ་པར་རྟོག་པའི་གཉེན་པོ་ནི་ཕུང་པོ་ལ་སོགས་པ་
རྣམས་ཀྱི་རྣམ་པར་རྟོག་པས་བསྟན་ཏོ། །
ཁྱད་པར་ནི་སྟོང་པ་ཉིད་དང་། ཕ་རོལ་ཏུ་ཕྱིན་པའི་རྣམ་པར་རྟོག་པ་མ་ཚང་བ་ལ།
བདེན་པ་བཞིའི་རྣམ་པར་རྟོག་པ་ནི་ལྷག་པར་གྱུར་པའོ། །མ་ཐོབ་པ་ཞེས་པ་ནི་མི་སློབ་
པའི་ལམ་ཉིད་བཤད་པའོ། །ཟློག་པའི་རྟེན་ཅན་ནི་གཟུང་བའི་རྣམ་པར་རྟོག་པ་ལས་མ་
རིག་པ་དང་། མིང་དང་གཟུགས་ལ་མངོན་པར་ཞེན་པ་དང་། མཐའ་གཉིས་ལ་ཆགས་པའི་
རྣམ་པར་རྟོག་པ་རྣམས་ནི་འདིར་མ་བསྡུས་སོ། །ལྷག་མ་རྣམས་དངོས་སུ་བསྟན་པ་ནི་འདི་
ལྟ་སྟེ། ཕུང་པོའི་དོན་གྱིས་ཕུང་པོའི་རྣམ་པར་རྟོག་པའོ། །ཡེ་ཤེས་ཞེས་བྱ་བས་ནི་རྣམ་པར་
རྟོག་པའོ། །ཐོབ་པ་ཞེས་བྱ་བས་ནི་བརྟགས་པའི་དོན་གྱིས་ལྟོས་པ་མེད་པའི་རང་བཞིན་
གྱིས་བདག་ལ་སོགས་པའི་རྣམ་པར་རྟོག་པ་བསྡུས་པ་ཡིན་ནོ། །གཞན་རྣམས་ནི་གཉེན་
པོའི་སྒོ་ནས་བསྡུས་པ་ལ་འདི་ལྟ་སྟེ། མ་ཐོབ་པ་ཞེས་བྱ་བ་ནི་མི་སྐྱེ་བའི་བརྗོད་བྱས་སྐྱེ་བ་
མེད་པའི་རྣམ་པར་རྟོག་པའོ། །མ་རིག་པ་དང་མ་རིག་པ་ཟད་པ་དང་རྒ་ཤི་དང་རྒ་ཤི་ཟད་པ་
མེད་པ་རྣམས་ཀྱིས་ནི་ཀུན་ནས་ཉོན་མོངས་པ་དང་། རྣམ་པར་བྱང་བ་མི་ཤེས་པའི་རྣམ་
པར་རྟོག་པའོ། །བདེན་པ་བཞིའི་རྣམ་པར་རྟོག་པས་ནི་འཕགས་པའི་ལམ་ལ་མི་གནས་
པའི་རྣམ་པར་རྟོག་པའོ། །ཁྱད་པར་གྱི་ལམ་དང་མི་སློབ་པའི་ལམ་དང་འབྲས་བུ་རྣམས་ནི་
ཤཱ་རིའི་བུ་དེ་ལྟ་བས་ན་ཞེས་བྱ་བ་ནས། མངོན་པར་རྫོགས་པར་སངས་རྒྱས་སོ་ཞེས་བྱ་
བའི་བར་གྱིས་བསྟན་ཏོ། །
འ99ལ



ལས་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལྟ་བས་ན་ཞེས་བྱ་བས་ནི་རྣམ་རྟོག་སུམ་ཅུ་རྩ་དྲུག་སྤངས་པའོ། །ཐོབ་པ་མེད་
པའི་ཕྱིར་ཞེས་བྱ་བ་ཐོབ་པ་དང་། མ་ཐོབ་པའི་རྣམ་པར་རྟོག་པ་ལ་འཁོར་གསུམ་ཡོངས་སུ་
དག་པའོ། །
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་ཞེས་བྱ་བ་ནི་ཁྱད་པར་གྱི་ལམ་གྱི་
ཚོགས་སོ། །སྤྱོད་ཅིང་ཞེས་བྱ་བ་ནི་ཁྱད་པར་གྱི་ལམ་གྱི་སྦྱོར་བའོ། །སེམས་ཀྱི་དམིགས་པ་
ལ་གནས་ཏེ་ཞེས་བྱ་བ་ནི་ཁྱད་པར་གྱི་ལམ་གྱི་དངོས་གཞིའོ། །ཁྱད་པར་གྱི་ལམ་བསྟན་ནས་
མི་སློབ་པའི་ལམ་བསྟན་པ་ནི་སྐྲག་པ་མེད་པས་ཞེས་བྱ་བ་ལ་སོགས་པ་སྟེ། སེམས་ཀྱི་
དམིགས་པ་ལ་མི་དམིགས་པར་ཁྱད་པར་གྱི་ལམ་གྱི་དངོས་གཞི་ལ་གནས་ནས།
མི་
དམིགས་པ་བསྟན་པ་ལ་སྐྲག་པ་ནི་ཉོན་མོངས་པའི་བར་ཆད་བྱེད་པ་ཡིན་པས་དེ་ལ
བཟློག་ནས་སྐྲག་པ་མེད་པ་ཞེས་བྱའོ། །སྐྲག་པ་མེད་པ་ལས་ས་བཅུ་ལ་སྦྱོར་བས་ཉོན་མོངས་
པ་དང་ཤེས་བྱའི་ཕྱིན་ཅི་ལོག་ལས་ཤིན་ཏུ་འདས་ནས་ཞེས་བྱ་བ་ནི་ཕྱིར་མི་ལྡོག་པའི་ཕྱིར་རོ། །
དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་མྱ་ངན་ལས་
འདས་པའི་མཐར་ཕྱིན་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ་ཞེས་བྱ་བར་
འབྲེལ་ཏོ། །མཐར་ཕྱིན་པའི་རང་བཞིན་དང་མི་སློབ་པ་ཡིན་པའི་ཕྱིར་མྱ་ངན་ལས་འདས་
པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་ཞེས་བྱ་བ་ནི་མི་སློབ་པའི་ལམ་གྱི་རང་
བཞིན་ལ་ཞེས་བྱ་བའི་དོན་ཏོ། །དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་
ཀྱང་ཞེས་བྱ་བ་ནི་རྟེན་གྱི་གང་ཟག་གོ། །
འདས་པ་ལ་མ་ལྟོས་ན་ལམ་གཞན་ཡོད་པར་དོགས་པར་འགྱུར་རོ། །དེ་ལྟ་བ་མེད་
ན་མི་སླུ་བར་འགྲུབ་པ་མེད་དོ། །མ་འོངས་པ་མེད་ན་འཇུག་པའི་རྒྱུ་མེད་པར་འགྱུར་རོ། །
མ100ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
དེས་ན་དུས་གསུམ་དུ་རྣམ་པར་བཞུགས་པའི་ཞེས་བརྗོད་དོ། །དེ་ལྟར་ན་འདིས་ནི་ཐེག་པ་
གཅིག་ཏུ་གྲུབ་པ་ཡང་བསྟན་ཏོ། །མི་སློབ་པའི་ལམ་བསྟན་ནས་འབྲས་བུ་བསྟན་པ་ནི་བླ་
ན་མེད་པ་ཞེས་བྱ་བ་ལ་སོགས་པ་སྟེ། དེ་ལ་བླ་ན་མེད་པ་ཞེས་བྱ་བ་ནི་རིག་པ་པ་དང་། རྣམ་
པར་གྲོལ་བ་རོ་གཅིག་པའི་ཕྱིར་རོ། །ཡང་དག་པར་རྫོགས་པ་ཞེས་བྱ་བ་ནི་སངས་རྒྱས་པ་ལ་
ཡང་ཡོངས་སུ་རྫོགས་པ་ནི་བྱང་ཆུབ་སྟེ། ཡང་དག་པར་རྫོགས་པ་ནི་མ་ཡིན་ནོ། །འདི་ནི་
ཡང་དག་པར་རྫོགས་པའི་བྱང་ཆུབ་ཅེས་བྱ་བ་ནི་ཟད་པ་མེད་པ་དང་། སྐྱེ་བ་མེད་པའི་ཡེ་
ཤེས་སོ། །ཁ་ཅིག་ནི་སྐྱག་པ་མེད་པས་ཞེས་བྱ་བ་ལ་སོགས་པས་ནི་མི་སློབ་པའི་ལམ་མོ། །མྱ་
ངན་ལས་འདས་པའི་མཐར་ཕྱིན་ཏོ་ཞེས་བྱ་བ་ན་འབྲས་བུའོ། །
དུས་གསུམ་དུ་རྣམ་པར་བཞུགས་པའི་ཞེས་བྱ་བ་ལ་སོགས་པ་ནི་ལམ་གཅིག་ཏུ་
བསྒྲུབ་པའོ་ཞེས་འདོད་དོ། །དེ་ལྟར་དངོས་གཞི་ཇི་ལྟར་བསླབ་པར་བྱ་བ་དེ་བསྟན་ནས་
རྗེས་སུ་ཐོབ་པ་སྦྱོར་བ་ནི་དེ་ལྟ་བས་ན་ཞེས་བྱ་བའི་བར་དུའོ། །དེ་ཡང་བཞི་སྟེ། གདོན་མི་
ཟ་བར་འཇུག་པའི་རྒྱུ་བསྟན་པ་དང་། བསོད་ནམས་ཀྱི་ཚོགས་ཀྱི་བདག་ཉིད་བཟླས་པའི་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་སྦྱོར་བ་དང་། བཟླས་པའི་ཤེས་རབ་ཀྱི་པ་རོལ་
ཏུ་ཕྱིན་པའི་དངོས་གཞི་དང་། ཉེ་བར་བསྡུ་བའོ། །དེ་ལྟ་བས་ན་ཞེས་བྱ་བ་ནི་སྤངས་པ་དང་ཡེ་
ཤེས་ཕུན་སུམ་ཚོགས་པའི་རྒྱུ་ཡིན་པས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་
ཚོགས་ལམ་ལ་དྲན་པ་ཉེ་བར་གཞུག་པ་ལ་སོགས་པའི་གྲོགས་ཀྱིས་ཐར་པའི་ཆ་དང་
མཐུན་པ་ཞེས་བྱ་བའི་དོན་ཏོ། །
རིག་པ་ཆེན་པོ་ཞེས་བྱ་བ་ནི་དབང་པོ་དང་སྟོབས་ཀྱི་ཉེ་བར་སྤྱོད་པས་ངེས་པར་
འབྱེད་པའི་ཆ་དང་མཐུན་པའོ། །བླ་ན་མེད་པའི་ཞེས་བྱ་བ་ནི་མཐོང་བའི་ལམ་ལ་གནས་
པའི དངོས་གཞི་ལ་གང་ཁོང་དུ་ཆུད་པའི་ཆ་ཉིད་ཀྱིས་སངས་རྒྱས་དང་མཉམ་པས་སོ། །མི་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཉམ་པ་དང་མཉམ་པ་ཞེས་བྱ་བ་ལ། མི་མཉམ་པ་ཞེས་བྱ་བ་ནི་ཁྱད་པར་དང་མི་སློབ་
པའི་ལམ་མོ། །དེ་དག་དང་སྒྲིབ་པ་སྤོང་བྱེད་དུ་མཉམ་པ་ནི་བསྒོམ་པའི་ལམ་མོ། །སྡུག་
བསྔལ་ཐམས་ཅད་རབ་ཏུ་ཞི་བར་བྱེད་པའི་ཞེས་བྱ་བ་ནི་ཁྱད་པར་དང་མི་སློབ་པའི་ལམ་
དག་ལ་གོ་རིམས་བཞིན་དུ་ཁྱད་པར་རིང་བ་མེད་པའི་ཕྱིར་དང་གཙང་བ་དང་བདག་དང་
རྟག་པ་དང་བདེ་བའི་ཕ་རོལ་ཏུ་ཕྱིན་པའི་ཁོང་དུ་ཆུད་པའི་རྒྱུ་ཡིན་པའི་ཕྱིར་རོ། །མི་བརྫུན་
པས་ན་ཞེས་བྱ་བ་ནི་སྤངས་པ་ཕུན་སུམ་ཚོགས་པས་སོ། །དེ་གང་ཞེ་ན། ཤེས་རབ་ཀྱི་ཕ་
རོལ་ཏུ་ཕྱིན་པ་དང་ལྡན་པའི་སྔགས་སོ། །སྔགས་ཞེས་བྱ་བ་ནི་སྐྱོབ་པ་དང་ཡེ་ཤེས་ཀྱི་དོན་
ཏོ། །ལམ་ཐམས་ཅད་ལ་རང་རང་གི་མི་མཐུན་པའི་ཕྱོགས་སྤོང་བར་བྱེད་པའི་ཕྱིར་དང་།
རང་རང་རྟོག་པ་དང་ལྡན་པའི་ཕྱིར་རོ། །
འདི་ནི་ཇི་ལྟར་ཤེས་པར་བྱ་བ་དེ་བསྟན་ནས་གང་ཤེས་པར་བྱ་བ་དེ་བསྟན་པ་ནི།
ཏད་ཡ་ཐཱ་ཞེས་བྱ་བ་སྟེ། དོན་འདི་རྣམས་མངོན་དུ་བྱས་ནས་བཟླས་པར་བྱ་ཞེས་བྱ་བའི་
དོན་ཏོ། །འདིས་ནི་ཉམས་སུ་ལེན་པའི་རིམ་པ་བསྟན་ཏོ། །ཇི་བཞིན་ཡང་དག་མཐོང་བའི་
ཕྱིར། །སྐྱེ་སོགས་རྣམས་ལས་འདས་གྱུར་ཀྱང་། །སྙིང་རྗེའི་བདག་ཉིད་སྐྱེ་བ་དང་། །རྒ་
དང་ན་དང་འཆི་བ་སྟོན། །ཞེས་བྱ་བའི་ཚུལ་གྱིས་མཐོང་བའི་ལམ་ཉིད་ལ་སྐྱེ་བ་སྤང་བའི་
ཕྱིར་རོ། །ག་ཏེ་ག་ཏེ་པཱ་ར་ག་ཏེ་ཞེས་བྱ་བས་ནི་འགྲོ་བ་རིགས་དྲུག་སྤངས་པའི་བདག་ཉིད་
མཐོང་བའི་ལམ་སྟེ། གང་གི་ཕྱིར་འདོད་ཆེན་པོའི་འགྲོ་བ་ལས་ཚོགས་ཀྱི་ལམ་དུ་འགྲོ་བ་
ཉིད་ཀྱིས་ཕ་རོལ་ཏུ་ཕྱིན་པའོ། །ཚོགས་ལམ་པའི་འགྲོ་བ་ལས་ཀྱང་སྦྱོར་བའི་ལམ་དུ་འགྲོ་
བ་ཉིད་ཀྱིས་ཕ་རོལ་ཏུ་ཕྱིན་པའོ། །
དེ་བས་ན་འགྲོ་བ་ནི་ག་ཏེ་ག་ཏེ་པཱ་ར་ག་ཏེ་ཞེས་བྱ་བ་ནི་མཐོང་བའི་ལམ་མོ། །པཱ་ར་
སཾ་ཞེས་བྱ་བས་ནི་བསྒོམ་པའི་ལམ་ལ་གནས་པས་སོ། །ག་ཏེ་ཞེས་བྱ་བ་ནི་ཁྱད་པར་དང་མི་
ལ102ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
སློབ་པའི་ལམ་ལ་གནས་པ་ཞེས་བྱ་བའི་དོན་ཏོ། །བོ་དྷི་ཞེས་བྱ་བ་ནི་འབྲས་བུའོ། །ཨོ་དང་
སྭཱ་ཧཱ་ཞེས་བྱ་བ་ནི་བཟླས་པའི་འབྲས་བུ་ཐོབ་པའི་དོན་དུ་བྱིན་གྱིས་བརླབས་པའི་སྒྲའོ། །དེ་
ལྟར་དངོས་གཞི་ལ་ཡེ་ཤེས་ཀྱི་ཚོགས་ཉིད་ལ་བསླབ་པར་བྱ་བ་དང་། རྗེས་སུ་ཐོབ་པ་ལ་
བསོད་ནམས་ཀྱི་ཚོགས་ལ་ཞེས་བཤད་དོ། །འདིར་ཡང་བཟླས་པའི་ཤེས་རབ་ཀྱི་ཕ་རོལ་
ཏུ་ཕྱིན་པ་ཉེ་བར་མཚོན་པ་སྟེ། དེས་ན་ལངས་པའི་དུས་སུ་ཡི་གེ་ལ་སོགས་པའི་བདག་ཉིད་
བསོད་ནམས་ཀྱི་ཚོགས་བརྒྱད་པོ་ཀུན་ལ་ཡང་བསླབ་པར་བྱའོ་ཞེས་སྟོན་ཏོ། །
ད་ནི་གང་ཇི་ལྟར་བསླབ་པར་བྱ་ཞེས་བརྗོད་པ་དེའི་ལན་ཉེ་བར་བསྡུ་བ་སྨོས་པ་ནི།
ཤཱ་རིའི་བུ་ཞེས་བྱ་བ་ནས་དེ་ལྟར་བསླབ་པར་བྱའོ་ཞེས་བྱ་བའི་བར་གྱིས་སོ། །དེ་ལྟར་
དངོས་གཞི་གཏན་ལ་ཕབ་ནས་ཡོངས་སུ་འཛིན་པ་ནི། དེ་ནས་ཞེས་བྱ་བ་ནས་མངོན་པར་
བསྟོད་དོ་ཞེས་བྱ་བའི་བར་གྱིས་སོ། །དེ་ཡང་གཉིས་ཏེ། སངས་རྒྱས་ཀྱིས་ཡོངས་སུ་འཛིན་
པ་དང་། འཁོར་གྱིས་ཡོངས་སུ་འཛིན་པའོ། །
དེ་ལ་སངས་རྒྱས་ཀྱིས་ཡོངས་སུ་འཛིན་པའི་དབང་དུ་བྱས་ཏེ་སྨྲོས་པ་ནི་དེ་ནས་དེའི་
ཚེ་ཞེས་བྱ་བ་ལ་སོགས་པ་སྟེ། དེ་ནས་ཞེས་བྱ་བ་ནི་འཕགས་པ་སྤྱན་རས་གཟིགས་དབང་
ཕྱུག་གིས་བསྟན་པ་ཡོངས་སུ་རྫོགས་སོ་ནས་དེའི་ཚེ་ཞེས་བྱ་བ་ནི་མ་འོངས་པའི་སེམས་
ཅན་འཇུག་པའི་དོན་དུ་བསྟན་པ་ནི་བཀའ་ཉིད་དུ་བསྒྲུབ་པའི་དུས་སུའོ། །ད་ལྟ་བའི་སེམས་
ཅན་འཇུག་པའི་དོན་དུ་ནི་མ་ཡིན་ཏེ། དེ་དག་ནི་འཕགས་པ་སྤྱན་རས་གཟིགས་དབང་ཕྱུག་
ཉིད་ལ་ཡིད་ཆེས་པ་ན་དོགས་པ་མེད་པའི་ཕྱིར་རོ། །
ཏིང་ངེ་འཛིན་དེ་ལས་བཞེངས་ནས་ཞེས་བྱ་བ་ནི། གཞན་ལ་ལྟོས་ནས་འཇུག་པའི་
ལས་སོ། །ལེགས་སོ་ལེགས་སོ་ཞེས་བྱ་བ་ནི། སྨྲ་བ་པོ་ནི་དགའ་བ་དང་། །འཇིགས་ལ་
སོགས་པས་ཡིད་འཁྲུགས་དང་། །བསྟོད་སྨད་དག་ལས་བཟློག་པའི་ཚིག ། སྨྲས་ཀྱང་ཉེས་
ལ103



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཡོད་མ་ཡིན། །ཞེས་བྱ་བའི་ཚུལ་གྱིས་ལེགས་སོ་ལེགས་སོ་ཟློས་པའི་ཚིག་ནི། བསྟོད་
པའི་ཁྱད་པར་བསྟན་པའི་འབྲས་བུ་ཅན་ནོ། །མ་འོངས་པ་རྗེས་སུ་ཡི་རང་བ་ནི་བསྟན་པ་
འདི་ལ་འཇུག་པའི་བདག་ཉིད་དང་། འབྲས་བུ་ཐོབ་པ་ན་ལམ་ལ་མི་སླུ་བའི་བདག་ཉིད་དོ། །
དེས་ན་དེ་བཞིན་གཤེགས་པ་ཐམས་ཅད་ཀྱང་རྗེས་སུ་ཡི་རང་ངོ་ཞེས་བྱའོ། །
འཁོར་གྱིས་ཡོངས་སུ་འཛིན་པ་ལས། འཕགས་པ་སྤྱན་རས་གཟིགས་དབང་ཕྱུག་
གིས་མངོན་པར་བསྟོད་པ་ནི། འདིའི་སྤོབས་པ་ནི་སངས་རྒྱས་ཀྱི་མཐུ་ཉིད་ཀྱིས་བསྐྱེད་
པའི་ཕྱིར་རོ། །ལྷ་མིའི་རྗེས་སུ་ལྷ་མ་ཡིན་ལ་སོགས་པ་སྨོས་པ་ནི་བསླབ་པའི་སྣོད་དུ་རུང་
བ་ཁྱད་པར་ཅན་དང་། དམན་པ་བསྟན་པའི་ཕྱིར་རོ། །ལྷ་ལ་སོགས་པས་མངོན་པར་
བསྟོད་པ་ནི་བསླབ་པ་ལ་འཇུག་པར་ཁས་ལེན་པའི་བདག་ཉིད་དུ་རིག་པར་བྱའོ། །བསྟན་
པ་འདི་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་བ་ནི། ཤིན་ཏུ་རྒྱས་པར་བཤད་
པ་ལས་མདོར་བསྡུས་པས་མངོན་པར་རྟོགས་པའི་རིམ་པ་བསྟན་པའི་ཕྱིར་རོ། །
མདོ་ཚོགས་བསྟན་པའི་ཐབས་ཀྱིས་ནི། །ཡང་དག་སྤྱོད་པ་ལ་འཇུག་པའི། །མྱ་ངན་
འདས་པ་རྣམས་འབྱེད་པ། །མངོན་ཕྱོགས་ཁྱོད་ལ་ཕྱག་འཚལ་ལོ། །དཔལ་ལྡན་སྐྱེ་བོ་དམ་
པའི་ཞབས། །པདྨའི་རྡུལ་ཙམ་ལ་བརྟེན་ནས། །ཡིད་དགའ་བ་ཡི་དབང་གིས་ནི། །བདག་
གིས་འགྲེལ་པ་འདི་བྱས་ཏེ། །གཞན་ལ་ཕན་འདོགས་བྱེད་མིན་པ། གང་ཡིན་སྐྱེས་བུ་ཆེན་
པོ་མིན། འོན་ཀྱང་སྐྱེས་བུ་ངན་སྟོབས་ཀྱིས། །གཞན་གྱི་དོན་དུ་བརྩོན་པ་མེད། ཡུལ་གྱི་
མཆོག་གྱུར་དབུས་སུ་ནི། །དོན་དུ་གཉེར་བ་འགའ་ཞིག་གིས། །མཁས་པ་འགའ་ཞིག་ཡོངས་
བསྐོར་ཞིང་། འགྲེལ་པ་འདི་ནི་བརྩམས་པ་ཡིན། །ཡུམ་གྱི་སྙིང་པོ་སྨན་ལྟ་བུའི། །ཡོངས་
ཤེས་སྨན་པ་ལྟ་བུ་འདིས། །ཉོན་མོངས་འཇིག་རྟེན་ནད་པ་ཡི། །སྡུག་བསྔལ་ནད་རྣམས་སེལ་
བར་ཤོག །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཡོངས་སུ་ཤེས་པ་པཎྜི་ཏ་ཤྲཱི་མ་ཧཱ་ཛ་
ལ104



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཡོངས་སུ་ཤེས་པ།
ནས་མཛད་པ་རྫོགས་སོ།། །།
རྒྱ་གར་གྱི་མཁན་པོ་དེ་ཉིད་དང་། སྒྲ་བསྒྱུར་གྱི་ལོ་ཙཱ་བ་དགེ་སློང་སེང་གེ་རྒྱལ་
མཚན་གྱིས་ཞུས་ཏེ་གཏན་ལ་ཕབ་པའོ།། །།
•
ལ105



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་
པོའི་རྣམ་པར་བཤད་པ།
ཛྙཱ་ན་མི་ཏྲ།
རྒྱ་གར་སྐད་དུ། ཨཱ་པྲཛྙཱ་པཱ་ར་མི་ཏཱ་ཧྲི་ད་ཡ་བྱ་ཁྱུ། བོད་སྐད་དུ། འཕགས་པ་ཤེས་
རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ། བཅོམ་ལྡན་འདས་མ་ཤེས་རབ་
ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ། །དེ་ལ་བཅོམ་ལྡན་འདས་མ་ཤེས་རབ་ཀྱི་ཕ་རོལ་
ཏུ་ཕྱིན་པའི་སྙིང་པོའོ་ཞེས་བྱ་བ་ནི་མདོའི་མཚན་ཉིད་བརྗོད་པས་ན་བཅོམ་ལྡན་འདས་མ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱའོ། །ཐོག་མ་ཁོ་ནར་མིང་མ་བཏགས་ན་
མདོ་གང་ཡིན་གཏོལ་མེད་པའི་ཕྱིར་མིང་སྨོས་སོ། །མིང་བཏགས་པ་འབའ་ཞིག་ཏུ་མ་ཟད་
ཀྱི། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་འདིའི་མདོ་ཐམས་ཅད་ཀྱང་འདིར་མ་འདུས་
པ་མེད་པས་མདོའི་ཡང་མདོ་ཞེས་བྱའོ། །
དེ་ལ་བཅོམ་ཞེས་བྱ་བ་ནི་བདུད་བཞི་བཅོམ་པ་སྟེ། ཕུང་པོའི་བདུད་ལ་སོགས་པ་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་འདིས་བདུད་བཙལ་དུ་མི་རྙེད་ཅིང་བདུད་ཐམས་ཅད་
མི་གནས་པའི་ཕྱིར་བཅོམ་པའོ། །ལྡན་ཞེས་བྱ་བ་ནི་ལེགས་པ་དྲུག་དང་ལྡན་པ་སྟེ། མཁྱེན་
པའི་ཡོན་ཏན་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་བྱིན་གྱི་རླབས་ལས་བྱུང་
ལ106



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
བས་ན་ལྡན་པའོ། །འདས་ཞེས་བྱ་བ་ནི་མི་གནས་པའི་མྱ་ངན་ལས་འདས་པ་སྟེ། ཤེས་རབ་
ཀྱི་ཕ་རོལ་ཏུ་ཕྱིན་པའི་དོན་གྱི་སེམས་དང་ཡིད་དང་རྣམ་པར་ཤེས་པ་ཐམས་ཅད་བཟློག་སྟེ།
བག་ཆགས་ཐམས་ཅད་དང་བྲལ་བས་ན་འདས་ཞེས་བྱའོ། །མ་ཞེས་བྱ་བ་ནི་དུས་གསུམ་
གྱི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་སྤྱད་པ་ལས་བྱུང་།
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་གྱིས་བསྐྱེད་པས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ནི་
སངས་རྒྱས་ཐམས་ཅད་ཀྱི་ཡུམ་དུ་གྱུར་པས་ན་མ་ཞེས་བྱའོ། །ཤེས་རབ་ཅེས་བྱ་བ་ནི་ཐོས་
པ་དང་། བསམས་པ་དང་། བསྒོམས་པའི་ཤེས་རབ་རྣམ་པ་གསུམ་གྱིས་ཡང་དག་པ་ཇི་ལྟ་
བ་བཞིན་དུ་ཤེས་པས་ན་ཤེས་རབ་ཅེས་བྱའོ། །ཕ་རོལ་ཏུ་ཕྱིན་པ་ཞེས་བྱ་བ་ནི་ཤེས་རབ་
ཀྱིས་ཆོས་གང་ཡང་རྗེས་སུ་མ་མཐོང་བའི་ཕྱིར་མཚན་མ་དང་མཐའ་གཉིས་དང་སྐྱེ་ཤི་ལས་
དུས་པའི་ཕྱིར་ཕ་རོལ་ཏུ་ཕྱིན་པ་ཞེས་བྱའོ། །སྙིང་པོ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་
ཕྱིན་པ་སྟོང་ཕྲག་བརྒྱ་པ་ལ་སོགས་པའི་ནང་ནས་ཟབ་མོ་མཆོག་ཐམས་ཅད་མདོ་ཉུང་དུ་
འདིའི་ནང་དུ་མ་འདུས་པ་མེད་པས་ན་སྙིང་པོ་ཞེས་བྱའོ། །བཅོམ་ལྡན་འདས་མ་ཤེས་རབ་
ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ་ཞེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འབུམ་པའི་
མདོ་ལས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ན། དུས་གསུམ་གྱི་སངས་
རྒྱས་ཐམས་ཅད་ལ་ཕྱག་འཚལ་བ་དང་འདྲའོ་ཞེས་འབྱུང་བའི་ཕྱིར་བསོད་ནམས་ཀྱི་ཚོགས་
བསགས་པ་དང་། མཆོད་པའི་ཕྱིར་ཕྱག་འཚལ་བའོ། །
ད་ནི་གཞུང་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་མགོ་མཇུག་ཏུ་དོན་རྣམ་པ་
བདུན་གྱིས་གསལ་བར་བཤད་དེ། དེ་ཡང་གང་ཞེ་ན། གླེང་གཞི་དང་། ཤེས་རབ་ལ་འཇུག་
པ་དང་། སྟོང་པ་ཉིད་ཀྱི་མཚན་ཉིད་དང་། ཤེས་རབ་ཀྱི་སྤྱོད་ཡུལ་དང་། ཤེས་རབ་ཀྱི་ཡོན་
ཏན་དང་། ཤེས་རབ་ཀྱི་འབྲས་བུ་དང་། ཤེས་རབ་ཀྱི་གཟུངས་སོ། །དེ་ལ་གླེང་གཞི་ནི་འདི་
ལ107



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐད་བདག་གིས་ཐོས་པ་ཞེས་བྱ་བ་ནས། ཐབས་ཅིག་ཏུ་བཞུགས་ཏེ་ཞེས་བྱ་བའི་བར་དུའོ། །
ཤེས་རབ་ལ་འཇུག་པ་ནི་ཕུང་པོ་ལྔ་ཡང་རང་བཞིན་གྱིས་སྟོང་པར་བལྟའོ་ཞེས་བྱ་བའི་བར་
དུའོ། །སྟོང་པ་ཉིད་ཀྱི་མཚན་ཉིད་ནི་ཐོབ་པ་ཡང་མ་ཡིན། མ་ཐོབ་པ་ཡང་མ་ཡིན་ཞེས་བྱ་
བའི་བར་དུའོ། །ཤེས་རབ་ཀྱི་སྤྱོད་ཡུལ་ནི་ཐོབ་པ་མེད་པར་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་གནས་ཤིང་སྤྱོད་དོ་ཞེས་བྱ་བའི་བར་དུའོ། །ཤེས་རབ་ཀྱི་ཡོན་ཏན་ནི་མྱ་ངན་ལས་འདས་
པའི་མཐར་ཕྱིན་ཏོ་ཞེས་བྱ་བའི་བར་དུའོ། །ཤེས་རབ་ཀྱི་འབྲས་བུ་ནི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་སོ་ཞེས་བྱ་བའི་བར་དུའོ། །ཤེས་རབ་ཀྱི་གཟུངས་ནི་མཇུག་
གི་སྔགས་ཡན་ཆད་དོ། །
ད་ནི་གླེང་གཞིའི་དོན་བཤད་དེ། འདི་སྐད་བདག་གིས་ཐོས་པ་ཞེས་བྱ་བ་ནི་ཐེག་པ་
ཆེན་པོའི་མདོ་སྡེ་ཐམས་ཅད་འཕགས་པ་འཇམ་དཔལ་གྱིས་གསན་ཏེ། བསྡུས་པས་ན་
བདག་གིས་ཐོས་པ་ཞེས་བྱའོ། །དེ་ལ་འདི་སྐད་ཅེས་བྱ་བ་ནི་ཤེས་རབ་ཀྱི་སྙིང་པོའི་རྣམ་
གྲངས་ཇི་སྙེད་བརྗོད་པ་ཉིད་དོ། །བདག་གིས་ཐོས་པ་ཞེས་བྱ་བ་ནི་བཅོམ་ལྡན་འདས་ཀྱི་
ཞབས་ཀྱི་དྲུང་ནས་མཉན་ཏེ། དཔལ་གྱི་མགུར་ནས་གསུངས་པ་མངོན་སུམ་དུ་རྣ་བའི་དབང་
པོས་ཐོས་པའོ། །དུས་གཅིག་ན་ཞེས་བྱ་བ་ནི་ཤེས་རབ་ཀྱི་སྙིང་པོ་དུས་གཞན་ན་བཤད་པ་ལ་
མི་བྱའོ། །བཅོམ་ལྡན་འདས་ཀྱིས་རྒྱལ་པོའི་ཁབ་ན་འཁོར་འདི་རྣམས་ལ་ལན་ཅིག་ཁོ་ན་
ཞིག་བཤད་པའི་དུས་ལ་བྱའོ། །
བཅོམ་ལྡན་འདས་ཞེས་བྱ་བ་ནི་དེ་ལ་སྟོན་པ་ནི་སུ་ཞིག་ཡིན། ཡུལ་ནི་གང་ཞིག་ན།
འཁོར་ནི་གང་གང་ཡིན། འདུས་ནས་དོན་ཅི་ཞིག་མཛད་དེ། སྟོན་པ་ནི་སངས་རྒྱས་བཅོམ་
ལྡན་འདས། ཡུལ་ནི་རྒྱལ་པོའི་ཁབ་ཀྱི་བྱ་རྒོད་ཕུང་པོའི་རི་ལ། འཁོར་ནི་དགེ་སློང་གི་དགེ་
འདུན་ཆེན་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སོ། །འདུས་ནས་
༤ 108



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
དོན་ཅི་ཞིག་མཛད་ཅེ་ན། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་འདི་སྟོན་ཏོ། །དེ་ལ་
ཚིག་གཉེར་བཤད་པ་ནི་གོང་མ་དང་འདྲ། རྒྱལ་པོའི་ཁབ་བྱ་རྒོད་ཀྱི་ཕུང་པོའི་རི་ལ་ཞེས་བྱ་
བ་ནི་རྒྱལ་པོ་གཟུགས་ཅན་སྙིང་པོའི་ཡོན་ཏན་ལས་གྲགས་ཏེ། ཡུལ་ལྗོངས་ཀྱི་གྲོང་ཁྱེར་
སྤྱིའི་མིང་དུ་བཏགས་པའོ། །
བྱ་རྒོད་ཀྱི་ཕུང་པོའི་རི་ཞེས་བྱ་བ་ནི་ཡུལ་ལྗོངས་དེ་རྒྱ་ཆེ་བས་བྱ་རྒོད་ཕུང་པོའི་རི་སྟེ་
མཐོ་ལ་བྱ་མང་པོ་འདུ་བའི་ཕྱིར་མིང་དུ་བཏགས་པའོ། །དགེ་སློང་གི་དགེ་འདུན་ཆེན་པོ་ཞེས་བྱ་
བ་ནི་མཐུ་ཆེ་བ་དང་གྲངས་མང་བའོ། །བྱང་ཆུབ་སེམས་དཔའི་དགེ་འདུན་ཆེན་པོ་ཞེས་པ་ནི་
ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཕུན་སུམ་ཚོགས་པ་མངོན་སུམ་དུ་
ཆུད་ཅིང་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་འཇོག་པའི་བྱང་ཆུབ་སེམས་དཔའ་
མང་པོའོ། །ཐབས་ཅིག་ཏུ་བཞུགས་ཏེ་ཞེས་བྱ་བ་ནི་བཅོམ་ལྡན་འདས་འཁོར་མང་པོས་བསྐོར་
ཏེ་བཞུགས་པའོ། །འདི་ཡན་ཆད་ནི་གླེང་གཞིའོ། །
ད་ནི་ཤེས་རབ་ལ་འཇུག་པའི་དོན་གྱིས་བཤད་དེ། དེའི་ཚེ་བཅོམ་ལྡན་འདས་ཆོས་ཀྱི་
རྣམ་གྲངས་ཟབ་མོ་སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་བྱ་བ་ནི།
དེ་ལ་བཅོམ་ལྡན་འདས་འཁོར་དེ་དག་དང་། སེམས་ཅན་ཐམས་ཅད་ལ་ཐུགས་བརྩེ་ཞིང་
བྱིན་གྱིས་བརླབ་པའི་ཕྱིར་སྙོམས་པར་ཞུགས་པའོ། །དེ་ལ་ཆོས་ཀྱི་རྣམ་གྲངས་ཟབ་མོ་སྣང་
བ་ཞེས་བྱ་བ་ནི་ཆོས་ཀྱི་གཞུང་འདིས་ཆོས་ཐམས་ཅད་དམིགས་པ་དང་མཐའ་ཐམས་ཅད་
ལས་འདས་པར་སྟོན་ཅིང་མཁྱེན་པའི་ཕྱིར་ཟབ་མོ་སྣང་བ་ཞེས་བྱའོ། །ཏིང་ངེ་འཛིན་ལ་
སྙོམས་པར་ཞུགས་ཞེས་བྱ་བ་ནི་ཟབ་མོ་དེ་ཉིད་ལ་མཉམ་པར་གཞག་པའོ། །ཡང་དེའི་ཚེ་
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་པོ་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་འདི་ཉིད་ལ་རྣམ་པར་རྟོག་ཅིང་། ཕུང་པོ་ལྔ་
༤109ལ



ཐར་ལམ་གསལ་སྒྲོན་
ལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོ་དེ་ཉིད་ལ་ཡང་རང་བཞིན་གྱིས་སྟོང་པར་བལྟའོ་ཞེས་པ་ལ། ཡང་དེའི་ཚེ་ཞེས་པ་ནི་
འཁོར་འདུས་པ་དང་སྙོམས་པར་ཞུགས་པའི་དུས་ནའོ། །
འཕགས་པ་སྤྱན་རས་གཟིགས་ཀྱི་དབང་པོ་རང་བཞིན་གྱིས་སྟོང་པར་བལྟའོ་ཞེས་
པའི་བར་དུ་ནི་འཕགས་པ་སྤྱན་རས་གཟིགས་ཀྱི་དབང་པོ་འཁོར་དེ་རྣམས་དང་། སེམས་
ཅན་ཐམས་ཅད་ལ་ཐུགས་བརྩེ་བའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཉིད་ལ་
རྣམ་པར་རྟོག་ཅིང་ཕུང་པོ་དེ་དག་ཀྱང་མི་དམིགས་པའི་རང་བཞིན་སྟོང་པ་ཉིད་ལས་གཞན་
དུ་གྱུར་པ་གང་ཡང་མེད་དོ་ཞེས་བྱ་བར་དགོངས་པའོ། །ཕུང་པོ་ལྔ་ཞེས་བྱ་བ་ནི་གཟུགས་ཀྱི་
ཕུང་པོ་ནི་དབུ་བའི་གོང་བུ་ལྟ་བུའོ། །ཚོར་བ་ནི་ཆུ་བུར་ལྟ་བུའོ། །འདུ་ཤེས་ནི་སྨིག་རྒྱུ་ལྟ་
བུའོ། །འདུ་བྱེད་ནི་ཆུ་ཤིང་ལྟ་བུའོ། །རྣམ་པར་ཤེས་པ་ནི་སྒྱུ་མ་ལྟ་བུའོ། །
རང་བཞིན་གྱིས་སྟོང་པ་ཞེས་པ་ནི་ཕུང་པོ་ལྔ་པོ་དེ་དག་རང་བཞིན་གྱི་མཚན་ཉིད་
ཀྱིས་སྟོང་པ་ཉིད་དེ། མཐའ་ཐམས་ཅད་ལས་འདས་ཤིང་མཚན་ཉིད་མེད་པའི་ཕྱིར་སྟོང་པ་
ཉིད་དོ། །དེ་ནས་ཚེ་དང་ལྡན་པ་ཤཱ་རིའི་བུས་སངས་རྒྱས་ཀྱི་མཐུས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་པོ་ལ་འདི་སྐད་ཅེས་སྨྲས་སོ་
ཞེས་པ་ནི་ཉན་ཐོས་ཆེན་པོའི་ནང་ན་ཤེས་རབ་ཀྱི་མཆོག་ཏུ་གྱུར་པའི་ཤཱ་རིའི་བུས་དེ་བཞིན་
གཤེགས་པའི་བྱིན་གྱི་རླབས་ཀྱིས་འཕགས་པ་སྤྱན་རེས་གཟིགས་ཀྱི་དབང་པོ་ལ་དྲིས་སོ། །
རིགས་ཀྱི་བུ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་སྤྱད་པར་འདོད་པ་
དེས་ཇི་ལྟར་བསླབ་པར་བྱ་ཞེས་བྱ་བ་ལ། རིགས་ཀྱི་བུ་ཞེས་བྱ་བ་ནི་ཐེག་པ་ཆེན་པོའི་གསུང་
རབ་ལས་སྐྱེས་ཏེ། དེ་བཞིན་གཤེགས་པའི་སྲས་སུ་གྱུར་པའོ། །
གང་ལ་ལ་ཞེས་པ་ནི་ཐེག་པ་ཆེན་པོ་ལ་ཞུགས་པ་གང་སུ་ཡང་རུང་བའོ། །ཤེས་རབ་
ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྤྱོད་པ་
་པས་ཆོས་
ལ110



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
ཐམས་ཅད་ཀྱི་དེ་བཞིན་ཉིད་ཟབ་མོ་བརྗོད་དུ་མེད་པར་སྤྱོད་པའོ། །སྤྱད་པར་འདོད་པ་
དེས་ཇི་ལྟར་བསླབ་པར་བྱ་ཞེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་སྤྱད་པར་འདོད་
པ་དེས་ཇི་ལྟ་བུ་ཞིག་ཏུ་ཤེས་པར་བྱ་ཞིང་བསླབ་པར་བྱ་ཞེས་དྲིས་པའོ། །དེ་སྐད་ཅེས་སྨྲས་པ་
དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་
དབང་པོས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ་ཞེས་པ་ནི་དྲིས་པའི་ལན་
སྨྲས་པའོ། །
ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་སྤྱད་པ་སྤྱོད་པར་འདོད་པ་དེས་འདི་ལྟར་བརྟག་པར་བྱ་སྟེ་ཞེས་པ་ནི། ཤེས་རབ་ཀྱི་
ཕ་རོལ་ཏུ་ཕྱིན་པ་ལ་སྤྱད་པར་འདོད་པ་དེས་འོག་ཏུ་བཤད་པའི་དོན་བཞིན་དུ་བརྟག་པར་
བྱའོ་ཞེས་པའོ། །ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་དག་པར་རྗེས་སུ་
བལྟའོ་ཞེས་པ་ནི་ཕུང་པོ་ལྔ་པོ་དེ་དག་ནི་རང་བཞིན་གྱིས་སྟོང་པ་ཉིད་དོ། །མཚན་ཉིད་མེད་
པས་སྔོན་གྱི་དུས་ནས་མ་སྐྱེས། ད་ལྟར་གྱི་དུས་ན་མི་གནས། མ་འོངས་པའི་དུས་ན་མི་འགག་
སྟེ། དུས་ཐམས་ཅད་དུ་སྐྱེ་བ་དང་། གནས་པ་དང་། འགག་པར་མ་གྱུར་པས་མི་གནས་
པའི་རང་བཞིན་བརྗོད་དུ་མེད་པས་ན་སྟོང་ཉིད་དོ། །བལྟའོ་ཞེས་པ་ནི་ཡང་དག་པ་ཇི་ལྟ་བ་
བཞིན་དུ་བལྟའི། དེ་ལས་གཞན་པ་གང་དུ་ཡང་མི་བལྟའོ་ཞེས་པའོ། །འདི་ཡན་ཆད་ནི་ཤེས་
རབ་ལ་འཇུག་པའོ། །
ད་ནི་སྟོང་པ་ཉིད་ཀྱི་མཚན་ཉིད་ཀྱི་དོན་གྱིས་བཤད་དེ། གཟུགས་སྟོང་པའོ། །སྟོང་
པ་ཉིད་ཀྱང་གཟུགས་སོ་ཞེས་པ་ལ། དེ་ལ་གཟུགས་སོ་ཞེས་པ་ནི་སྟོང་པ་ཉིད་ཀྱི་རང་
བཞིན་ཁོང་དུ་མ་ཆུད་པས་འཁྲུལ་པའི་སེམས་ཀྱིས་གཟུགས་སུ་མཐོང་ཞིང་རྟོག་པའམ།
ཚིག་གིས་ཐ་སྙད་དུ་འདོགས་པའོ། །སྟོང་པའོ་ཞེས་བྱ་བ་ནི་གཟུགས་ཀྱི་རང་བཞིན་སྟོང་པ་
ལ111



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིད་ཡིན་པས་སྔ་མ་འདས་པའི་དུས་ན་ཡང་མཚན་ཉིད་མེད་པས་དམིགས་སུ་མེད། ད་
ལྟར་དང་མ་འོངས་པའི་དུས་ན་ཡང་མཚན་ཉིད་མེད་དེ། དམིགས་སུ་མེད་པས་མཐའ
ཐམས་ཅད་དང་དངོས་པོ་ཐམས་ཅད་མི་གནས་པའི་ཕྱིར་སྟོང་པ་ཉིད་ཅེས་བྱའོ། །སྟོང་པ་
ཉིད་ཀྱང་གཟུགས་སོ་ཞེས་བྱ་བ་ནི་སྟོང་པ་ཉིད་ཀྱང་དམིགས་སུ་མེད་པའི་རང་བཞིན་ལ་
གཟུགས་སོ་ཞེས་ཚིག་གི་ཐ་སྙད་དུ་བཏགས་ལ། དེ་གུད་ན་མི་གནས་པའི་ཕྱིར་སྟོང་པ་ཉིད་
ཀྱང་གཟུགས་སོ། །
གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་
མ་ཡིན་ནོ་ཞེས་པ་ནི་གཟུགས་གང་ཡིན་པ་དེ་ཉིད་བརྗོད་དུ་མེད་པའི་སྟོང་པ་ཉིད་ཡིན་གྱི།
གཟུགས་སྤངས་ཏེ་སྟོང་པ་ཉིད་བཙལ་དུ་མི་རྙེད་པས་ན་གཟུགས་ལས་སྟོང་པ་
ལས་སྟོང་པ་ཉིད་གཞན་
མ་ཡིན་ཞེས་བྱའོ། །བརྗོད་དུ་མེད་པའི་སྟོང་པ་ཉིད་གང་ཡིན་པ་དེ་ཉིད་ལ་གཟུགས་སོ་ཞེས་
ཚིག་གི་ཐ་སྙད་དུ་བཏགས་པ་གུད་ན་མི་འདུག་ཅིང་མི་རྙེད་པའི་ཕྱིར་སྟོང་པ་ཉིད་ལས་ཀྱང་
གཟུགས་གཞན་མ་ཡིན་ཞེས་བྱའོ། །དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་
དང༌། རྣམ་པར་ཤེས་པ་རྣམས་སྟོང་པའོ་ཞེས་པ་ནི་གཟུགས་ལ་ཇི་ལྟར་བཤད་པ་བཞིན་དུ་
ཕུང་པོ་ལྷག་མ་རྣམས་ཀྱང་དེ་དང་འདྲ་བར་བལྟའོ། །ཤཱ་རིའི་བུ་དེ་བཞིན་དུ་ཆོས་ཐམས་ཅད་
ཀྱང་སྟོང་པ་ཉིད་དེ་ཞེས་བྱ་བ་ལ། ཤཱ་རིའི་བུ་ཞེས་པ་ནི་མ་ཡེངས་པར་ལེགས་པར་ཉོན་ཅིག་
ཅེས་བོད་པའི་ཚིག་གོ། །
དེ་བཞིན་དུ་ཆོས་ཐམས་ཅད་སྟོང་པ་ཉིད་ནི་ཕུང་པོ་ལྔ་ལ་ཇི་ལྟར་བཤད་པ་ལྟར་
གཞན་ཡང་སྐྱེ་མཆེད་དྲུག་ནས། རྣམ་པ་ཐམས་ཅད་མཁྱེན་པའི་བར་དུ་འཇིག་རྟེན་ལས་
འདས་པའི་ཆོས་ཐམས་ཅད་ཀྱང་སྟོང་པ་ཉིད་དུ་ཤེས་པར་གྱིས་ཤིག་པའོ། །མཚན་ཉིད་མེད་
པ་ཞེས་པ་ནི་ནམ་མཁའ་ལ་མཚན་ཉིད་མེད་པ་ལྟར་ཉོན་མོངས་པའི་མཚན་ཉིད་ཀྱང་མེད་
112



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
རྣམ་པར་བྱང་བའི་མཚན་ཉིད་ཀྱང་མེད་པའོ། །མི་སྐྱེ་མི་འགག་པ་ཞེས་པ་ནི་ད་ལྟར་སྐྱེས་
པ་ནི་སྔོན་མེད་པ་ལས་ཕྱིས་ཡོད་པར་གྱུར་པའོ། །འགག་པ་ནི་སྔོན་ཡོད་པ་ལས་ཕྱིས་མེད་
པར་གྱུར་པའོ། །སྟོང་པ་ཉིད་ནི་དམིགས་སུ་མེད་པས་སྔོན་ནས་མ་སྐྱེས་པའོ། །མ་སྐྱེས་
པས་ན་ཕྱིས་མི་འགག་པའོ། །དྲི་མ་མེད་པ་དང་། དྲི་མ་དང་བྲལ་བ་མེད་པ་ཞེས་བྱ་བ་ལ།
དྲི་མ་ཞེས་བྱ་བ་ནི་རྣམ་པར་ཤེས་པ་རྣམས་ཀྱིས་གཟུང་འཛིན་དུ་སྤྱོད་པའོ། །སྟོང་པ་ཉིད་ནི་
རྣམ་པར་ཤེས་པ་ལས་འདས་པས་དྲི་མ་མེད་པའོ། །དྲི་མ་དང་བྲལ་བ་མེད་པ་ནི་དྲི་མ་མེད་
པས་བྲལ་བ་ཡང་མེད་པའོ། །བྲི་བ་མེད་པ་གང་བ་མེད་པའོ་ཞེས་བྱ་བ་ལ། བྲི་བ་ཞེས་བྱ་བ་
ནི་སེམས་ཅན་ནོ། །གང་བ་ཞེས་བྱ་བ་ནི་སངས་རྒྱས་སོ། །མེད་པ་ཞེས་པ་ནི་སེམས་ཅན་
དང་སངས་རྒྱས་བཅལ་དུ་ཡང་མི་རྙེད་པས་བྲི་བ་དང་གང་བ་མེད་པའོ། །
དེ་ལྟར་ན་སྟོང་པ་ཉིད་ནི་གཟུགས་མ་ཡིན་ཞེས་བྱ་བ་ལ། གཟུགས་ནི་གཞིག་པར་བྱ་
བའི་མཚན་ཉིད་ཡིན་གྱི། སྟོང་པ་ཉིད་ལ་མཚན་ཉིད་མེད་པའི་ཕྱིར་སྟོང་པ་ཉིད་ནི་གཟུགས་
མ་ཡིན་ནོ། །ཚོར་བ་མ་ཡིན། དེ་བཞིན་དུ་ཚོར་བ་ནི་མྱོང་བའི་མཚན་ཉིད་འདུ་ཤེས་མ་ཡིན།
འདུ་ཤེས་ནི་འཛིན་པའི་མཚན་ཉིད། འདུ་བྱེད་མ་ཡིན། འདུ་བྱེད་ནི་མངོན་པར་འདུ་བྱེད་
པའི་མཚན་ཉིད། རྣམ་པར་ཤེས་པ་རྣམས་མ་ཡིན། རྣམ་པར་ཤེས་པ་ནི་སོ་སོར་བྱེ་བྲག་
འཛིན་པའི་མཚན་ཉིད་ཡིན་གྱི། སྟོང་པ་ཉིད་ནི་དམིགས་སུ་མེད་པས་རྣམ་པར་ཤེས་པ་
རྣམས་མ་ཡིན་ནོ། །
རྣམས་མ་ཡིན་ཞེས་པ་ནི་ཕུང་པོ་ལྔ་རྣམས་ནི་ཟག་པ་དང་བཅས་པའི་མཚན་ཉིད་
ཡིན་གྱི། སྟོང་པ་ཉིད་ནི་ཕུང་པོ་ལྔ་རྣམས་མ་ཡིན་ནོ། །མིག་མ་ཡིན། དེ་ལ་མིག་ནི་མཐོང་
བའི་མཚན་ཉིད་ཡིན་གྱི། སྟོང་པ་ཉིད་ལ་མཚན་ཉིད་མེད་པས་སྟོང་པ་ཉིད་མིག་མ་ཡིན་ནོ།
རྣ་བ་མ་ཡིན། དེ་བཞིན་དུ་རྣ་བ་ནི་ཐོས་པའི་མཚན་ཉིད་དོ། །སྣ་མ་ཡིན། སྣ་ནི་སྣོམ་པའི་
༤113



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚན་ཉིད། ལྕེ་མ་ཡིན། ལྕེ་ནི་རོ་མྱང་བའི་མཚན་ཉིད། ལུས་མ་ཡིན། ལུས་ནི་རེག་པའི་
མཚན་ཉིད། ཡིད་མ་ཡིན། ཡིད་ནི་བྱེ་བྲག་གཅོད་པའི་མཚན་ཉིད་ཡིན་གྱི། སྟོང་པ་ཉིད་ནི་
མཚན་ཉིད་མེད་པས་ཡིད་མ་ཡིན་ནོ། །
དེ་ལྟར་དབང་པོ་དྲུག་པོ་ནི་འཛིན་པའི་མཚན་ཉིད་ཡིན་གྱི། སྟོང་པ་ཉིད་ནི་མཚན་
ཉིད་མེད་པས་དབང་པོ་དྲུག་རྣམས་མ་ཡིན་ནོ། །གཟུགས་མ་ཡིན། གཟུགས་ནི་ཁ་དོག་
དང་དབྱིབས་ཀྱི་མཚན་ཉིད་ཡིན་གྱི། སྟོང་པ་ཉིད་ནི་མཚན་ཉིད་མེད་པས་གཟུགས་མ་ཡིན་
ནོ། །སྒྲ་མ་ཡིན། དེ་བཞིན་དུ་སྒྲ་ནི་སྙན་མི་སྙན་གྱི་མཚན་ཉིད། དྲི་མ་ཡིན། དྲི་ནི་སྣོམ་པའི་
མཚན་ཉིད། རོ་མ་ཡིན། རོ་ནི་བྲོ་བའི་མཚན་ཉིད། རེག་བྱ་མ་ཡིན། རེག་བྱ་ནི་རེག་པ་
འཇམ་རྩུབ་ཀྱི་མཚན་ཉིད། ཆོས་མ་ཡིན། ཆོས་ནི་བྱེ་བྲག་གི་རྣམ་པའི་མཚན་ཉིད་ཡིན་གྱི།
སྟོང་པ་ཉིད་ནི་མཚན་ཉིད་མེད་པས་ཆོས་མ་ཡིན་ནོ། །དེ་ལྟར་ན་ཡུལ་རྣམས་ནི་དམིགས་
པར་བྱེད་པའི་རྐྱེན་གྱི་མཚན་ཉིད་ཡིན་གྱི། སྟོང་པ་ཉིད་ནི་མཚན་ཉིད་མེད་པས་ཡུལ་རྣམས་
མ་ཡིན་ནོ། །
མིག་གི་ཁམས་མ་ཡིན་པ་ནས། ཡིད་ཀྱི་ཁམས་མ་ཡིན། ཡིད་ཀྱི་རྣམ་པར་ཤེས་པའི་
ཁམས་ཀྱི་བར་དུ་ཡང་མ་ཡིན་ནོ། །དེ་ལ་ཁམས་བཅོ་བརྒྱད་ནི་གདུག་པའི་མཚན་ཉིད་ཡིན་
གྱི། སྟོང་པ་ཉིད་ནི་མཚན་ཉིད་མེད་པས་ཁམས་བཅོ་བརྒྱད་མ་ཡིན་ནོ། །མ་རིག་པ་མ་ཡིན་
པ་ནས་རྒ་ཤི་མ་ཡིན། མ་རིག་པ་ཟད་པ་ནས་རྒ་ཤི་ཟད་པའི་བར་དུ་མ་ཡིན་ནོ། །
མ་རིག་པ་ནས་རྒ་ཤིའི་བར་དུ་རྟེན་འབྲེལ་བཅུ་གཉིས་ནི་འཁོར་བ་འཛིན་པའི་
མཚན་ཉིད་ཡིན་གྱི། སྟོང་པ་ཉིད་ནི་མཚན་ཉིད་མ་ཡིན་པས་མ་རིག་པ་ནས་རྒ་ཤིའི་བར་དུ་
མ་ཡིན་ནོ། །མ་རིག་པ་ཟད་པ་ནས། རྒ་ཤི་ཟད་པའི་བར་དུ་རྣམ་པར་བྱང་བའི་མཚན་ཉིད་
ཡིན་གྱི། སྟོང་པ་ཉིད་ནི་མཚན་ཉིད་མེད་པས་མ་རིག་པ་ཟད་པ་ནས་རྒ་ཤི་ཟད་པའི་བར་དུ་
ལ114ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
མ་ཡིན་ནོ། །སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་ལམ་ཡང་མ་ཡིན་ནོ། །
སྡུག་བསྔལ་ནི་ཉོན་མོངས་པའི་མཚན་ཉིད། ཀུན་འབྱུང་བ་ནི་ཉེ་བར་ལེན་པའི་མཚན་ཉིད།
འགོག་པ་ནི་ཞི་བའི་མཚན་ཉིད། ལམ་ནི་ཤེས་པའི་མཚན་ཉིད་ཡིན་གྱི། སྟོང་པ་ཉིད་ལ་
མཚན་ཉིད་མེད་པའི་ཕྱིར་སྟོང་པ་ཉིད་བདེན་པ་བཞི་མ་ཡིན་ནོ། །ཡེ་ཤེས་མ་ཡིན། ཡེ་ཤེས་
ནི་ཆོས་ཐམས་ཅད་མངོན་སུམ་དུ་གྱུར་པའི་མཚན་ཉིད་ཡིན་གྱི། སྟོང་པ་ཉིད་ལ་མཚན་ཉིད་
མེད་པས་ཡེ་ཤེས་མ་ཡིན་ནོ། །
ཐོབ་པ་མ་ཡིན། མ་ཐོབ་པ་ཡང་མ་ཡིན་ནོ། །ཐོབ་པ་ནི་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་བོ། །མ་ཐོབ་པ་ནི་སེམས་ཅན་གྱིས་བླ་ན་མེད་པ་མ་ཐོབ་པའོ། །མ་
ཡིན་ནོ་ཞེས་པ་ནི་སྟོང་པ་ཉིད་ཀྱི་མཚན་ཉིད་ལ་བླ་ན་མེད་པའི་བྱང་ཆུབ་ཀྱང་མེད། སེམས་
ཅན་ཡང་མེད་པས་ཐོབ་པ་ཡང་མ་ཡིན། མ་ཐོབ་པ་ཡང་མ་ཡིན་ནོ། །རྣམ་གྲངས་དེས་ན་
ཆོས་ཐམས་ཅད་ནི་རང་བཞིན་གྱིས་སྟོང་པ་ཉིད་དེ། སྟོང་པ་ཉིད་ནི་དེ་ལྟ་བུ་ཡིན་ནོ་ཞེས་
བསྟན་པའི་ཕྱིར་རོ། །འདི་ཡན་ཆད་ནི་སྟོང་པ་ཉིད་ཀྱི་མཚན་ཉིད་དོ། །
ད་ནི་ཤེས་རབ་ཀྱི་སྤྱོད་ཡུལ་གྱི་དོན་གྱིས་བཤད་དེ། ཤཱ་རིའི་བུ་དེ་ལྟར་བྱང་ཆུབ་
སེམས་དཔའ་ཐོབ་པ་མེད་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྤྱོད་དེ་ཞེས་
པ་ལ། མ་ཆུད་པ་ལ་ཆུད་དོ་སྙམ་པ་འབྱུང་བའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པའི་སྤྱོད་
ཡུལ་འདི་ཙམ་ཞིག་དང་ལྡན་ན་སྟོང་པ་ཉིད་དུ་སྤྱོད་པའི་མཚན་མར་བཤད་པ་དེ་ལྟར་ཞེས་
པ་ནི་ཆོས་ཐམས་ཅད་སྟོང་པ་ཉིད་དུ་གྱུར་པའི་ཕྱིར་རོ། །
བྱང་ཆུབ་སེམས་དཔའ་རྣམས་ཐོབ་པ་མེད་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
སྤྱོད་ཅེས་པ་ནི་ཐེག་པ་ཆེན་པོ་ལ་ཞུགས་པའི་བྱང་ཆུབ་སེམས་དཔའ་རྣམས་ཀྱིས་ཕུང་པོ་ལྔ་
ནས་ཐམས་ཅད་མཁྱེན་པའི་བར་དུ་ཅི་ཡང་ཐོབ་པ་མེད་པར་ཤེས་ཤིང་ཆོས་གང་ཡང་རྡུལ་
༤115



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཙམ་རྗེས་སུ་མི་མཐོང་བར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ། །
ཆོས་ཐམས་ཅད་སྟོང་པ་སྟེ། མི་གནས་པའི་རང་བཞིན་ཡིན་ཡང་དེ་ལྟར་མི་ཤེས་པའི་
མ་རིག་པའི་འཁྲུལ་པའི་སེམས་ཀྱིས་མུན་པར་གྱུར་པས་སྲིད་པའི་རྒྱ་མཚོར་འཁོར་ཞིང་
འཁྱམ་མོ། །འཁྲུལ་པའི་སེམས་དེ་ཉིད་ཅི་ཡིན་ཞེས་ཤེས་རབ་རྣམ་གསུམ་གྱིས་བརྟགས་ན།
སེམས་ནི་དམིགས་སུ་མེད་པས་ཉོན་མོངས་པ་ཡང་མི་མཐོང་། རྣམ་པར་བྱང་བར་ཡང་མི་
མཐོང་། ཕུང་པོ་ལྔ་ནས་རྣམ་པ་ཐམས་ཅད་མཁྱེན་པའི་བར་དུ་ཡང་མི་མཐོང་ངོ༌། །སྟོང་པ་
ཉིད་དང་། མཚན་ཉིད་མེད་པ་དང་། མི་སྐྱེ་བ་དང་། མི་འགག་པ་ལ་སོགས་པ་ཡང་མི་
མཐོང་། ཤེས་རབ་ཉིད་ཀྱང་ཡང་དག་པར་རྗེས་སུ་མི་མཐོང་། ཅི་ཡང་མཐོང་བ་མེད་པ་དེ་
ནི་སེམས་ཀྱི་ངོ་བོ་ཉིད་མཐོང་བའོ། །དེ་ལྟར་སེམས་ཀྱི་ངོ་བོ་ཉིད་མཐོང་བ་དེ་ནི་བྱང་ཆུབ་
མཐོང་ངོ་། །གང་བྱང་ཆུབ་མཐོང་བ་དེ་ནི་ཆོས་ཉིད་ཀྱིས་སངས་རྒྱས་མཐོང་བའོ། །
ཆོས་ཉིད་ཀྱིས་སངས་རྒྱས་མཐོང་བ་དེས་ནི་བདག་ཉིད་བླ་ན་མེད་པའི་བྱང་ཆུབ་ཏུ་
མངོན་པར་རྫོགས་པར་སངས་རྒྱས་སོ། །སྐབས་འདིར་ནི་ཐེ་ཚོམ་པས་སྨྲས་པ། དེ་ལྟར་ཅི་
ཡང་མེད་པ་ཤ་སྟག་ཏུ་བཤད་པས་མུ་སྟེགས་ཅན་ཆད་པར་ལྟ་བ་དང་། ཉན་ཐོས་ཞི་བའི་
འགོག་པའི་ནང་དུ་ལྟུང་བར་མི་འགྱུར་རམ་ཞེ་ན། ལན་དུ་སྨྲས་པ། དེ་ལྟར་མི་འགྱུར་ཏེ་མི་
དམིགས་པའི་ཚུལ་གྱིས་སེམས་ཅན་གྱི་དོན་བྱེད་ཅིང་བླ་ན་མེད་པའི་བྱང་ཆུབ་ཏུ་བསྔོ་བ་
དང་། ཕ་རོལ་ཏུ་ཕྱིན་པ་དྲུག་ལ་སོགས་པ་མི་དམིགས་པའི་ཚུལ་གྱིས་སྤྱོད་པར་བྱེད་པས་དེ་
ལྟར་སྐྱོན་དུ་མི་འགྱུར་རོ། །འདི་ཡན་ཆད་ནི་ཤེས་རབ་ཀྱི་སྤྱོད་ཡུལ་ལོ། །
ད་ནི་ཤེས་རབ་ཀྱི་ཡོན་ཏན་གྱིས་བཤད་དེ། །སེམས་ལ་སྐྲག་པ་མེད་པས་སྒྲིབ་པ་
མེད་དེ། ཕྱིན་ཅི་ལོག་ལས་ཤིན་དུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ་ཞེས་བྱ་
བ་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་སྟོང་པ་ཉིད་དོན་ལ་ཐོས་པ་དང་། བསམ་པ་དང་།
ལ1 16



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
བསྒོམ་པའི་བར་དུ་མི་སྐྲག་པས། སེམས་དང་། ཡིད་དང་། རྣམ་པར་ཤེས་པ་དང་། བག་
ཆགས་ཐམས་ཅད་ཟློག་པར་བྱེད་པས་ན། སེམས་ཀྱི་སྒྲིབ་པ་མེད་ཅེས་བྱའོ། །བྱིས་པ་ལྟ་
བུའི་སྤྱོད་པ་མུ་སྟེགས་ཅན་དང་། ཉན་ཐོས་དང་། རང་སངས་རྒྱས་ཀྱི་སྤྱོད་ཡུལ་ལས་ཤིན་
དུ་འདས་ནས་ཉོན་མོངས་པའི་སྒྲིབ་པ་དང་། ཤེས་བྱའི་སྒྲིབ་པ་ཐམས་ཅད་ཟད་དེ། མྱ་ངན་
ལས་འདས་པ་ཆེན་པོར་ཕྱིན་ཏོ། །འདི་ཡན་ཆད་ནི་ཤེས་རབ་ཀྱི་ཡོན་ཏན་ནོ། །
ད་ནི་ཤེས་རབ་ཀྱི་འབྲས་བུའི་དོན་གྱིས་བཤད་དེ། དུས་གསུམ་དུ་རྣམ་པར་གཤེགས་
པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ནས། བླ་ན་མེད་
པ་ཡང་དག་པར་རྫོགས་པའི་སངས་རྒྱས་སུ་མངོན་པར་སངས་རྒྱས་སོ་ཞེས་པ་ལ། ཕྱོགས་
བཅུའི་འཇིག་རྟེན་གྱི་ཁམས་ནས་དུས་གསུམ་དུ་གཤེགས་པའི་སངས་རྒྱས་ཐམས་ཅད་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན། ཀློག ། ཁ་ཏོན་བྱེད། སྒོམ། གཞན་ལ་
སྟོན་ཅིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་བླ་ན་མེད་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱས་སོ། །དུས་གསུམ་གྱི་སངས་རྒྱས་ཐམས་ཅད་ཀྱང༌། ཤེས་རབ་ཀྱི་
ཕ་རོལ་ཏུ་ཕྱིན་པས་བསྐྱེད་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བས་ན་ཤེས་རབ་ཀྱི་ཕ་
རོལ་ཏུ་ཕྱིན་པ་ནི་སངས་རྒྱས་ཐམས་ཅད་ཀྱི་ཡུམ་དུ་གྱུར་པའོ། །འདི་ཡན་ཆད་ནི་ཤེས་རབ་
ཀྱི་འབྲས་བུའོ། །
ད་ནི་ཤེས་རབ་ཀྱི་གཟུངས་ཀྱི་དོན་གྱིས་བཤད་དེ། དེ་ལྟ་བས་ན་ཤེས་རབ་ཀྱི་ཕ་
རོལ་ཏུ་ཕྱིན་པའི་སྔགས་ནི་བདེན་ཏེ་མ་ནོར་བའོ་ཞེས་པ་ལ། དེ་ལྟ་བས་ན་ཞེས་བྱ་བ་ནི།
གོང་དུ་གསུངས་པ་ཡིན་པས་ན་དེ་ལྟ་བས་ན་ཞེས་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས་བདེན་ཏེ་མ་ནོར་བ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རིག་པར་སྤྱོད་
པ་ནི་སྔགས་ཞེས་བྱ་སྟེ། འཇིག་རྟེན་གྱི་ཆོས་ཐམས་ཅད་ཀྱང་བླ་ན་མེད་པའི་བྱང་ཆུབ་ཀྱི་ཐེག་
~ 1 17



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཆེན་པོར་འགྱུར་ཞིང་། བདག་དང་གཞན་ཡང་བླ་ན་མེད་པའི་བྱང་ཆུབ་ཏུ་འཚང་རྒྱ་བས་
ན་བདེན་ཏེ་མ་ནོར་བ་ཞེས་བྱའོ། །རིག་པ་ཆེན་པོའི་སྔགས་ཞེས་བྱ་བ་ནི་ཤེས་རབ་ཀྱི་ཕ་
རོལ་ཏུ་ཕྱིན་པའི་དོན་རིག་པའི་སྔགས་ནི་འདོད་ཆགས་ཞེ་སྡང་ཏིག་མུག་དང་། འཁོར་བའི་
སྡུག་བསྔལ་ཐམས་ཅད་བརྗོད་པ་མེད་པའི་རང་བཞིན་མེད་པར་སྟོན་པས་ན་ཤེས་རབ་ཀྱི་ཕ་
རོལ་ཏུ་ཕྱིན་པ་ནི་རིག་པ་ཆེན་པོའི་སྔགས་སོ། །བླ་ན་མེད་པའི་སྔགས་ཞེས་པ་ནི། ཤེས་
རབ་ཀྱི་ཕ་རོལ་ཏུ་ཕྱིན་པ་ནི་བླ་ན་མེད་པའི་བྱང་ཆུབ་ཏུ་འགྲུབ་པར་བྱེད་པས་ན། བླ་ན་མེད་
པའི་སྔགས་སོ། །མི་མཉམ་པ་དང་མཉམ་པའི་སྔགས་ཞེས་པ་ནི། ཤེས་རབ་ཀྱི་ཕ་རོལ་ཏུ་
ཕྱིན་པ་ནི་འཇིག་རྟེན་པ་དང་
། ཉན་ཐོས་དང་། རང་སངས་རྒྱས་ཀྱི་སྤྱོད་པ་དང་མི་མཉམ་
ཞིང་། སངས་རྒྱས་ཐམས་ཅད་ཀྱི་ཡེ་ཤེས་དང་མཉམ་པར་བྱེད་པས་ན་མི་མཉམ་དང་མཉམ་
པའི་སྔགས་སོ། །སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་སུ་ཤེས་པར་བྱ་
སྟེ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འཆང་། ཀློག ། ཁ་ཏོན་བྱེད་པ་དང་། ཚུལ་
བཞིན་དུ་ཡིད་ལ་བྱེད་ཅིང་། གཞན་ལ་འཆད་པ་ནི་མིག་ནད་ལ་སོགས་པ་ནད་ཐམས་ཅད་
མེད་པར་འགྱུར་ཞིང་། ཕྱོགས་བཅུའི་སངས་རྒྱས་དང་། ལྷ་ཀླུ་ལ་སོགས་པས་སྐྱོབ་པར་བྱེད།
ཤེས་རབ་ཀྱི་ཕ་རོལ་ཏུ་ཕྱིན་པ་སྤྱོད་པས་ངན་འགྲོ་དང་འཁོར་བའི་རྒྱ་མཚོ་ཐམས་ཅད་ཟློག་
པར་བྱེད་པས་ན་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་སོ། །
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏད་ཡོ་ཐཱ། ག་ཏེ། ག་ཏེ། པ་ར་ག་
ཏེ། པ་ར་སཾ་ག་ཏེ། བོ་དྷི་སྭཱ་ཧཱ་ཞེས་པ་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་འདི་ནི་
ཟབ་མོའི་མཆོག་ཐམས་ཅད་ཀྱི་དོན་བསྡུས་པ་རང་བཞིན་གྱིས་གྲུབ་པར་བྱེད་པས་བྱིན་
གྱིས་བརླབས་པའི་སྔགས་སུ་གསུངས་པའོ། །ཤཱ་རིའི་བུ་བྱང་ཆུབ་སེམས་དཔའ་སེམས་
དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ་ཞེས་པ་
~118ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་པར་བཤད་པ།
ནི་དུས་གསུམ་གྱི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་སྤྱད་པ་ལས་
སངས་རྒྱས་པས་ན་ཐེག་པ་ཆེན་པོ་ལ་འཇུག་པའི་བྱང་ཆུབ་སེམས་དཔའ་རྣམས་ཀྱིས་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །
དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་པ་ནི། བཅོམ་ལྡན་
འདས་ཟབ་མོའི་ཏིང་ངེ་འཛིན་ལ་བཞུགས་པའི་མཐུས་ཤཱ་རིའི་བུས་དྲིས་ཏེ། སྤྱན་རིས་
གཟིགས་ཀྱིས་བཤད་ནས་དེའི་དོན་རྫོགས་པ་དང་ཏིང་ངེ་འཛིན་ལས་བཞེངས་སོ། །བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་པོ་ལ་ལེགས་སོ་ཞེས་
བྱ་བ་བྱིན་ནས། ལེགས་སོ་ལེགས་སོ་ཞེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་
དོན་སྨྲས་པ། སངས་རྒྱས་ཐམས་ཅད་ཀྱིས་གསུངས་པ་དང་མཐུན་ཏེ། མ་ནོར་བའི་ཕྱིར་
ལེགས་སོ་ཞེས་བསྟོད་པའོ། །རིགས་ཀྱི་བུ་དེ་དེ་བཞིན་ནོ། །རིགས་ཀྱི་བུ་དེ་དེ་བཞིན་ཏེ། ཇི་
ལྟར་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
པ་ཟབ་མོ་བསྟན་པ་བཞིན་དུ་སྤྱད་པར་བྱ་སྟེ་
ཞེས་པ་ནི་སྤྱན་རས་གཟིགས་ཀྱིས་ཇི་སྐད་སྨྲས་པ་དེ་སངས་རྒྱས་ཐམས་ཅད་ཀྱིས་གསུངས་
པ་དང་མཐུན་པས་ན་དེ་བཞིན་ནོ། །འཕགས་པ་སྤྱན་རས་གཟིགས་ཀྱིས་ཤེས་རབ་ཀྱི་ཕ་
རོལ་ཏུ་ཕྱིན་པ་བསྟན་པ་དེ་བཞིན་དུ། ཐེག་པ་ཆེན་པོ་ལ་ཞུགས་པའི་བྱང་ཆུབ་སེམས་
དཔའ་རྣམས་ཀྱིས་ཀྱང་སྤྱད་པར་བྱའོ། །དེ་བཞིན་གཤེགས་པ་ཡང་རྗེས་སུ་ཡི་རང་ངོ་ཞེས་
པ་ནི། སྤྱན་རས་གཟིགས་ཀྱིས་བཤད་པ་ལ་དེ་བཞིན་གཤེགས་པ་རྗེས་སུ་ཡི་རང་བར་
མཛད་ན། གཞན་གྱིས་ཐེ་ཚོམ་མི་ཟ་བ་ལྟ་ཅི་སྨོས་ཞེས་པའོ། །བཅོམ་ལྡན་འདས་དགྱེས་
ཤིང་དེ་སྐད་ཅེས་བཀའ་སྩལ་ནས་ཞེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྨྲས་པ་དེས་
འཁོར་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རྟོགས་པར་གྱུར་ནས། ཐེག་
པ་ཆེན་པོ་ལ་སྒྲིབ་པ་མེད་པའི་ཕྱིར་དགྱེས་ཤིང་དེ་སྐད་ཅེས་བཀའ་སྩལ་པའོ། །
ལ119ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚེ་དང་ལྡན་པ་ཤཱ་རིའི་བུ་དང་། བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་
པོ་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཁོར་ཐམས་ཅད་བཅོམ་
ལྡན་འདས་ཀྱིས་གསུངས་པ་ལ་མངོན་པར་དགའོ། །བཅོམ་ལྡན་འདས་མ་ཤེས་རབ་ཀྱི་ཕ་
རོལ་ཏུ་ཕྱིན་པའི་སྙིང་པོའི་འགྲེལ་པ་སློབ་དཔོན་ཛྙཱ་ན་མི་ཏྲས་མཛད་པ་རྫོགས་སོ།། །།
ལ120



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་
བྱ་བའི་འགྲེལ་པ།
སློབ་དཔོན་ཀ་མ་ལ་ཤཱི་ལ།
རྒྱ་གར་སྐད་དུ། པྲཛྙཱ་པཱ་ར་མི་ཏཱ་ཧྲི་ད་ཡ་ནཱ་མ་ཊཱི་ཀཱ། བོད་སྐད་དུ། ཤེས་རབ་ཀྱི་ཕ་རོལ་
ཏུ་ཕྱིན་པའི་སྙིང་པོ་ཞེས་བྱ་བའི་འགྲེལ་པ། བཅོམ་ལྡན་འདས་འཕགས་མ་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་ཕྱག་འཚལ་ལོ། །སངས་རྒྱས་ཀུན་གྱི་ཡུམ་གཅིག་པུ། །ཤེས་རབ་ཕ་རོལ་
ཕྱིན་བཏུད་ནས། །སྙིང་པོ་ཡི་ནི་འགྲེལ་པ་འདི། །དོན་གཉེར་རྟོགས་པར་བྱ་ཕྱིར་བྱས། །
བཅོམ་ལྡན་འདས་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་གསུངས་པ་ན། དབང་པོ་རབ་
འབྲིང་ཐ་མའི་འཁོར་རྣམ་པ་གསུམ་སྟེ་དགེ་སློང་དང་བྱང་ཆུབ་སེམས་དཔའ་དང་། འདོད་པ་
དང་གཟུགས་ན་སྤྱོད་པ་ལྷའི་དབང་པོ་བརྒྱ་བྱིན་ལ་སོགས་པ་ཉི་ཁྲི་དང་། སྟོང་གསུམ་གྱི་སྟོང་
ཆེན་པོའི་སངས་རྒྱས་ཀྱི་ཞིང་ཁམས་ན་གནས་པའི་བརྒྱ་བྱིན་ལ་སོགས་པ་ལ་དོན་རྣམ་པ་
བརྒྱད་གསུངས་ཏེ། རྣམ་པ་ཐམས་ཅད་མཁྱེན་པ་ཉིད་ནས་བརྩམས་ནས་སྐུ་གསུམ་འཆད་
པའི་ཆོས་ཀྱི་སྐུའི་བར་དུའོ། །
དེ་ཡང་ལམ་ལྔའི་རང་བཞིན་ཏེ། ལམ་ལྔ་ཡང་ཚོགས་དང་། སྦྱོར་བ་དང་། མཐོང་བ་
དང༌། སྒོམ་པ་དང་། མི་སློབ་པ་ཞེས་བྱའོ། །དེ་ལ་དང་པོ་ནི་དྲན་པ་ཉེ་བར་གཞག་པ་ནས་རྫུ་
༤121



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཕྲུལ་གྱི་རྐང་པའི་མཐར་ཐུག་པའོ། །གཉིས་པ་ནི་དབང་དང་སྟོབས་སོ། །གསུམ་པ་ནི་
བྱང་ཆུབ་ཀྱི་ཡན་ལག་གོ། །བཞི་པ་ནི་འཕགས་པའི་ལམ་ཡན་ལག་གོ། །ལྔ་པ་ནི་ཆོས་དང་
ལོངས་སྤྱོད་རྫོགས་པ་དང་སྤྲུལ་པ་ཞེས་བྱ་བ་སྟོབས་བཅུ་ལ་སོགས་པའོ། །དེ་ལ་རྣམ་པ་
ཐམས་ཅད་མཁྱེན་པ་ཉིད་ཀྱི་སེམས་བསྐྱེད་པ་ཉི་ཤུ་རྩ་གཉིས་བསྟན་པ་ཙམ་གྱི་རྣམ་པར་
དབྱེ་བ་གཅིག་གིས་དབང་པོ་རབ་ཀྱི་བྱང་ཆུབ་སེམས་དཔའི་འཁོར་གྱིས་ལམ་ལྔའི་བརྗོད་
པར་བྱ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་རྟོགས་པའོ། །དབང་པོ་འབྲིང་དང་ཐ་མ་རྣམས་
ལ་གདམས་ངག་ནས་བརྩམས་ནས་ཚོགས་དང་ངེས་པར་འབྱུང་བ་དང་བཅས་པ་མཐར་
ཐུག་པར་བསྟན་ཏོ། །དེ་ལྟར་རྣམ་པ་བཅུ་ནི་རྣམ་པ་ཐམས་ཅད་མཁྱེན་པ་ཉིད་དེ། དབང་པོ་
རབ་དང་འབྲིང་དང་ཐ་མའི་བྱང་ཆུབ་སེམས་དཔའི་འཁོར་གྱི་ཡུལ་དེའི་དོན་དུ་ཡིན་ནོ། །
སླར་ཡང་འདོད་པ་དང་གཟུགས་ན་སྤྱོད་པའི་ལྷའི་འཁོར་ལོ་ལམ་ཤེས་པ་དང་གཞི་ཤེས་པ་
བསྟན་ཏོ། །སྟོང་གསུམ་གྱི་སྟོང་ཆེན་པོའི་སངས་རྒྱས་ཀྱི་ཞིང་ཁམས་ན་གནས་པའི་ལྷའི་
འཁོར་རྣམས་ལ་རྣམ་པ་ཀུན་མངོན་པར་རྫོགས་པ་ནས་བརྩམས་ནས་ཆོས་ཀྱི་སྐུའི་བར་དུ་
བསྟན་ཏོ། །
དེ་ལ་ཤིན་ཏུ་རྒྱས་པར་བསྟན་པ་ནི་བཅོམ་ལྡན་འདས་མ་སྟོང་ཕྲག་བརྒྱ་པ་ལས་བྱང་
ཆུབ་སེམས་དཔའ་བཟང་སྐྱོང་དང་རིན་ཆེན་འབྱུང་གནས་ལ་སོགས་པ་དབང་པོ་རབ་ཀྱི་
རབ་ལ་སེམས་བསྐྱེད་པ་ཉི་ཤུ་རྩ་གཉིས་ལ་སོགས་པ་གཞུང་མ་ལུས་པ་བཤད་པ་དང་།
འབྲིང་དུ་བཤད་པའི་སྟོང་ཕྲག་ཉི་ཤུ་ལྔ་པ་ལས་བཤད་པ་ཡིན་ལ། མདོར་བསྡུས་པ་བརྒྱད་
སྟོང་པ་ན་ནི་མེད་དེ། དེ་ཡང་འགྲེལ་པ་མཛད་པ་རྣམས་ཀྱིས་ནི་རབ་འབྱོར་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱིས་ཤེས་རབ་ཀྱིས་ཕ་རོལ་ཏུ་ཕྱིན་པ་ལས་བརྩམས་ཏེ།
ཅི་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཤེས་རབ་ཀྱི་ཕ་རོལ་ཏུ་ཕྱིན་པ་
ལ122ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་བའི་འགྲེལ་པ།
ལ་ངེས་པར་འབྱུང་བར་འགྱུར་བ་དེ་བཞིན་དུ་ཁྱོད་སློབས་པར་བྱོས་ཤིག་ཅེས་བྱ་བ་འདིས་
ནི་བྱང་ཆུབ་སེམས་དཔའི་ཚིག་གིས་བྱང་ཆུབ་ཏུ་སེམས་བསྐྱེད་པ་ཉི་ཤུ་རྩ་གཉིས་བཤད་
པས་སྡུད་པ་པོའི་སྐྱོན་བསལ་བར་བཞེད་པ་ཡིན་ནོ། །
འདིར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་གསུམ་གྱི་མདོར་བསྡུས་པའི་གཞུང་དེ་
ལས་རྣམ་པ་ལྔའི་བདག་ཉིད་རྣམ་པ་བརྒྱད་ཀྱི་དོན་གསུངས་པ་ཡིན་ནོ། །དེ་ལ་ཐོག་མར་
བསྟན་པར་བྱ་བའི་དུས་དང་། སྟོན་པ་དང་། གནས་དང་། འཁོར་དང་། ཆོས་ཏེ། ཕུན་སུམ་
ཚོགས་པ་རྣམ་པ་ལྔའི་གླེང་གཞིའི་ངག་གིས་མཚམས་སྦྱོར་བ་བསྟན་ཏོ། །ཟབ་མོ་སྣང་བའི་
ཚིག་གིས་བསོད་ནམས་དང་ཡེ་ཤེས་འབྲེལ་བར་བསྟན་ཏེ། དེ་ཡང་སྒྱུ་མ་ལྟ་བུའི་རང་བཞིན་
ཡིན་པས་དངོས་པོ་མེད་པ་ལས་སྣང་བའི་ཕྱིར་རོ། །འདིར་བཅོམ་ལྡན་འདས་འཕགས་པ་
སྤྱན་རས་གཟིགས་དབང་ཕྱུག་འཇིག་རྟེན་ལས་འདས་པའི་རྗེས་ལ་ཐོབ་པའི་ཡེ་ཤེས་ཀྱིས་
ཆོས་ཀྱི་རྣམ་གྲངས་ལ་ལྟ་བའི་རྗེས་ཐོགས་ལ། ཤ་ར་དྭ་ཏིའི་བུས་འཁོར་རྣམ་པ་གསུམ་
གྱིས་རྟོགས་པར་བྱ་བའི་ཕྱིར་སངས་རྒྱས་ཀྱིས་བྱིན་གྱིས་བརླབས་ཀྱིས་སངས་རྒྱས་ཀྱི་
སྤྲུལ་པ་སྤྱན་རས་གཟིགས་དབང་ཕྱུག་ལ་ཇི་ལྟར་བསླབ་པར་བྱ་ཞེས་སྨྲས་པ་དང་། འདྲི་བའི་
བསམ་པ་ན་བསླབ་པའི་ནན་ཏན་དུ་བྱ་བའོ། །ནན་ཏན་དུ་བྱ་བ་ནི་ངེས་པའོ། །དེ་ཡང་ཚད་
མས་སོ། །ཚད་མ་ཡང་གཉིས་ཡིན་ལ། ཚུ་རོལ་མཐོང་བའི་མངོན་སུམ་གྱིས་དངོས་པོ་དང་
དངོས་པོ་མེད་པ་ལ་དམིགས་པས་ཉམས་པར་བྱས་པ་ཇི་ལྟ་བ་བཞིན་དུ་ཡོངས་སུ་མ་ཤེས་
པའི་ཕྱིར་དང་། རྗེས་སུ་དཔག་པ་ཡང་དེ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །གཞན་ཡང་
ཚད་མ་མེད་པས་ཐེ་ཚོམ་དང་ལྡན་པར་འགྱུར་བ་དང་། ཤ་ར་དྭ་ཏིའི་བུས་འཕགས་པ་སྤྱན་
རས་གཟིགས་དབང་ཕྱུག་ལ་དྲིས་པ་དང་། འཕགས་པ་སྤྱན་རས་གཟིགས་དབང་ཕྱུག་ལ་
ཡང་། ཡང་དག་པར་རྫོགས་པའི་སངས་རྒྱས་ཀྱིས་བྱིན་གྱིས་བརླབས་ནས་དངོས་པོ་དང་
མ 123



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དངོས་པོ་མེད་པས་སྟོང་པའི་ངོ་བོ་སྒྱུ་མ་ལྟ་བུ་ལ་བརྟེན་ཏེ་འདིའི་དྲི་བ་དང་ལན་བྱུང་བ་ཡིན་
ནོ། །
ལམ་རྣམ་པ་ལྔ་བསྟན་པའི་ཕྱིར་འདི་ལྟ་སྟེ། ཕུང་པོ་ལྔ་པོ་དེ་དག་ངོ་བོ་ཉིད་ཀྱིས་སྟོང་
པའོ་ཞེས་བྱ་བ་ནས་བརྩམས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
མངོན་པར་རྫོགས་པར་སངས་རྒྱས་སོ་ཞེས་བྱ་བའི་བར་དུའོ། །དེའི་ལན་གྱི་དོན་ནི་ཤ་ར་དྭ་
ཏིའི་བུ་བྱང་ཆུབ་སེམས་དཔའི་འཁོར་རྣམ་པ་གསུམ་གྱིས་དོན་དམ་པའི་བདེན་པའི་ཡུལ་
ལ་རྗེས་སུ་དཔག་པའི་ཤེས་པོས་བརླབ་པར་བྱའོ། །མངོན་སུམ་གྱིས་ནི་མ་ཡིན་ཏེ། ཚུ་རོལ་
མཐོང་བའི་མངོན་སུམ་གྱི་ཡུལ་མ་ཡིན་པའི་ཕྱིར་དང་། དེའི་ཡུལ་ལ་ཚད་མ་མེད་པའི་ཕྱིར་
དང་། ནུས་པའང་མེད་པའི་ཕྱིར་རོ། །རྣལ་འབྱོར་གྱི་མངོན་སུམ་ནི་བསླབས་ཟིན་པའི་ཕྱིར་
དང༌། བསླབས་པ་ལ་དགོས་པ་མེད་པའི་ཕྱིར་རོ། །དོན་དམ་པ་ལ་རྗེས་སུ་དཔག་པའི་ཤེས་
པས་བསླབ་པར་བྱའོ། །
འདིར་ནི་རྗེས་སུ་དཔག་པའི་ཤེས་པས་རྒྱུ་མ་ལྟ་བུའི་སྟོང་པ་ཉིད་ཀྱི་ཤེས་རབ་ཀྱི་ཕ་
རོལ་ཏུ་ཕྱིན་པ་ངེས་པར་བྱའོ། །ཇི་ལྟར་ཤེས་བྱ་དང་ཤེས་པར་གསུངས་པའི་ཕུང་པོ་གང་
ཡིན་པ་འདི་ལ་དགེ་སློང་གི་དགེ་འདུན་དང༌། བྱང་ཆུབ་སེམས་དཔའ་དང་། ལྷའི་ཚོགས་
རྣམས་ཀྱིས་རྒྱུའི་ངོ་བོའམ་འབྲས་བུའི་བདག་ཉིད་ཡིན། རེ་ཤིག་དོན་དམ་པ་རྒྱུ་དང་འབྲེལ་
བས་སྐྱེ་བ་ནི་མ་ཡིན་ཏེ། རང་དང་གཞན་དང་གཉིས་ཀ་དང་གཉིས་ཀ་མ་ཡིན་པས་རྣམ་པར་
དཔྱད་ན་མི་རིགས་པའི་ཕྱིར་རོ། །འབྲས་བུ་ཡང་ཡོད་པ་དང་མེད་པ་སྐྱེ་བ་མི་འཐད་པས་སོ། །
དེ་ལ་འདི་ལྟར་ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཞེས་བྱ་བ་ནས་
བརྩམས་ནས། རྣམ་པར་ཤེས་པ་སྟོང་པའོ་ཞེས་བྱ་བའི་བར་འདིས་ནི་ཚོགས་དང༌། སྦྱོར་
བའི་ལམ་བསྟན་ཏོ། །ཤཱ་རིའི་བུ་དེ་ལྟར་ཞེས་བྱ་བ་ནས། གང་བ་མེད་པའོ་ཞེས་བྱ་བའི་
124ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་བའི་འགྲེལ་པ།
བར་དུ་ཚིག་རྣམ་པ་བརྒྱད་ཀྱིས་བདག་ཉིད་ཀྱིས་བར་ཆད་མེད་པའི་ལམ། རྣམ་པར་གྲོལ་
བའི་ལམ་གྱི་རང་བཞིན་མཐོང་བའི་ལམ་བསྟན་ཏོ། །ཤཱ་རིའི་བུ་དེ་ལྟ་བས་ན་ཞེས་བྱ་བ་
ནས། མ་ཐོབ་པ་མེད་དོ་ཞེས་བྱ་བའི་བར་གྱིས་བསྒོམ་པའི་ལམ་བསྟན་ཏོ། །ཤཱ་རིའི་བུ་དེ་
ལྟ་བས་ན་ཞེས་བྱ་བ་ནས་བརྟེན་ནས་ཞེས་བྱ་བའི་བར་གྱིས་རྡོ་རྗེ་ལྟ་བུའི་ཏིང་ངེ་འཛིན། མི་
སློབ་པའི ལམ་གྱི་སྦྱོར་བའི་རྣམ་པ་ལམ་དང་པོ་གཅིག་བསྟན་ཏོ། །
སེམས་ལ་དམིགས་པ་མེད་པ་འདིས་ཕྱིན་ཅི་ལོག་ལས་ཤིན་ཏུ་འདས་སོ་ཞེས་བྱ་
བས་དངོས་གཞིའི་མཚན་ཉིད་གཉིས་པའོ། །མྱ་ངན་ལས་འདས་པའི་མཐར་ཕྱིན་ཏོ། །ཞེས་
བྱེ་བ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་སོ་ཞེས་བྱ་བས། རྗེས་ལ་ཐོབ་པས་ལོངས་སྤྱོད་རྫོགས་པ་དང་། སྤྲུལ་པའི་སྐུའི་
མཚན་ཉིད་གསུམ་པའོ། །དེ་ལྟ་བས་ན་ཤེས་པར་བྱ་སྟེ། ཞེས་བྱ་བས་ལམ་རྣམ་པ་ལྔ་པོ་དེ་
དག་སྔགས་གྱི་ཚིག་རྣམ་པ་ལྔས་ཕན་ཡོན་གྱི་སྒོ་ནས་བསྟན་ཏོ། །ལམ་རྣམ་པ་ལྔ་པོ་དེ་དག་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཡིན་ནོ། །འདི་ཡང་འཕགས་པ་ཐོགས་མེད་ཀྱིས་
གསུངས་ཏེ་འདི་ལྟ་སྟེ། གོ་ཆ་ནི་ཕ་རོལ་ཏུ་ཕྱིན་པ་རྣམ་པ་དྲུག་གི་མཚན་ཉིད་དེ་ཚོགས་ཀྱི་
ལམ་མོ། །འཇུག་པའི་བྱ་བ་ནི་དྲོད་དང་། རྩེ་མོ་དང་། བཟོད་པ་སྟེ། སྦྱོར་བའི་ལམ་གྱི་རང་
བཞིན་ནོ། །
ཚོགས་བཅུ་བདུན་ལས། བཅོ་ལྔ་ནི་འཇིག་རྟེན་ཆོས་ཀྱི་མཆོག་གིས་བསྡུས་ཏེ། སྦྱོར་
བའི་ལམ་གྱིས་གཟུང་བ་ཡིན་ལ། སའི་ཚོགས་དང་། གཉེན་པོའི་ཚོགས་དང་། མཐོང་བའི་
ལམ་དང་། བསྒོམ་པའི་ལམ་སྟེ། ངེས་པར་འབྱུང་བ་བརྒྱད་ནི་རྡོ་རྗེ་ལྟ་བུའི་ཏིང་ངེ་འཛིན་
ཏེ། སྐད་ཅིག་མ་ཅིག་ལ་མངོན་པར་བྱང་ཆུབ་པ་ནི་མི་སློབ་པའི་ལམ་མོ། །དགེ་སློང་དེ་དག་
དང་ཞེས་བྱ་བ་ནས་འཁོར་ཐམས་ཅད་ཀྱི་མཐར་ཐུག་པས་འཇུག་བསྡུ་བ་བསྟན་ཏོ། །ཤེས་
ལ125ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ། སློབ་དཔོན་ཀ་མ་ལ་ཤཱི་ལས་མཛད་པ་
རྫོགས་སོ། །། །
རྒྱ་གར་གྱི་མཁན་པོ་ཀུ་མ་ར་ཤི་པ་ཏྲ་དང་། བོད་ཀྱི་ལོ་ཙཱ་བ་འཕགས་པ་ཤེས་རབ་ཀྱིས་
བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
126



༄༅། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་
འགྲེལ་པ་དོན་གྱི་སྒྲོན་མ་ཞེས་བྱ་བ།
པཎྜི་ཏ་ཕྱག་ན་རྡོ་རྗེ།
རྒྱ་གར་སྐད་དུ། བྷ་ག་བ་ཏི་པྲ་ཛྙཱ་པཱ་ར་མི་ཏཱ་ཧྲི་ད་ཡ་ཨརྦ་པྲ་དཱི་པ་ནཱ་མ་ཊཱི་ཀཱ། བོད་
སྐད་དུ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་
སྒྲོན་མ་ཞེས་བྱ་བ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ། །
གཞི་དྲན་པ་མེད་པ་ཐམས་ཅད་མཁྱེན་པའི་ཡེ་ཤེས་དང་། ལམ་སྐྱེ་བ་མེད་པ་ལམ་གྱི་རྣམ་
པར་ཤེས་པ་ཉིད་དང་། འབྲས་བུ་བློ་ལས་འདས་པ རྣམ་པ་ཐམས་ཅད་མཁྱེན་པ་ཉིད་ལ་
ཕྱག་འཚལ་ལོ། །གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་བ་དེ་ནི་ཀུན་མཁྱེན་ཡེ་
ཤེས་ལ་ཕྱག་འཚལ་བ་ཡིན་ནོ། །
འདི་སྐད་བདག་གིས་ཐོས་པ་དུས་གཅིག་ན། ཨེ་བི་མ་ཡ། ཡི་གེ་བཞི་པོ་འདི་ནི་
ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་འབྱུང་གནས། ཕུན་སུམ་ཚོགས་པ་ཐམས་ཅད་ཀྱི་
གཞིར་གྱུར་པ། སེམས་ཉིད་དང་ཆོས་ཉིད་ཀྱི་ངོ་བོ་གཅིག་ལ་དྲན་པ་དང་
། དྲན་པ་མེད་པ་
དང་། སྐྱེ་བ་མེད་པ་དང་། བློ་ལས་འདས་པ་ཆོས་བཞི་པོ་དུས་གཅིག་པ་ལས་ཟབ་པ་
སྣང་བའི་ཚུལ་རྣམ་པ་གཉིས་ཀྱིས་ཐོས་སོ། །དེ་ཡང་ཟབ་པ་ནི་ཐོས་པ་དང་བསམ་པ་དང་
༤127



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྒོམ་པ་ལས་འདས་པ་སྟེ། དུས་གསུམ་དུ་རྣམ་པར་བཞུགས་པའི་སངས་རྒྱས་རྣམས་
དང་། ཁམས་གསུམ་གྱི་སེམས་ཅན་མ་ལུས་པའི་ཆོས་ཀྱི་དབྱིངས་ཀྱི་ངོ་བོ་ཐ་མི་དད་པའི་
སྐད་ཅིག་མ་གཅིག་ལ་མཉམ་པ་ཉིད་ལ་གནས་པའི་ཚིག་བླ་དྭགས་སོ། །སྣང་བ་ནི་དྲན་
པའི་རྣམ་པ་སེམས་ཅན་རྣམས་ཀྱི་ལས་ལ་ཆགས་པའོ། །བཅོམ་ལྡན་འདས་ནི་ཉོན་མོངས་
པ་དང་ཤེས་བྱའི་སྒྲིབ་པ་མ་ལུས་པ་བཅོམ་ནས་ཆོས་ཀྱི་སྐུ་ལ་མྱ་ངན་ལས་འདས་པའོ། །
རྒྱལ་པོའི་ཁབ་ནི་ཀུན་ནས་ཉོན་མོངས་པའི་གནས་རྣམས་ཀྱི་ཁྱད་པར་དུ་འཕགས་ཏེ། ཆོས་
མ་ལུས་པ་སྒྱུ་མ་དང་རྨི་ལམ་ལྟ་བུས་འཇིག་རྟེན་པའི་ཆོ་འཕྲུལ་སྣ་ཚོགས་བསྟན་པའི་ཕྱིར་
རོ། །བྱ་རྒོད་ཕུང་པོའི་རི་ནི་རྣམ་པར་བྱང་བའི་ཆོས་རྣམས་ཀྱི་ཁྱད་པར་དུ་འཕགས་ཤིང་
སྟོང་པ་ཉིད་ལ་གནས་པའི་སྐྱེས་བུའི་བྱ་རྣམས་ཟིལ་གྱིས་གནོན་པས་སྤུངས་པ་ཡིན་ནོ། །
དགེ་སློང་གི་དགེ་འདུན་ཆེན་པོ་དང་ནི་ཉོན་མོངས་པ་ལས་བྱོལ་ནས་རང་རང་གི་
འདོད་པའི་སྐམ་སར་གནས་པ་རྣམས་སོ། །བྱང་ཆུབ་སེམས་དཔའི་དགེ་འདུན་ཆེན་པོ་ནི་
ཤེས་པ་དང་ཤེས་བྱ་ལ་སོགས་པ་མཉམ་པ་དང་བྲལ་ནས་ཐམས་ཅད་ཇི་ལྟ་བ་བཞིན་དུ་
མཁྱེན་པ་རྣམས་སོ། །ཐབས་ཅིག་ཏུ་བཞུགས་ཏེ་ནི་དྲན་པ་སྣ་ཚོགས་ཐབས་སུ་ཤེས་ཤིང་
དྲན་པས་མ་གོས་པ་ཤེས་རབ་རྣམ་གསུམ་དང་མ་བྲལ་བ་ཟབ་མོའི་ཆོས་ཉིད་ཀྱི་སྣོད་དུ་
གྱུར་པ་རྣམས་དང་ཐབས་ཅིག་གོ། །དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བ་ནི་
ཟབ་པ་ནི་དྲན་པ་དང་རིག་པ་དང་བློའི་རྣམ་པ་གང་གིས་ཀྱང་མ་གོས་པ། དཔེ་དང་བརྡས་
མཚོན་དུ་མེད་པ་ཡིན་ཡང་ནམ་མཁའ་ལྟར་མཐའ་དབུས་མེད་པའི་ཆོས་ཉིད་དོ། །སྣང་བ་
ནི་དྲན་པ་གློ་བུར་བ་ནམ་མཁའ་ལ་ནམ་གཞུག་ཆད་ཀའི་སྦྲང་བུ་རྒྱུ་བ་ལྟར་མི་རྟག་པ་དང་
འགྱུར་བ་ཅན་ཡང་དག་པ་མ་ཡིན་པ་ཐུགས་ལ་དགོངས་པའི་ཕྱིར་རོ། །ཆོས་ཀྱི་རྣམ་གྲངས་
ནི་ཟབ་པ་དང་རྒྱ་ཆེ་བའོ། །ཟབ་པ་དང་རྒྱ་ཆེ་བ་ནི་གཅིག་ལ་མ་འདྲེས་པ་དཔེར་ན་མཚོ་
ལ128



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
དང་བ་ལ་ནམ་མཁའི་གཟུགས་བརྙན་མཐོང་བ་ནི་དཀོན་ནོ། །ཉི་མ་དང་ཟླ་བ་དང་སྐར་མ་
ལ་སོགས་པའི་གཟུགས་བརྙན་མཐོང་བ་ནི་ཤིན་ཏུ་མང་ངོ༌། །དེ་བཞིན་དུ་ཟབ་པའི་ཆོས་དྲན་
པ་མེད་པ་དང་། སྐྱེ་བ་མེད་པ་དང་། བློའི་སྤྱོད་ཡུལ་མ་ཡིན་པ་ལ་འདྲིས་ཤིང་ཡིད་ཆེས་པའི་
སྐྱེས་བུ་ནི་ཤིན་ཏུ་དཀོན་ནོ། །
རྒྱ་ཆེ་བའི་ཆོས་དྲན་པའི་རྣམ་གྲངས་མི་འདྲ་བ་ལ་ཆགས་ཤིང་ཡིད་ཆེས་པ་ནི་ཤིན་ཏུ་
མང་ངོ༌། །ཏིང་ངེ་འཛིན་ལ་སྙོམས་པར་ཞུགས་པ་ནི་ཟབ་པ་དང་རྒྱ་ཆེ་བ་ཆོས་ཀྱི་དབྱིངས་
སུ་ཐ་མི་དད་པ་སྟེ། དཔེར་ན་མཚོ་དང་བ་ལ་ནམ་མཁའི་གཟུགས་བརྙན་ཤར་བ་ན་ཉི་མ་
དང་ཟླ་བ་དང་སྐར་མ་ལ་སོགས་པའི་གཟུགས་བརྙན་ཤར་བ་ནི་ཆུ་བོའི་ངོ་བོར་གཅིག་པ་
བཞིན་དུ། དུས་གསུམ་དུ་རྣམ་པར་བཞུགས་པའི་སངས་རྒྱས་རྣམས་ཀྱི་ཐུགས་ཀྱི་དགོངས་
པ་གཅིག་པ་ཡིན་ནོ། །ཡང་དེའི་ཚེ་བྱང་ཆུབ་སེམས་དཔའ་ནི་སངས་རྒྱས་ཉིད་ཀྱིས་
དགོངས་པའི་ཟབ་མོའི་ཆོས་ཉིད་ལ་དགོངས་ནས་སེམས་ཅན་རྣམས་ཀྱི་དོན་དུ་ཐབས་ཀྱི་
སྣང་བ་ལ་གནས་པས་སོ། །
སེམས་དཔའ་ཆེན་པོ་ནི་དུས་གསུམ་གྱི་སངས་རྒྱས་ཀྱི་དགོངས་པ་ལ་གནས་ནས་
སེམས་ཅན་གྱི་ཁམས་དཔག་ཏུ་མེད་པའི་དོན་མཛད་པས་སོ། །འཕགས་པ་སྤྱན་རས་
གཟིགས་དབང་ཕྱུག་ནི་འཇིག་རྟེན་དང་འཇིག་རྟེན་ལས་འདས་པ་ལས་འཕགས་ནས་རྣམ་
པར་མི་རྟོག་པའི་ཡེ་ཤེས་ཀྱི་སྤྱན་གྱིས་གཟིགས་ཤིང་དམིགས་པ་མེད་པའི་ཐུགས་རྗེ་མ་
བས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤེས་རབ་ནི་ཕྱིན་ཅི་མ་ལོག་པའི་ཤེས་པའོ། །ཕ་
རོལ་ཏུ་ཕྱིན་པ་ནི་བློའི་སྤྱོད་ཡུལ་ལས་འདས་པའོ། །ཟབ་མོ་སྤྱོད་པ་ཉིད་ལ་ལྟ་ཞིང་ནི་དྲན་པའི་
རྣམ་པས་མ་གོས་པ་ལས་སྣ་ཚོགས་ཤར་བས་སྤྱོད་པ་མ་ངེས་པ་ལ་ལྟོས་པས་སོ། །ཕུང་པོ་ལྔ་
པོ་དེ་དག་ལ་ཡང་ནི་གཟུགས་ཀྱི་ཕུང་པོ་ལ་སོགས་པའི་ཟག་པ་དང་བཅས་པ་དེ་དག་དང་།
ལ129ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚུལ་ཁྲིམས་ཀྱི་ཕུང་པོ་ལ་སོགས་པ་ཟག་པ་མེད་པའི་ཕུང་པོ་ལྔ་པོ་དག་ལའོ། །རང་བཞིན་
གྱིས་སྟོང་པར་རྣམ་པར་ལྟའོ་ནི་ཟག་པ་དང་བཅས་པའི་ཕུང་པོ་རྣམས་འདོར་བར་འདོད་པ་
དང༌། ཟག་པ་མེད་པའི་ཕུང་པོ་རྣམས་བླང་བར་འདོད་པ་རྣམས་ལ་རང་བཞིན་མ་གྲུབ་པར་
བསྟན་པའི་ཕྱིར་རོ། །དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་ནི་དུས་
གསུམ་གྱི་སངས་རྒྱས་ཀྱི་དགོངས་པ་ཟབ་མོས་ཁམས་གསུམ་གྱི་སེམས་ཅན་གྱི་དྲན་པའི་
སྣང་བ་ལ་བྱིན་གྱིས་བརླབས་པས་སྤོབས་པ་མཐའ་ཡས་པ་སྐྱེས་སོ། །
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ་ནི་དུས་གསུམ་གྱི་སངས་རྒྱས་ཀྱི་དགོངས་པ་ཟབ་མོ་འབའ་ཞིག་ལ་མོས་པའི་གང་
ཟག་རྣམས་ཀྱི་དོན་ལ་དགོངས་ནས་དྲི་བར་བྱའོ་སྙམ་དུ་བསམ་པ་སྐྱེས་པའོ། །དེ་ལ་
དགོངས་ནས་འདི་སྐད་ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་ནི་ཐེག་པ་ཆེན་པོ་
པའི་རིགས་ཅན་རྣམས་སོ། །དེའི་ནང་ནས་ཟབ་མོའི་དོན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
མོས་ཤིང་དོན་དུ་གཉེར་བ་རྣམས་སོ། །དེ་ཡང་སེམས་ཉིད་གཅིག་པ་ལ་རྨི་ལམ་ལྟར་ཐ་དད་
དུ་སྣང་བ་ནི་སྐྱེས་པ་དང་བུད་མེད་དོ། །གང་ལ་ལ་ནི་ཟབ་མོའི་དོན་ལ་མ་མོས་ཤིང་འཇིགས་
པ་དང་སྡང་བ་དང་སྐྲག་པར་འགྱུར་བ་ཡང་ཡོད་དོ། །ལ་ལས་ནི་ཟབ་མོའི་ཆོས་ཐོས་པ་
ཙམ་གྱི་དགའ་ཞིང་མགུ་ལ་སེམས་བསྐྱེད་པ་ཙམ་གྱིས་བླ་ན་མེད་པའི་བྱང་ཆུབ་ཐོབ་པ་ཡང་
ཡོད་དོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་སྤྱད་པར་འདོད་པ་དེས་ནི་བདག་
དང་གཞན་མི་དམིགས་པའི་ཚུལ་གྱིས་ཇི་ལྟར་བསླབ་པར་བྱ་ཞེས་དྲིས་སོ། །དེ་སྐད་ཅེས་
སྨྲས་པ་དང་ནི་དྲིས་པའི་ལན་གདབ་པར་བྱའོ་ཞེས་དགོངས་པའི་ཐ་ཚིག་གོ། །གང་གིས་
དགོངས་ཤེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་གིས་ཟབ་མོའི་ཆོས་ལ་ཇི་ལྟ་བ་བཞིན་དུ་དགོངས་ན་སེམས་ཅན་
130



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
རྣམས་ཀྱི་དོན་དུ་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །
ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ནི་ཟབ་མོ་དོན་དུ་གཉེར་བ་
རྣམས་ཀྱི་དེད་དཔོན་དུ་གྱུར་པ་ཤཱ་རིའི་བུ་ལ་དམིགས་ནས་མདོ་གཞན་པ་རྣམས་ནི་སྙིང་པོ་
མེད་པ་སྤུན་པའི་རྣམ་པ་ལྟ་བུ་སྟེ། གང་ལ་ལ་ནི་དྲང་བའི་དོན་གྱི་མདོ་ལ་མོས་པ་དང་། ལ་
ལ་ནི་ངེས་པའི་དོན་གྱི་མདོ་ལ་མོས་པ་རྣམས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་འདི་དུས་གསུམ་
གྱི་སངས་རྒྱས་ཀྱི་ཐུགས་ཀྱི་སྙིང་པོ་ཡིན་པ་དང་། དེ་བས་ཀྱང་ཟབ་མོའི་དོན་བློའི་སྤྱོད་
ཡུལ་མ་ཡིན་པས། ཟབ་མོ་སྤྱད་པ་སྤྱོད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་
སྟེ་ནི་དོན་ཟབ་མོའི་ཆོས་ཉིད་ལ་བློས་སྤྱད་པར་དཀའ་བས་སོ། །སྣང་བའི་ཆོས་ལ་སྤྱད་
པས་ནི་སྙིང་པོའི་ཆོས་དང་མི་ཕྲད་དོ། །དེ་བས་ན་དྲན་པའི་སྣང་བ་འདི་རྣམས་རྣམ་པར་མ་
བྱང་གི་བར་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་རྟོགས་པར་དཀའ་བས་ཕུང་
པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ། །འོ་ན་ཕྱིན་ཅི་
མ་ལོག་པའི་ཟབ་མོའི་ཆོས་ཉིད་དང་མ་ཕྲད་པའི་ཕྱི་རོལ་པ་ནི་བདག་ཏུ་ལྟ་བ་དང་། བདག་
མེད་པར་ལྟ་བ་རྣམས་སོ། །
དེ་ཡང་བདག་ཏུ་ལྟ་བ་ནི་རིག་པ་ཡང་དག་པར་ཡོད་པར་ཁས་ལེན་པ་རྣམས་སོ། །
བདག་མེད་པ་ལ་མོས་པ་ནི་རིག་པ་སྟོང་པ་གཉིས་སུ་མེད་པར་སྨྲ་བ་རྣམས་སོ། །དེ་ཡང་གང་
ཟག་དང་ཆོས་ལ་བདག་མེད་པར་ལྟ་བ་ལ་བློ་གོམས་པར་བྱ་བའི་དོན་དུ་ཕྱི་དང་ནང་ཐམས་
ཅད་ལ་རྡུལ་ཕྲ་རབ་ཏུ་གཞིག་ཅིང་བལྟས་པས་བདག་མ་རྙེད་པ་ལ་བློ་གོམས་པར་བྱས་
ནས་མཉམ་པ་ཉིད་ལ་གཞག་པའི་དུས་སུ་ཅི་ཡང་མི་དམིགས་ཅི་ཡང་མི་རྟོག་པ་དེ་ལ་ཡུན་
རིང་དུ་སེམས་གནས་པ་ཐོབ་པར་བྱ་བའི་ཡུལ་དུ་བྱས་པ་ན་སེམས་དངས་ཤིང་ཉམས་
དགའ་བ་ལ་དམིགས་པ་ནི་མཉམ་པར་གཞག་པའོ། །
ལ131ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྗེས་ལ་ཐོབ་པའི་དུས་སུ་ཆོས་ཐམས་ཅད་སྒྱུ་མ་ལྟ་བུ་དང༌། རྨི་ལམ་ལྟ་བུ་དང་།
སྨིག་རྒྱུ་ལྟ་བུ་དང་། སྒྲ་བརྙན་ལྟ་བུ་དང་། ཆུ་ཟླ་ལྟ་བུ་དང་། འཇའ་ཚོན་ལྟ་བུ་དང་། དྲི་ཟའི་
གྲོང་ཁྱེར་ལྟ་བུ་དང་། མགལ་མེ་བསྐོར་བ་ལྟ་བུ་དང་། སྐྲ་ཤད་འཛིངས་པ་ལྟ་བུ་དང་།
དབང་པོའི་དྲ་བ་ལྟ་བུ་དང་། སྤྲུལ་པའི་རྣམ་པ་ལ་དམིགས་ནས་ཡིད་བྱུང་ཞིང་སྣ་ཚོགས་སྟོང་
པ་ཉིད་དང་ཟུང་དུ་འཇུག་པ་ལ་མོས་པའི་གང་ཟག་རྣམས་ཀྱི་དོན་དུ་གཟུགས་སྟོང་པའོ།
སྟོང་པ་ཉིད་གཟུགས་སོ། །གཟུགས་ལས་ཀྱང་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་
ལས་ཀྱང་གཟུགས་གཞན་མ་ཡིན་ནོ་ཞེས་གསུངས་སོ། །གཟུགས་ཀྱི་ཕུང་པོ་ཇི་ལྟ་བ་དེ་
བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །
རྣམས་ཞེས་བྱ་བས་ནི་རྣམ་པར་ཤེས་པའི་ཚོགས་བརྒྱད་ཀྱང་སྟོང་པ་ཉིད་དོ། །དེའི་ནང་ནས་
ཀུན་གཞི་རྣམ་པར་ཤེས་པ་ཟབ་ཅིང་ཕྲ་བ་དེ་དོན་དུ་གཉེར་བ་ཡོད་དེ་དེ་ནི་ལེགས་པ་མ་
ཡིན་ནོ། །འདིས་ཅི་བསྟན་ཞེ་ན། སྣང་བ་སྣ་ཚོགས་དྲན་པས་ཡུལ་དུ་བྱས་པའི་སྒྱུ་མ་ལྟ་
བུའི་ཏིང་ངེ་འཛིན་དབང་པོའི་མངོན་སུམ་གྱིས་གཏན་ལ་ཕབ་པའི་ཆོས་ཐམས་ཅད་ཟུང་དུ་
འཇུག་པའི་དྲན་པ་ལ་བརྟེན་པ་སོ་སོའི་སྐྱེ་བོའི་ཆོས་བསྟན་ཟིན་ཏོ། །
ད་ནི་ཟབ་མོའི་ཆོས་ཉིད་ལ་བརྟེན་པ་སོ་སོའི་སྐྱེ་བོའི་སྤྱོད་ཡུལ་མ་ཡིན་པ་དྲན་པ་
མེད་པ་དང༌། སྐྱེ་བ་མེད་པ་དང༌། བློའི་སྤྱོད་ཡུལ་ལས་འདས་པ་དེ་ནི་སྟོང་པ་ཉིད་དང་།
མཚན་མ་མེད་པ་དང་། སྨོན་པ་མེད་པའི་ཏིང་ངེ་འཛིན་གསུམ་པོ་ནི་ཡིད་ཀྱི་མངོན་སུམ་དང་།
རང་རིག་པའི་མངོན་སུམ་དང་། རྣལ་འབྱོར་གྱི་མངོན་སུམ་གྱིས་སྟོང་པ་ཉིད་རབ་ཏུ་མི་
གནས་པ་དང་། བཏང་སྙོམས་རབ་ཏུ་མི་གནས་པ་དང་། རྒྱུན་ཆད་རབ་ཏུ་མི་གནས་པ་དང་
གསུམ་གྱིས་རྐྱེན་གསུམ་དང་བྲལ་བའི་ཤེས་རབ་རྣམ་གསུམ་གྱི་གདམས་ངག་ནི། ཤཱ་རིའི་བུ་
དེ་ལྟ་བས་ན་ཆོས་ཐམས་ཅད་སྟོང་པ་ཉིད་དེ། དེ་ལ་ནི་གཟུགས་མེད། ཚོར་བ་མེད་པ་ནས་
ལ 132ལ



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
རྒ་ཤི་ཟད་པའི་བར་དུ་ཡང་མེད་དོ་ཞེས་པའི་བར་གྱིས་སྟོང་པ་ཉིད་ཀྱི་ཏིང་ངེ་འཛིན་སྤྲུལ་
པའི་སྐུ་བསྟན་ནོ། །
མཚན་ཉིད་མེད་པ། མ་སྐྱེས་པ། མ་འགགས་པ། སྡུག་བསྔལ་བ་དང༌། ཀུན་འབྱུང་
བ་དང་། འགོག་པ་དང༌། ལམ་མེད། དེས་ནི་མཚན་མ་མེད་པའི་ཏིང་ངེ་འཛིན་ལོངས་སྤྱོད་
རྫོགས་པའི་སྐུ་བསྟན་ཏོ། །དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་
མེད་པའོ། །ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །དེས་ནི་སྨོན་པ་མེད་པའི་
ཏིང་ངེ་འཛིན་ཆོས་ཀྱི་སྐུ་བསྟན་ཏོ། །དེ་གསལ་བར་བྱེད་པ་ནི་དྲན་པས་མ་གོས་པ་ཡོད་ལ་
མ་བྱས་པ་སྟོང་པ་ཉིད་དོ། །དེ་ཡང་ཡིད་ལ་མ་བྱས་པའི་སྟོང་པ་ཉིད་ལ་གཟུགས་མེད། ཚོར་
བ་མེད། འདུ་ཤེས་མེད། འདུ་བྱེད་མེད། རྣམ་པར་ཤེས་པ་མེད་དོ། །
གང་ལ་རྣམ་པར་ཤེས་པ་མེད་པ་དེ་ལ་དྲན་པ་མེད་དོ། །གང་ཡིད་ལ་མ་བྱས་པའི་
སྟོང་པ་ཉིད་ལ་མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད་དོ། །གང་
ལ་ཡིད་མེད་པ་དེ་ལ་ནི་ཡིད་ལ་བྱར་མེད་དེ། གང་དྲན་པ་་མེད་ཅིང་ཡིད་ལ་བྱར་མེད་པ་དེ་
ནི་སངས་རྒྱས་རྗེས་སུ་དྲན་པ་དང༌། ཆོས་རྗེས་སུ་དྲན་པ་དང༌། དགེ་འདུན་རྗེས་སུ་དྲན་
པའོ། །གང་དཀོན་མཆོག་གསུམ་རྗེས་སུ་དྲན་པ་དེ་ནི་རྗེས་སུ་དྲན་པ་རྣམས་ཀྱི་མཆོག་གོ། །
གང་དྲན་པ་མེད་ཅིང་ཡིད་ལ་བྱ་བ་མེད་པ་དེ་ནི་གཏོང་བ་རྗེས་སུ་དྲན་པ་དང་། ཚུལ་
ཁྲིམས་རྗེས་སུ་དྲན་པ་དང་། ལྷ་རྗེས་སུ་དྲན་པའོ། །གཟུང་བ་དང་འཛིན་པ་མི་དམིགས་
པའི་ཚུལ་གྱིས་གཏོང་བ་རྗེས་སུ་དྲན་པའོ། །སྐྱེ་བ་དང་འཇིག་པ་མི་དམིགས་པའི་ཚུལ་གྱིས་
ཚུལ་ཁྲིམས་རྗེས་སུ་དྲན་པའོ། །སྐུ་གསུམ་མི་དམིགས་པའི་ཚུལ་གྱིས་ལྷ་རྗེས་སུ་དྲན་པའོ། །
གང་དྲན་པ་མེད་ཅིང་ཡིད་ལ་བྱ་བ་མེད་པའི་སྟོང་པ་ཉིད་དེ་ལ་ནི་གཟུགས་མེད། སྒྲ་མེད།
དྲི་མེད། རོ་མེད། རེག་བྱ་མེད། ཆོས་མེད་དོ། །གང་ལ་ཆོས་མེད་པ་དེ་ལ་ནི་འདུས་བྱས་ཀྱི་
། }}-.



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་དང་འདུས་མ་བྱས་ཀྱི་ཆོས་དང་། དགེ་བའི་ཆོས་དང་། མི་དགེ་བའི་ཆོས་དང་། ལུང་
དུ་བསྟན་པའི་ཆོས་དང༌། ལུང་དུ་མ་བསྟན་པའི་ཆོས་རྣམས་མེད་དོ། །གང་དྲན་པ་མེད་ཅིང་
ཡིད་ལ་བྱ་བ་མེད་པའི་སྟོང་པ་ཉིད་དེ་ལ་ནི་མིག་གི་ཁམས་མེད། མིག་གི་རྣམ་པར་ཤེས་པའི་
ཁམས་མེད་པ་ནས། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །
གང་དྲན་པ་མེད་ཅིང་ཡིད་ལ་བྱ་བ་མེད་པའི་སྟོང་པ་ཉིད་དེ་ལ་ནི་མ་རིག་པ་མེད། མ་
རིག་པ་ཟད་པ་ཡང་མེད་པ་ནས། རྒ་ཤི་མེད། །རྒ་ཤི་ཟད་པའི་བར་དུ་ཡང་མེད་དོ། །གང་སྐྱེ་
བ་མེད་པ་དེ་ལ་ནི་རྒ་ཤི་མེད་དོ། །གང་འདུ་བ་མེད་པ་དེ་ལ་ནི་འབྲལ་བ་མེད་དོ། །གང་རྙེད་
པ་མེད་པ་དེ་ལ་སྟོར་བ་མེད་དོ། །གང་བྱས་པ་མེད་པ་དེ་ལ་འཇིག་པ་མེད་དོ། །གང་དྲན་པ་
མེད་པ་དེ་ལ་བརྗོད་པ་མེད་དོ། །གང་རྟག་པ་མེད་པ་དེ་ལ་ཆད་པ་མེད་དོ། །འདིས་ནི་སྟོང་
པ་ཉིད་རབ་ཏུ་མི་གནས་པ་སྟོང་པ་ཉིད་ཀྱི་ཏིང་ངེ་འཛིན་ཡིད་ཀྱི་མངོན་སུམ་གྱིས་གཏན་ལ་
ཕབ་པ་བསྟན་ཏོ། །ད་ནི་ཀུན་ནས་ཉོན་མོངས་པའི་ཆོས་རྣམས་དང་། རྣམ་པར་བྱང་བའི་
ཆོས་རྣམས་ཀྱི་བདེན་པ་བཞི་མི་གནས་པས་ན་བཏང་སྙོམས་རབ་ཏུ་མི་གནས་པའི་མཚན་
མ་མེད་པའི་ཏིང་ངེ་འཛིན་རང་རིག་པའི་མངོན་སུམ་གྱིས་གཏན་ལ་དབབ་པར་བྱའོ། །དེ་ལ་
བཏང་སྙོམས་ནི་མཉམ་པ་ཉིད་དོ། །མཉམ་པ་ཉིད་གང་ཡིན་པ་དེ་ལ་ནི་དུས་གསུམ་མི་
དམིགས་པས་སོ། །དེ་ཡང་མཉམ་པ་ཉིད་ནི་མི་དམིགས་པ་གང་གིས་ཀྱང་མ་གོས་པས་
མིང་ཙམ་མོ། །དེའི་ཕྱིར་མཚན་ཉིད་མེད་པ་ནི་ཀུན་ནས་ཉོན་མོངས་པའི་མཚན་ཉིད་ནི་དྲན་
པ་འདི་ཡིན་ནོ། །རྣམ་པར་བྱང་བའི་མཚན་ཉིད་ནི་དྲན་པ་མེད་པའི་དབྱིངས་ཡིན་ནོ། །དེ་
གཉིས་མི་རྒྱུ་ན་དྲན་པ་རྡུལ་ཙམ་ཡང་མེད་ན་དྲན་པ་མེད་པར་འགྱུར་བ་ལྟ་ག་ལ་ཡོད། དྲན་
པའི་ཆོས་རྣམས་ཀྱང་མི་རྒྱུ་ལ་དྲན་པ་མེད་པའི་ཆོས་རྣམས་ཀྱང་མི་རྒྱུ་བས་སྐྱེ་བ་མེད་ཅིང་
འགག་པ་མེད་པའོ། །དེ་ཡང་ཟབ་མོའི་ཆོས་ཉིད་མ་རིག་པ་ལས་དྲན་པའི་རྣམ་པ་ནི་ཀུན་
༤134ལ



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
འབྱུང་བའོ། །དེ་དག་མེད་བཞིན་དུ་ཡོད་པར་མཐོང་བས་སྡུག་བསྔལ་བའོ། །ཡོད་པ་དང་མེད་
པའི་ཆོས་གཉིས་ཀ་མེད་པར་མ་ཤེས་པས་ནི་སྦྱང་བྱ་དང་སྦྱོང་བྱེད་ལམ་གྱི་རྣམ་པའོ། །
ལམ་གྱི་རྣམ་པ་གོམས་པ་ལས་འབྲས་བུ་ཆོས་ཀྱི་སྐུ་མངོན་དུ་འགྱུར་བའི་འགོག་པ།
ཐོབ་བྱ་ཐོབ་བྱེད་ཀྱི་ཡུལ་ལས་འདས་པ་ཡིན་པས་སྡུག་བསྔལ་བ་དང་། ཀུན་འབྱུང་བ་དང་།
འགོག་པ་དང་། ལམ་མེད་ཅེས་གསུངས་སོ། །དེའི་ཕྱིར་སྦྱང་བྱ་དང་སྦྱོང་བྱེད་མ་གྲུབ་པས་
ནི་ཆོས་ཐམས་ཅད་སྒྱུ་མ་ལྟ་བུ་དང་། རྨི་ལམ་ལྟ་བུར་གསུངས་སོ། །སྦྱང་བྱ་ནི་དྲན་པ་འདི་ཁོ་
ནའོ། །དེ་ཡང་བཏགས་པས་སྒྱུ་མ་དང་རྨི་ལམ་དང་འདྲ་ལ་རང་བྱུང་རང་ཞི་བ་ཡིན་ཡང་། བདེ་
བ་དང་རིག་པ་དང་སྟོང་པ་ཉིད་སྙིང་རྗེའི་སྒྲོན་མ་སྦྱར་ནས་སྒོམ་པ་ནི་ཐབས་ཀྱི་སྙིང་པོ་ལ་
བརྡའི་མཚན་མ་ཙམ་དུ་ཤེས་པར་བྱའོ། །དེས་བརྡ་བྱས་ནས་དེ་ལས་གཞན་དྲན་པ་མི་རྒྱུ་བ་་
དེ་ལ་ནི་ཤེས་རབ་ཀྱི་རྣམ་པ་ཙམ་དུ་ཤེས་པར་བྱའོ། །དེ་གཉིས་ལས་གཞན་མ་སྐྱེས་པ་ནི་ཕ་
རོལ་ཏུ་ཕྱིན་པ་ཙམ་དུ་ཤེས་པར་བྱའོ། །
དེ་དག་ལས་གཞན་གང་གི་བློ་ཡང་མ་ཤར་བ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ་ཞེས་བྱའོ། །དེའི་ཕྱིར་སྙིང་པོའི་དོན་གྱི་གདམས་ངག་ནི་དྲན་པ་མ་ལུས་པ་སྒྱུ་མ་ལྟ་
བུའི་དོན་དང་། དྲན་པས་མ་གོས་པ་སྟོང་པ་ཉིད་ཀྱི་དོན་དང་། དྲན་པ་དང་དྲན་པ་མེད་པས་
མ་གོས་པ་མཚན་མ་མེད་པའི་དོན་དང་། སྐྱེ་བ་མེད་པས་མ་གོས་པ་སྨོན་པ་མེད་པའི་དོན་
ཡིན་པས་སོ། །གདམས་ངག་གི་རྒྱུན་མི་འཆད་པའི་བསམ་གཏན་བསྟན་པས་སོ། །དེ་ལྟར་
གནས་པའི་བསམ་གཏན་ངོ་ཤེས་པའི་སྐྱེས་བུ་རྣམས་དང་། དེ་ལྟར་ངོ་མ་ཤེས་པའི་སྐྱེས་བུ་
རྣམས་སོ། །དཔེར་ན་ཆུ་ཁམས་གསེར་དང་ནམ་མཁའ་བཞིན་དུ་རང་བཞིན་གྱིས་རྣམ་པར་
དག་པ་ལ་གློ་བུར་གྱི་དྲི་མས་མ་གོས་པའོ། །དེ་ལ་མཚོ་ཤིན་ཏུ་དང་བ་ལ་ཟླ་བ་ཉ་བའི་ཚེ་
སྤྲིན་དང་ཁུག་རྣས་མ་བསྒྲིབས་པའི་གཟུགས་བརྙན་ཤར་བ་མཐོང་ནས་ཁ་ཅིག་ནི་དགའ་
ལ135



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིང་མགུ་ནས་ཡིད་ཆགས་པ་སྐྱེས་སོ། །ཁ་ཅིག་ནི་ཅི་ཡང་སྙམ་པ་མེད་དོ། །
དེ་བཞིན་དུ་སེམས་དྭངས་མ་རང་བཞིན་གྱིས་རྣམ་པར་དག་པ་ལ་སྒྱུ་མ་ལྟ་བུའི་ཏིང་
ངེ་འཛིན་གྱི་རྣམ་པ་མི་འདྲ་བ་བྱུང་བ་ལ་སེམས་དགའ་ཞིང་མགུ་བས་ཡིད་ཆགས་ཤིང་
འདོད་ཆགས་སྐྱེས་སོ། །སེམས་དྭངས་མ་དང་ཕྲད་པའི་སྐྱེས་བུ་དམ་པ་རྣམས་ནི་སྒྱུ་མ་ལྟ་
བུའི་ཏིང་ངེ་འཛིན་ཉམས་སུ་མྱོང་ཡང་ཅི་ཡང་མི་སེམས་སོ། །དེ་ལ་གསེར་གྱི་རང་བཞིན་ཁ་
དོག་སེར་པོ་དེ་ལ་ཁ་ཅིག་གིས་ཡིད་དུ་འོང་ཞིང་རྒྱན་དང་ནོར་ལ་སོགས་པ་བྱེད་དེ། དེ་ཡང་
གཡའ་གློ་བུར་དུ་ཆགས་པ་དེ་ལ་མི་སྡུག་པར་ལྟ་ཞིང་ཞེ་སྡང་སྐྱེད་དོ། །མཁས་པས་བལྟས་
པས་གཡའ་དེ་གློ་བུར་བ་ཡིན་པས་བསལ་དུ་བཏུབ་སྙམ་ཞིང་མི་སྡུག་པར་ལྟའོ། །དེ་བཞིན་
དུ་སེམས་དྭངས་མ་དང་མ་ཕྲད་པའི་སྐྱེས་བུ་རྣམས་ནི་མཉམ་པར་བཞག་པའི་སེམས་ལ་
གཅེས་པར་བྱེད་ཅིང་། རྗེས་ཀྱི་ཤེས་པ་ལ་མི་སྡུག་པར་ལྟ་ཞིང་རེ་བ་དང་དོགས་པ་བསྐྱེད་
དོ། །
སེམས་དྭངས་མ་དང་ཕྲད་པའི་སྐྱེས་བུ་དམ་པ་རྣམས་ནི་མཉམ་པར་བཞག་པ་དང་།
རྗེས་ལ་ཐོབ་པའི་སྒྱུ་མ་ལྟ་བུ་དང་རྨི་ལམ་ལྟ་བུར་ཤེས་ཤིང་བྱམས་པ་དང་སྡང་བར་མི་
མཛད་དོ། །དེ་ལ་ནམ་མཁའ་ནི་མིང་ཙམ་ཡོད་ལ་དངོས་པོར་མེད་པའོ། །དེ་ལ་ཡང་རྐྱེན་གྱི་
དབང་གིས་མུན་པ་དཀར་བ་དང་གནག་པ་ལ་སོགས་པ་སྣ་ཚོགས་འབྱུང་བ་ལ། ཉིན་དང་
མཚན་དང་ཟླ་བ་དང་ལོ་དང་བསྐལ་པ་བགྲང་ཞིང་ས་དང་ནམ་མཁའ་དང་ཤིན་ཏུ་རིང་ངོ་
སྙམ་མོ། །མཁས་པས་བལྟས་པས་ས་དང་ནམ་མཁའི་བར་ན་སྐྲའི་རྩེ་མོ་བརྒྱར་གཤགས་
པའི་ཆ་ཤས་ཙམ་ཡང་ཡོད་པར་མ་གཟིགས་སོ། །དེ་བཞིན་དུ་སེམས་དྭངས་མ་དང་མ་ཕྲད་
པའི་སྐྱེས་བུ་རྣམས་ཀྱིས་དཀའ་བ་རྣམ་པ་དུ་མ་བསྐལ་པ་གྲངས་མེད་པའི་བར་དུ་སྐྱེ་རྒ་ན་
འཆིའི་འདམ་ལས་མ་ཐར་བར་རང་
ར་རང་འདོད་པའི་འབྲས་བུ་ཐོབ་པ་འདོད་དེ་ཐོབ་པར་དཀའོ། །
ལ136ལ



བཙོར་ན་འདས་མ་ཤེས་རབ་ཀྱི་པ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒོར་མ།
ཟབ་མོའི་ཆོས་ཉིད་སེམས་དྭངས་མ་དང་ཕྲད་པའི་སྐྱེས་བུ་དམ་པ་རྣམས་ཀྱིས་ནི་རྟོགས་ན་
སེམས་གྲོལ་བས་སེམས་ཅན་དང་ཆོས་ཀྱི་སྐུའི་བར་ན་ཅི་ཡང་ཡོད་པར་མ་གཟིགས་སོ། །
དེ་བས་ན་ཟབ་མོའི་ཆོས་ཉིད་དང་མ་ཕྲད་པའི་ཁམས་གསུམ་གྱི་སེམས་ཅན་རྣམས་ནི་གཞི་
དྲན་པ་མེད་པ་དང་། ལམ་སྐྱེ་བ་མེད་པ་དང་། འབྲས་བུ་བློ་ལས་འདས་པ། མ་རིག་པ་ལ་
སོགས་པ་རྟེན་ཅིང་འབྲེལ་པར་འབྱུང་བ་བཅུ་གཉིས་ལས་གྱུར་པ་ནི་ཕུང་པོ་དང་ཁམས་ལ་
སོགས་པའོ། །
དེ་ལ་བདག་དང་བདག་གིར་བྱ་བ་ནི་ཉེ་བར་ལེན་པའི་ཕུང་པོའོ། །མ་རིག་པ་ལས་
རིག་པ་གློ་བུར་དུ་ཆགས་པས་སྡུག་བསྔལ་ཀུན་གྱི་རྒྱུར་འགྱུར་རོ། །དེ་ཡང་སྡུག་བསྔལ་གྱི་
སྡུག་བསྔལ་དང༌། འགྱུར་བའི་སྡུག་བསྔལ་དང་
། འདུ་བྱེད་ཀྱི་སྡུག་བསྔལ་དུ་འགྱུར་རོ། །
སྡུག་བསྔལ་དེ་དག་ལས་གྲོལ་བར་འདོད་པ་ལ་ལས་ནི་འཕགས་པའི་ལམ་གྱི་རྣམ་པ་ལས་
གོམས་པ་ལས་འབྲས་བུ་མྱ་ངན་ལས་འདས་པ་ཐོབ་པར་བྱ་བའི་དོན་དུ་འགོག་པ་མངོན་དུ་
བྱ་བ་ལ་དོན་དུ་གཉེར་བ་ཡོད་དོ། །དེ་དག་མ་ལུས་པ་སྒྱུ་མ་ལྟ་བུ་དང་རྨི་ལམ་ལྟ་བུར་ཇི་ལྟ་
བ་བཞིན་དུ་རྟོགས་པས་ནི་གང་ཡང་མི་ལེན་མི་འདོར་བའི་ཚུལ་གྱིས་འཁོར་བའི་མཚན་ལ་
ནི་སྡུག་བསྔལ་བ་དང་ཀུན་འབྱུང་བའོ། །མྱ་ངན་ལས་འདས་པའི་མཚན་མ་ནི་འགོག་པ་
དང་ལམ་མོ། །དེ་དག་ཐམས་ཅད་ཡང་དག་ཏུ་མི་འཛིན་པས་བཏང་སྙོམས་མཚན་མ་མེད་
པའི་ཏིང་ངེ་འཛིན་གཏན་ལ་ཕབ་པའོ། །
ད་ནི་རྒྱུན་ཆད་རབ་ཏུ་མི་གནས་པ་རྣལ་འབྱོར་གྱི་མངོན་སུམ་བློའི་སྤྱོད་ཡུལ་མ་ཡིན་
པ་སྨོན་པ་མེད་པའི་ཏིང་ངེ་འཛིན་བསྟན་པར་བྱའོ། །དེ་ཡང་ཤེས་པ་དང་ཤེས་བྱའི་དྲི་མ་
གང་ཡང་མ་བྱུང་བས་དྲི་མ་མེད། དྲི་མ་དང་བྲལ་བ་ཡང་མེད་དོ། །ཆོས་ཀྱི་སྐུ་ནི་བསམ་པ་
དང་བསྒོམ་པ་ལས་འདས་པས་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་རློམ་སེམས་མེད་
།
3



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ནི་ཡེ་ཤེས་མེད་དོ། །དེ་ཡང་ཡེ་ཤེས་མེད་ཅེས་བྱ་བ་ནི་ཡོད་པ་ལ་ལྟོས་ནས་མེད་པ་མ་
ཡིན་ཏེ། ཡོད་པ་དང་མེད་པ་ལ་སོགས་པ་ལས་གྲོལ་བ་མི་འགྱུར་བ་རྡོ་རྗེ་ལྟ་བུའི་ཏིང་ངེ་
འཛིན་དང་ངོ་བོ་ཐ་མི་དད་པ་ནི་ངོ་བོ་ཉིད་ཀྱི་སྐུ་ཞེས་བྱའོ། །དེ་ཡང་དབྱེ་བ་ནི་སྐུ་གསུམ་
ལྷུན་གྱིས་གྲུབ་པས་སོ། །དགོས་པ་ནི་ཟབ་མོའི་དོན་རྟོགས་ནས་སེམས་གྲོལ་བའོ། །
དགོས་པའི་དགོས་པ་ནི་འབད་པ་མེད་པར་སེམས་ཅན་རྣམས་ཀྱི་དོན་འབྱུང་བའོ། །ངེས་
ཚིག་ནི་ཡེ་ཤེས་མེད་པ་ཆོས་ཀྱི་སྐུའོ། །ཆོས་སྐུ་དེ་ཡང་རྒྱུ་ལས་བྱུང་བའི་འབྲས་བུ་ཡང་མ་ཡིན་ལ།
ལས་ལས་བྱུང་བའི་རྣམ་པར་སྨིན་པ་ཡང་མ་ཡིན་ནོ། །དེ་ལྟ་བུ་ཐོབ་པ་མེད་ཅེས་བྱ་བ་ནི་བློ་
དང་སེམས་དང་མིང་དང་རྣམ་པར་ཤེས་པའི་ཡུལ་མ་ཡིན་པས་སོ། །མ་ཐོབ་པ་ཡང་མེད་ཅེས་
བྱ་བ་ནི་བློ་དང་སེམས་དང་ཡིད་དང་རྣམ་པར་ཤེས་པ་ལས་འདས་པས་མ་ཁྱབ་པ་མེད་པའི་
ཕྱིར་རོ། །ཤཱ་རིའི་བུ་དེ་ལྟ་བས་ན་ནི་དེ་ཙམ་ཞིག་བརྗོད་པར་བྱའི་མིང་གི་ཚོགས་དང་ཚིག་
གི་ཚོགས་དང་ཡི་གེའི་ཚོགས་ལས་འདས་པའི་ཕྱིར་རོ། །བྱང་ཆུབ་སེམས་དཔའ་རྣམས་ནི་
ཁམས་གསུམ་གྱི་སེམས་ཅན་གྱི་ཉོན་མོངས་པ་དང་ལས་ལས་གྱུར་པའི་བློ་དང་སེམས་དང་
ཡིད་དང་རྣམ་པར་ཤེས་པའམ། ཤེས་པ་དང་ཤེས་བྱ་ལས་གྱུར་པའི་ཡེ་ཤེས་གློ་བུར་བར་
རྟོགས་ཤིང་ཁོང་དུ་ཆུད་པའི་བྱང་ཆུབ་སེམས་དཔའ་རྣམས་སོ། །ཐོབ་པ་མེད་པའི་ཕྱིར་ནི་ས་
དང་ལམ་མངོན་དུ་གྱུར་པ་རྣམས་ཀྱིས་ཀྱང་མ་ཐོབ་པའི་ཕྱིར་རོ། །ཤེས་རབ་ནི་རྣམ་པ་གསུམ་
མོ། །ཐོས་པའི་ཤེས་རབ་ནི་མིང་དང་ཚིག་དང་ཡི་གེ་ལས་བྱུང་བའོ། །བསམས་པའི་ཤེས་རབ་ནི་
དེའི་དོན་མ་ནོར་བར་བསམས་པའོ། །བསྒོམས་པའི་ཤེས་རབ་ནི་སེམས་རྩེ་གཅིག་པའོ། །
ཕ་རོལ་ཏུ་ཕྱིན་པ་ནི་དེ་དག་ལས་འདས་པའོ། །
ཟབ་མོ་ལ་བརྟེན་ཅིང་གནས་ཏེ་ནི་ཐོས་པའི་ཕ་རོལ་ན་རྣམ་པར་རྟོག་པ་གང་ཡང་
མེད་པ་ནི་དྲན་པ་མེད་པའོ། །བསམ་པའི་ཕ་རོལ་ན་རྣམ་པར་རྟོག་པ་གང་ཡང་མེད་པ་ནི་སྐྱེ་
༤138ལ



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
བ་མེད་པའོ། །བསྒོམ་པའི་ཕ་རོལ་ན་རྣམ་པར་རྟོག་པ་གང་ཡང་མེད་པ་ནི་བློའི་ཡུལ་ལས་
འདས་པའོ། དེ་ལྟ་བུ་ལ་རྟེན་མེད་པའི་ཚུལ་གྱིས་བརྟེན་ཅིང་གནས་པས་སེམས་ལ་སྒྲིབ་པ་
མེད་པ་ནི་ཤིན་ཏུ་རྣམ་པར་དག་པའི་དངས་མ་སེམས་ལ་ལས་དང་ཉོན་མོངས་པ་དང་ཤེས་
བྱའི་སྒྲིབ་པས་མ་གོས་པས་སོ། །སྐྲག་པ་མེད་དེ་ནི་ཟབ་མོའི་ཆོས་ཉིད་ཐོས་ནས་མི་
འཇིགས་མི་དངང་སྐྲག་པར་མི་འགྱུར་བས་སོ། །ཕྱིན་ཅི་ལོག་ནི་ཟབ་མོའི་ཆོས་ཉིད་ལ་མ་མོས་
ཤིང་སྲིད་པ་གསུམ་གྱི་སེམས་ཅན་དོན་དམ་པར་ན་ཡོད་དོ་ཞེས་དྲན་པའི་ཆོས་ལ་ཡང་དག་
ཏུ་མཐོང་བས་སོ། །ཕྱིན་ཅི་ལོག་ལ་འཁྲུལ་པ་ནི་སྲིད་པ་གསུམ་གྱི་སེམས་ཅན་རྣམས་
དཔེར་ན་རྨི་ལམ་གྱི་དུས་སུ་སྒྱུ་མ་མཐོང་བའམ། རྨི་ལམ་ན་ཐག་པ་ལ་སྦྲུལ་དུ་མཐོང་
བའམ། །གཞོན་ནུ་མའི་རྨི་ལམ་ན་བུ་སྐྱེས་པ་དང་ཤི་བ་མཐོང་བ་དེ་བཞིན་དུ་ཁམས་གསུམ་
གྱི་སེམས་ཅན་རྣམས་ཀྱི་བདེ་སྡུག་ལ་སོགས་པ་དེ་འདྲའོ། །
དེ་ཡང་ཕྱིན་ཅི་ལོག་ཅེས་བྱ་བ་ནི་མ་ནོར་བའི་དོན་དམ་པའི་བདེན་པ་ལ་ནོར་བར་
མཐོང་བ་རྣམས་སོ། །དཔེར་ན་གྲུ་རྒྱལ་བའི་སྐྱེས་བུ་ཁ་ཅིག་གིས་རིའམ་བྲག་གཡོ་ཞིང་འགུལ་
བར་མཐོང་ངོ་། །དེ་བཞིན་དུ་དགེ་བའི་བཤེས་གཉེན་གྱིས་ཡོངས་སུ་མ་ཟིན་པའི་གང་ཟག་
གིས་མ་ནོར་བའི་ཆོས་ཉིད་ཟབ་མོ་ལ་ནོར་བ་མཐོང་བ་ཡོད་དོ། །དཔེར་ན་སེང་གེའི་འོ་མ་
ནི་སེང་གེའི་ཕྲུ་གུས་བཏུང་བར་བྱའི། གཞན་གྱིས་འཐུངས་ན་ལུས་པོ་གས་ཤིང་དུག་ཏུ་
འགྱུར་རོ། །དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ནི་ཐེག་པ་ཆེན་པོའི་
རིགས་ཅན་སེམས་ཤིན་ཏུ་རྣམ་པར་དག་པ་ལ་བསྟན་པར་བྱའོ། །ཐེག་པ་དམན་པའི་
རིགས་ཅན་ལ་བསྟན་ན་འཇིགས་ཤིང་སྐྲག་ལ་དངང་བར་འགྱུར་རོ། །དཔེར་ན་བད་ཀན་
ཅན་ལ་འོ་མ་འཐུང་དུ་བཅུག་ན་ནད་མི་སེལ་བར་དུག་ཏུ་འགྱུར་རོ། །དཔེ་དེ་བཞིན་དུ་སྣོད་
མ་ཡིན་པ་ལ་ཟབ་མོའི་ཆོས་ཉིད་བསྟན་པར་མི་བྱའོ། །དེ་ཡང་འོ་མ་དེ་ཉིད་ཞོ་དང་དར་
ལ139ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་བྱས་ནས་བད་ཀན་ཅན་འཐུང་དུ་བཅུག་ན་ཕན་པར་འགྱུར་རོ། །
དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟ་
པ་ཟབ་མོའི་ཆོས་ཉིད་ལ་སྦྱིན་པ་ལ་སོགས་
པ་ཕ་རོལ་ཏུ་ཕྱིན་པ་ལྔ་དང་བསྲེས་ནས་ཐེག་པ་དམན་པ་རྣམས་ལ་བསྟན་ན་ཕན་པར་
འགྱུར་རོ། །དཔེར་ན་དམུས་ལོང་མང་པོ་རང་རང་གི་གྲོང་དང་རང་རང་གི་མ་དང་བྲལ་ནས།
གྲོང་ཁྱེར་རམ་གྲོང་རྡལ་ལ་སོགས་པར་འཁྱམས་ཏེ་སླར་ལོག་ནས་རང་རང་གི་གྲོང་དང་
རང་རང་གི་མ་དང་ཕྲད་ཀྱང་ངོ་ཤེས་པར་མི་འགྱུར་རོ། །
དེ་བཞིན་དུ་ཐེག་པ་དམན་པ་རྣམས་ཀྱིས་རྣམ་པ་ཐམས་ཅད་མཁྱེན་པའི་གྲོང་དང་
ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་མ་དང་བྲལ་ནས་ཀྱང་འཁོར་བའི་གྲོང་ལས་འཁྱམས་
ནས་ཚུར་ལོག་ནས་རྣམ་པ་ཐམས་ཅད་མཁྱེན་པའི་གྲོང་དང་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་པའི་སྙིང་པོའི་དོན་དང་ཕྲད་ཀྱང་ངོ་ཤེས་པར་མི་འགྱུར་རོ། །དེ་ཡང་ཐབས་དང་ཤེས་
རབ་དང་ལྡན་པའི་དགེ་བའི་བཤེས་གཉེན་གྱིས་བསྟན་པའི་དཔེ་དང་དོན་གྱིས་དེ་དག་གི་
སྙིང་པོ་ཤེས་པར་འགྱུར་རོ། །
དཔེར་ན་རིན་པོ་ཆེའི་འབྱུང་གནས་ནས་རིན་པོ་ཆེ་བླང་བར་འདོད་པའི་སྐྱེས་བུ་
རྣམས་ཕྱིན་ཅི་ལོག་གི་སྐྱེས་བུ་ཞིག་གིས་བ་ལང་གི་རྐང་རྗེས་ལ་རིན་པོ་ཆེའི་འབྱུང་གནས་
འདི་ཡིན་ནོ་ཟེར་ཞིང་ཉན་ན་བར་དུ་ཆོད་པ་ཡིན་ནོ། །དེ་བཞིན་དུ་ཐེག་པ་ཆེན་པོའི་རིགས་ཅན་
རྣམས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་བོར་ནས། མདོ་གཞན་དང་
གཞན་ལ་ལྟ་ཞིང་ཡིད་ཆེས་ན་བར་དུ་ཆོད་པ་ཡིན་ནོ། །དེ་བས་ན་རྣམ་པ་ཐམས་ཅད་ནས་
ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་གྱི་གདམས་ངག་ལ་བརྟེན་
པའི་སྐྱེས་བུ་དམ་པ་རྣམས་ཀྱིས་སྤྱོད་པ་དང་བསྒོམ་པ་དང་ལྟ་བ་དང་འབྲས་བུའི་དོན་བཞི་ལ་
བསྣུབར་བྱའོ། །
ལ140ལ



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
དེ་ཡང་སངས་རྒྱས་ཀྱི་བཀའ་མ་ནོར་བ་སྙིང་པོའི་དོན་ལ་ཡང་དང་ཡང་དུ་ལྟ་ཞིང་དེ་
ལ་སེམས་འདྲིས་པར་བྱས་པས་དྲན་པའི་རྣམ་པ་སྟོང་པ་ཉིད་དང་དབྱེར་མེད་པ་ནི་སྤྱོད་
པའི་དོན་ཡིན་ནོ། །དེ་བས་ཀྱང་ཁྱད་པར་དུ་འཕགས་ཤིང་ཡིད་ལ་མི་བྱེད་པའི་སྟོང་པ་ཉིད་
རྒྱུན་དུ་གནས་པ་དངོས་བསྟན་པ་ནི་བསྒོམ་པའི་དོན་ཡིན་ནོ། །
དེ་ཡང་ཀུན་ནས་ཉོན་མོངས་པའི་ཆོས་རྣམས་དང་རྣམ་པར་བྱང་བའི་ཆོས་རྣམས་
རྣམ་པར་བྱང་བའི་ཆོས་རྣམས་ལ་ཡང་དག་པར་མི་མཐོང་བས་རང་རྒྱུད་ལས་གྲོལ་ནས་སྐྱེ་
བ་མེད་ཅིང་འགག་པ་མེད་པ་ནི་ལྟ་བའི་དོན་ཡིན་ནོ། །དེ་ཡང་སངས་རྒྱས་རྣམས་ཀྱིས་ཀྱང་
བསྒོམ་བྱ་མ་ཡིན་ལ་སེམས་ཅན་རྣམས་ཀྱིས་ཀྱང་བློས་ཡུལ་དུ་མ་གྱུར་པས་ཤེས་བྱའི་དྲི་མ་
ལ་སོགས་པ་མེད་ཅིང་རྣམ་པར་མི་རྟོག་པའི་ཡེ་ཤེས་མེད་པས་ཐོབ་ཤོར་མེད་པ་ནི་འབྲས་
བུའི་དོན་ཡིན་ནོ། །
དེ་དག་གིས་ཡོངས་སུ་བསྐོར་བའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་
འདི་ནི་ཤིན་དུ་གཅེས་པར་བྱ་བར་འོས་པ་ཡིན་ནོ། །དེའི་ཡོན་ཏན་གྱིས་མྱ་ངན་ལས་འདས་
པའི་མཐར་ཕྱིན་ཏོ། །མཐར་ཕྱིན་ཏོ་ཞེས་བྱ་བ་ནི་སྲིད་པ་གསུམ་གྱི་མཐའ་ནི་མྱ་ངན་ལས་
འདས་པ་གསུམ་ཡིན་ལ། མྱ་ངན་ལས་འདས་པའི་མཐའ་ནི་བརྗོད་པ་དང་། བསམ་པ་དང་
བསྒོམ་པ་ལས་འདས་པའོ། །དེའི་ཕྲིན་ལས་ནི་དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་ཞེས་བྱ་བ་ནི་འདས་པའི་སངས་རྒྱས་རྣམས་ཀྱིས་ཀྱང་ཟབ་
མོའི་ཆོས་འདི་ལ་བརྟེན་ནས་སྣང་བ་སྒྱུ་མ་ལྟ་བུར་གཟིགས་ཤིང་སེམས་ཅན་རྣམས་མི་
དམིགས་པའི་དོན་མཛད་དོ། །ད་ལྟར་བཞུགས་པའི་སངས་རྒྱས་རྣམས་ཀྱིས་ཀྱང་ཟབ་མོའི་
ཆོས་ཉིད་ལ་བརྟེན་ནས་སེམས་ཅན་དུ་སྣང་བའམ་དྲན་པ་སྒྱུ་མ་ལྟ་བུར་གཟིགས་ནས་དེ་
ལས་གྲོལ་བའི་དོན་དུ་ཡོན་ཏན་དང་ཕྲིན་ལས་རྫོགས་པར་བྱེད་ཅིང་རྣམ་པར་ཐར་པའི་སྒོ་
ལ141ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་བསྟན་པ་ཡིན་ནོ། །མ་བྱོན་པའི་སངས་རྒྱས་རྣམས་ཀྱིས་ཀྱང་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་འདི་ལ་བརྟེན་ནས་སེམས་ཅན་རྣམས་ཀྱི་དྲན་པའི་ཆོས་རྣམས་གློ་བུར་
བར་གཟིགས་ཤིང་དེ་དག་ལས་གྲོལ་བའི་དོན་དུ་བསམ་དུ་མེད་པའི་ཏིང་ངེ་འཛིན་སེམས་
ཅན་རྣམས་ལ་སྟོན་པར་འགྱུར་རོ། །བསམ་དུ་མེད་པའི་ཏིང་ངེ་འཛིན་གང་ཡིན་པ་དེ་ནི་
ཤེས་རབ་ཀྱི་ཕ་རོལ་ཏུ་ཕྱིན་པའོ། །དེ་ལ་བརྟེན་པ་རྣམས་ནི་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །མངོན་པར་རྫོགས་པར་
འཚང་རྒྱའོ། །མངོན་པར་རྫོགས་པར་འཚང་རྒྱ་བར་འགྱུར་རོ། །
འོ་ན་དབང་པོ་རྣོན་པོ་སྔགས་ཀྱི་ཐེག་པ་ཆེན་པོ་ལ་མོས་པ་རྣམས་ཀྱི་དོན་དུ་རྒྱུད་སྡེ་
དུ་མ་ལ་བརྟེན་པ་ཕྱིའི་སྔགས་ཀྱིས་ནི་ཞི་བ་དང་རྒྱས་པ་ལ་སོགས་པ་བསྟན་པ་དང་། ནང་
གི་སྔགས་ཀྱིས་རྩ་དང་རླུང་ལ་སོགས་པ་ལ་བརྟེན་ནས་ལུས་དང་སེམས་བདེ་བ་བསྟན་པ་
དང་། གསང་བའི་སྔགས་ཀྱིས་ཏིང་ངེ་འཛིན་ཡུན་རིང་དུ་གནས་པར་བྱ་བ་བསྟན་ནས་སྐད་
ཅིག་གིས་སམ སྐྱེ་བ་གཅིག་གིས་སམ། བར་མ་དོ་ནའམ། སྐྱེ་བ་བདུན་པའི་བར་ནས་
སངས་རྒྱས་པ་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་གྱི་གདམས་ངག་
འདི་མཚན་ཉིད་ཀྱི་ཐེག་པ་ཡིན་ནམ་སྔགས་ཀྱི་ཐེག་པ་ཡིན་ཞེས་ཐེ་ཚོམ་ཟ་ན། སེམས་ཅན་
རྣམས་ཀྱི་བློའི་སྣང་བ་ལ་ཐ་དད་དུ་སྣང་མོད་ཀྱི་ཟབ་མོའི་ཆོས་ཉིད་ལ་ཐ་དད་མེད་དེ། དེ་
ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་འདི་ནི་གསང་སྔགས་རྣམས་ཀྱི་དོན་གྱི་
སྙིང་པོ་ཡིན་ནོ། །
དེ་རྟོགས་པར་བྱེད་པ་རིག་པ་ཆེན་པོའི་སྔགས་ཞེས་བྱ་བ་ནི་རིག་པ་དྲན་པ་སྣང་བ་
ཉམས་སུ་མྱོང་བའོ། །ཆེན་པོ་ནི་ནམ་མཁའ་དང་འདྲ་ལ། ཟབ་པ་ངོས་བཟུང་བ་ནི་སྒྱུ་མ་ལྟ་
བུའི་ཏིང་ངེ་འཛིན་གྱི་སྔགས་སོ། །བླ་ན་མེད་པའི་སྔགས་ཞེས་བྱ་བ་ནི་དྲན་པ་དང་། རིག་པ་
༤142



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
དང༌། སྣང་བ་དང་། ཉམས་སུ་མྱོང་བས་མ་གོས་པ་གང་གིས་ཀྱང་མ་ནོན་པས་བླ་ན་མེད་
པའི་སྔགས་ནི་སྟོང་པ་ཉིད་ཀྱི་ཏིང་ངེ་འཛིན་གྱི་སྔགས་སོ། །མི་མཉམ་པ་དང་མཉམ་པའི་
སྔགས་ཞེས་བྱ་བ་ནི་མ་དྲན་པ་ཡང་མ་བྱུང་བས་མ་སྐྱེས་པའོ། །མ་སྐྱེས་པའི་ཕྱིར་གང་དང་
མཉམ་པ་མེད་པ་མི་མཉམ་པ་དང་མཉམ་པའི་སྔགས་ནི་མཚན་མ་མེད་པའི་ཏིང་ངེ་འཛིན་
གྱི་སྔགས་སོ། །སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་ནི་སངས་རྒྱས་ཀྱི་
ཐུགས་ཀྱི་ཡེ་ཤེས་ཀྱིས་ཀྱང་བསྒོམ་པར་མི་མཛད། རྣམ་པར་རྟོག་པ་དང་མི་རྟོག་པར་ཡང་
མི་མཛད་པས་ན་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་ནི་སྨོན་པ་མེད་
པའི་ཏིང་ངེ་འཛིན་གྱི་སྔགས་བཞིའི་དོན་ཏོ། །དེ་དག་བཀའ་དང་ལུང་ཐ་དད་པ་ལ་ལྟ་ཞིང་
བསམས་པས་ཁམས་གསུམ་གྱི་སེམས་ཅན་རྣམས་ཀྱི་བདེ་སྡུག་ལ་ལྟ་ཞིང་སྐྱོ་བ་སྐྱེ་བའམ།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཆེ་བའི་ཡོན་ཏན་གྱི་རྣམ་པ་ཐོས་ནས་སྤྲོ་
བ་སྐྱེ་བ་ནི་ཀུན་རྫོབ་ཀྱི་བདེན་པ་སྒྱུ་མ་ལྟ་བུ་མ་བརྟགས་ཀྱི་བར་དུ་ཉམས་དགའ་བས་ནི་
མི་བརྫུན་པ་ཞེས་བྱའོ། །
དེ་ཡང་སྐྱོ་བ་ནི་ཞེ་སྡང་བ་ཡིན་ལ། སྤྲོ་བ་ནི་འདོད་ཆགས་ཡིན་ཏེ། དེ་གཉིས་རང་གི་
དྲན་པ་ཡིན་པར་ངོ་མ་ཤེས་པས་གཏི་མུག་ཡིན། དཔེར་ན་འདོད་ཆགས་ལ་མངོན་པར་
དགའ་བའི་སྐྱེས་བུའི་དོན་དུ་རྨི་ལམ་ན་བུད་མེད་ཡིད་དུ་འོང་བའམ། སྨན་གྱི་རྣམ་པས་
བྱས་པའི་བུད་མེད་དམ། ཤིང་སྣ་ཚོགས་པས་བྱས་པའི་བུད་མེད་དེ་དག་གིས་སྐྱེས་བུའི་
དོན་བྱེད་དེ། དེའི་རྗེས་ལ་བརྟགས་ཤིང་དཔྱད་པས་བུད་མེད་དེ་དག་ཀྱང་མེད་ལ། དེ་ལས་
བྱུང་བའི་ཉམས་སུ་མྱོང་བ་དེ་ཡང་མེད་དོ། །དེ་བཞིན་དུ་སྤྲོ་བའི་སེམས་ཀྱང་ཉམས་དགའ་
ཞིང་བདེ་བ་ལ་བརྟགས་པས་མི་བདེན་པའོ། །དཔེར་ན་རི་མོ་མཁན་མཁས་པ་ཞིག་གིས་
རས་ལ་སོགས་པའི་གཞི་མ་ཞིག་ལ་ཁྲོ་བོ་འཇིགས་སུ་རུང་བ་ཞིག་བྲིས་པ་ལ་རང་གིས་
ལ143༤



，
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བལྟས་པས་བྱེད་ཅིང་ཤིན་ཏུ་འཇིགས་སོ། །སྐྱོ་བའི་སེམས་ཀྱང་དེ་བཞིན་ནོ། །
དེ་བས་ན་སྐྱོ་བ་དང་སྤྲོ་བ་ལ་ཡིད་ཆེས་པའི་གང་ཟག་རྣམས་ཀྱི་དོན་དུ་རྒྱུ་འབྲས་སམ།
ལས་འདས་པ་ལས་ཀྱི་རྣམ་པར་སྨིན་པ་མི་བརྫུན་པས་ན་ཞེས་གསུངས་སོ། །བདེན་པ་མཐོང་
བའི་སྐྱེས་བུ་དམ་པ་རྣམས་ཀྱི་དོན་དུ་ནི་དོན་དམ་པར་ན་ལས་ཀྱང་མེད། ལས་ཀྱི་རྣམ་པར་
སྨིན་པ་ཡང་མེད་དོ་ཞེས་བཀའ་ལས་གསུངས་སོ། །དེ་བས་ན་བརྒྱུད་པའི་གདམས་ངག་
ལས་དྲན་པའི་ཆོས་རྣམས་ནི་སྒྱུ་མ་ལྟ་བུར་སྣང་ལ་རང་བཞིན་མེད་པའོ། །མ་དྲན་པའི་ཆོས་
རྣམས་ནི་ཟབ་ཅིང་མི་སྣང་ལ་རང་བཞིན་ཡོད་པའོ། །དེའི་ཕྱིར་དྲན་པའི་ཆོས་སྒྱུ་མ་ཙམ་དུ་
དོན་བྱེད་ནུས་ལ་མི་བརྫུན་པས་སོ། །
དྲན་པས་མ་གོས་པ་ཟབ་མོའི་ཆོས་ཉིད་ཀྱིས་རྣམ་པར་ཐར་པའི་སྒོ་གསུམ་བསྟན་
པས་ནི་བདེན་པར་ཤེས་པར་བྱ་སྟེ། དཔེར་ན་སྨིག་རྒྱུའི་ཆུ་བོ་ཆེན་པོ་ལས་རྒལ་བར་འདོད་
པའི་གང་ཟག་གིས་མཉན་པ་བོས་ནས་གྲུ་དང་བཅས་ཏེ་སྨིག་རྒྱུའི་ཆུ་བོ་ཆེན་པོའི་འགྲམ་དུ་
འོངས་ནས། ཀྱེ་སྐྱེས་བུ་ཁྱོད་ཀྱིས་ཆུ་བོ་ཆེན་པོ་འདི་ལས་སྒྲོལ་ཅིག་ཁྱོད་ཅི་དབང་བའི་རྔན་
པ་སྦྱིན་ནོ་ཞེས་སྨྲས་པས། མཉན་པ་དེས་འོ་ན་ང་ལ་རྔན་པ་སློང་ཤིག་ཅེས་བྱས་པས་བྱིན་
ནོ། །དེ་ནས་མཉན་པ་དེས་སྐྱེས་བུ་དེའི་མིག་ཕྱིས་པས་སྨིག་རྒྱུའི་ཆུ་བོ་ཆེན་པོ་དེ་མེད་པར་
གྱུར་ཏོ། །དེ་བཞིན་དུ་ལས་དང་ལས་ཀྱི་རྣམ་པར་སྨིན་པ་ལས་གྱུར་པའི་འཁོར་རྣམ་གསུམ་
གྱི་ཆུ་བོ་ཆེན་པོ་ལས་རྒལ་བར་འདོད་པའི་སྐྱེས་བུ་རྣམས་ཀྱིས་ཐབས་དང་། ཤེས་རབ་དང་
ལྡན་པའི་དགེ་བའི་བཤེས་གཉེན་གྱི་དྲུང་དུ་སོང་ནས་བདག་འཁོར་བའི་སྡུག་བསྔལ་གྱི་ཆུ་
བོ་ཆེན་པོ་ལས་བསྒྲལ་བར་ཞུ། ཁྱེད་ཀྱིས་ཇི་ལྟར་བཀའ་སྩལ་པ་བཞིན་བགྱིད་དོ་ཞེས་བྱས་
པ་དང་། དགེ་བའི་བཤེས་གཉེན་དེས་ཀྱང་མདོའི་ལུང་དུ་མ་དྲངས་ཤིང་སྐྱོ་བ་དང་། སྤྲོ་བ་
སྐྱེད་པར་བྱེད་དོ། །དེ་ནས་སྐྱོ་བ་དང་སྤྲོ་བ་དེ་ཡང་རང་གི་སེམས་དྲན་པ་འདི་ཡིན་ནོ། །དྲན་
144



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
པ་འདི་ལས་རྒལ་བར་བྱེད་པའི་ཐབས་ཇི་ལྟ་བུ་ཡོད་ཅེ་ན། དེ་ལ་དྲན་པའི་ཆོས་རྣམས་
ཐབས་སུ་ཤེས་ཤིང་དྲན་པས་མ་གོས་པ་ཟབ་མོ་རྣམ་པ་གསུམ་ཡིན་པས་སོ། །དེ་བས་ན་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་ཆོས་ཉིད་མ་རྟོགས་བར་དུ་སྨིག་རྒྱུའི་ཆུ་བོ་དང་འདྲ་
སྟེ། དྲན་པའི་ཆོས་རྣམས་བདེན་ཏེ་མི་བརྫུ་ན་པས་ནའོ། །
ཟབ་མོའི་ཆོས་ཉིད་དང་ཕྲད་ན་སྨིག་རྒྱུའི་ཆུ་སྟོར་བ་དང་འདྲ་སྟེ། དྲན་པས་མ་གོས་པ་
བདེན་པར་ཤེས་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། སྔགས་ནི་ཞི་
བ་དང་། རྒྱས་པ་དང་། དབང་དང་། དྲག་པོའི་སྔགས་མ་ཡིན་ནོ། །འོ་ན་གང་ཡིན་ཞེ་ན།
སྔགས་འདིའི་དོན་རྟོགས་པ་ཙམ་གྱིས་སེམས་གྲོལ་བ་ཡིན་ནོ། །སྔགས་འདིའི་དང་པོའི་ཡི་གེ་
བཞི་ལས་བྱུང་བ་དང་། བར་དུ་ཡི་གེ་བཞིའི་དོན་གསལ་བར་བསྟན་པ་དང༌། ཐ་མ་སྔགས་ཀྱི་
དོན་རྣམ་པ་བཞི་ལ་བསྡུས་པས་སོ། །
དོན་བཞི་པོ་གང་ཞེ་ན། སྒྱུ་མ་ལྟ་བུ་དང་། སྟོང་པ་ཉིད་དང་། མཚན་མ་མེད་པ་དང་།
སྨོན་པ་མེད པ་དང་། ཏད་ཡ་ཐཱ་ཞེས་བྱ་བ་ནི་འདི་ལྟ་སྟེ། ག་ཏེ་ག་ཏེ་ནི་ཕྱིན་ཏེ་ཕྱིན་ཏོ་ཞེས་
བྱ་བ་ནི་དྲན་པ་མ་ལུས་པ་སྒྱུ་མ་ལྟ་བུ་ལ་ཕྱིན་ཏོ། །པཱ་ར་ག་ཏེ་ནི་ཕ་རོལ་ཏུ་ཕྱིན་ཏོ་ཞེས་བྱ་
བ་ནི་དྲན་པའི་ཕ་རོལ་ན་སྟོང་པ་ཉིད་ལ་ཕ་རོལ་ཏུ་ཕྱིན་ཏོ། །པཱ་ར་སཾ་ག་ཏེ་ནི་ཕ་རོལ་ཏུ་
ཡང་དག་པར་ཕྱིན་ཏོ་ཞེས་བྱ་བས་ནི་སྒྱུ་མ་ལྟ་བུ་དང༌། སྟོང་པ་ཉིད་ཀྱི་ཕ་རོལ་ན་མཚན་མ་
མེད་པ་ལ་ཕ་རོལ་ཏུ་ཡང་དག་པར་ཕྱིན་ཏོ། །བོ་དྷི་སྭ་ཧཱ་བྱང་ཆུབ་ཏུ་གྱུར་ཅིག་ཅེས་བྱ་བས་
ནི་ཉོན་མོངས་པ་དང་ཤེས་བྱ་ཐམས་ཅད་བྱང་ནས་བློ་ལས་འདས་པའོ། །དེ་དག་གིས་ནི་རབ་
ཏུ་མི་གནས་པ་བཞི་དང་། མངོན་སུམ་བཞི་དང་། ཏིང་ངེ་འཛིན་བཞི་གཏན་ལ་ཕབ་པའོ། །
དེ་ལྟ་བུའི་གདམས་ངག་ལ་ནན་ཏན་བྱ་བའི་ཕྱིར། །ཤཱ་རིའི་བུ་བྱང་ཆུབ་སེམས་
དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་
- 15--



“ལམ་
ཐར་ལམ་གསལ་སྒྲོན་ལས། རྒྱལ་བོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱའོ་ཞེས་བྱ་བ་ནི་ནན་ཏན་གྱིས་ཤིག་ཅེས་གསུངས་པའོ། །
དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་བྱ་བ་ནི་ཟབ་མོའི་
ཏིང་ངེ་འཛིན་ལས་བཞེངས་པ་དང་། སྙོམས་པར་བཞུགས་པ་མི་མངའ་ཡང་སེམས་ཅན་
རྣམས་ཀྱི་སྣང་བ་ལ་མཉམ་པར་གཞག་པ་དང་། རྗེས་ལས་ཐོབ་པ་བསྟན་པའི་ཕྱིར་རོ། །
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
ནི། དུས་གསུམ་དུ་རྣམ་པར་བཞུགས་པའི་སངས་རྒྱས་ཀྱི་དགོངས་པ་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོའི་དོན་ཇི་ལྟ་བ་བཞིན་དུ་དགོངས་པ་མ་ནོར་བ་བསྟན་པས་ཐུགས་དགྱེས་
པས་སངས་རྒྱས་ཀྱི་སྤྱན་གྱིས་རྣམ་པར་གཟིགས་ཤིང་ལེགས་སོ་ཞེས་བྱ་བ་བྱིན་ཏེ། དེ་བས་
ཀྱང་ཟབ་མོ་སྣང་བ་ཞེས་བྱ་བའི་ཏིང་ངེ་འཛིན་ལ་དགོངས་པས་ལེགས་སོ་ལེགས་སོ་ལན་
གཉིས་སུ་གསུངས་སོ། །རིགས་ཀྱི་བུ་དེ་དེ་བཞིན་ཏེ་ནི་ཐེག་པ་ཆེན་པོའི་རིགས་སྣང་བའི་
ཆོས་ཉིད་ལ་མོས་པ་རྣམས་ཀྱི་དོན་དུ་གསུངས་སོ། །
ཏེ་ཞེས་བྱ་བ་ནི། སྣང་བའི་ཆོས་རྣམས་ཀྱིས་སེམས་མི་གྲོལ་ལོ་ཞེས་པའི་བརྡའོ། །
རིགས་ཀྱི་བུ་དེ་དེ་བཞིན་ནོ་ཞེས་བྱ་བ་ནི་ཟབ་མོའི་ཆོས་ཉིད་རྟོགས་ན་སེམས་གྲོལ་བའི་
བརྡ་ཡིན་ནོ། །ཇི་ལྟར་ཁྱོད་ཀྱིས་བསྟན་པ་བཞིན་དུ་ནི་འཇིག་རྟེན་པ་ལ་ཇི་སྲིད་གནས་ཀྱི་
བར་དུ་མང་བ་སྒྱུ་མ་ལྟ་བུ་ལ་བརྟེན་དགོས་པའི་ཕྱིར་རོ། །འཇིག་རྟེན་ལས་འདས་པ་བླ་ན་
མེད་པའི་བྱང་ཆུབ་ཏུ་མངོན་པར་སངས་རྒྱས་ནས་སེམས་ཅན་རྣམས་ཀྱི་དོན་ལ་དགོངས་
ནས་ཟབ་མོའི་ཆོས་ཉིད་འབའ་ཞིག་ལ་བརྟེན་དགོས་པ་ཡིན་ནོ། །ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་ལ་སྤྱད་པར་བྱ་སྟེ་ནི་རྣམ་པར་གྲོལ་བའི་ལམ་ལ་དོན་དུ་གཉེར་བ་རྣམས་
ཀྱིས་ཟབ་མོ་འབའ་ཞིག་ལ་བརྟེན་དགོས་པས་ཡང་དང་ཡང་དུ་ལན་གྲངས་མང་དུ་
གསུངས་སོ། །ཟབ་མོའི་དོན་ལ་མོས་པར་གྱུར་པའི་དགེ་བའི་བཤེས་གཉེན་རྣམས་ལ་ནི་
༤146



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ།
དུས་གསུམ་དུ་རྣམ་པར་བཞུགས་པའི་དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་རིའི་བུ་
དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་། མི་དང་། ལྷ་མ་ཡིན་
དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་
མངོན་པར་བསྟོད་དོ་ཞེས་བྱ་བ་ནི་གོ་སླ་བས་བཤད་པ་མ་བྱས་སོ། །བཅོམ་ལྡན་འདས་མ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ་དོན་གྱི་སྒྲོན་མ་ཞེས་བྱ་བ་པཎྜི་ཏ་ཕྱག་
ན་རྡོ་རྗེས་མཛད་པ་རྫོགས་སོ།། །།
བལ་ཡུལ་ཡེ་རང་གི་གྲོང་ཁྱེར་དུ་རྗེ་བཙུན་བླ་མ་དམ་པ་ཕྱག་ན་རྡོ་རྗེའི་སྤྱན་སྔར་
བོད་ཀྱི་དགེ་བའི་བཤེས་གཉེན་རྣམས་ཀྱིས་ཆོས་ཞུས་པའི་དུས་སུ། བླ་མ་ཆོས་སྟོན་ཕམ་
བབས་གནང་བའི་ཉིན་པར་བོད་ཀྱི་དགེ་བའི་བཤེས་གཉེན་རྣམས་ཀྱིས་མདོ་བཏོན་པ་ལ།
བླ་མ་དམ་པས་ལོ་ཙཱ་བ་ལ་ཁོང་འདོན་པ་དེ་ཅི་ཡིན་གསུངས་པས། ལོ་ཙཱ་བས་ཤེས་རབ་ཀྱི་ཕ་
རོལ་ཏུ་ཕྱིན་པའི་སྙིང་པོ་ལགས་ཞུས་པས། འོ་ན་བོད་དུ་ཤེས་རབ་ཀྱི་ཕ་རོལ་ཏུ་ཕྱིན་པོའི་
སྙིང་པོ་དར་ན་སངས་རྒྱས་ཀྱིས་ལུང་བསྟན་པ་དེ་བདེན་པ་ཡིན་ནོ། །སྙིང་པོའི་དོན་གྱི་
གདམས་ངག་ཤེས་སམ་གསུངས་པ་ལ། ལོ་ཙཱ་བས་མ་འཚལ་ཞེས་ལན་བཏབ་པ་ལ། འོ་ན་
ངས་ཁྱེད་རྣམས་ལ་གདམས་ངག་བསྟན་གྱིས་གསུངས་ནས། སྙིང་པོའི་དོན་གྱི་གདམས་
ངག་གནང་བ་ཟིན་རིས་བྲིས་ནས་ནན་ཏན་བྱས་པ་ཡིན་ནོ། །
བླ་མ་དམ་པའི་ཞབས་ཀྱི་པད་མའི་སྦྲང་རྩི་སྨྱོ་ཆུ་འཐུངས་ནས་སུ། །སྐྱེ་མེད་བདེ་ཆེན་
བུང་བ་སྨྱོན་པའི་ཁ་ལ་སུ་ཞིག་མཉན་དུ་ཡོད། །གལ་ཏེ་སྨྱོན་པའི་ཚིག་ལ་བདེན་པ་ཡོད་
སྲིད་ཐུགས་ལ་དགོངས་ནས་སུ། །མཐུན་པའི་གྲོགས་པོ་རྣམས་ཀྱིས་མི་བདེན་ན་ཡང་དོན་
ལ147



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་དགོངས་པར་ཞུ། །གལ་ཏེ་སྟོང་པ་ཐབས་ཡིན་ན། །དེ་ཚེ་སངས་རྒྱས་ཉིད་མི་འགྱུར། །
རྒྱུ་ལས་འབྲས་བུ་གཞན་མེད་ཕྱིར། །ཐབས་ནི་སྟོང་པ་ཉིད་མ་ཡིན། །ལྟ་བ་རྣམས་ལས་
ལོག་རྣམས་དང་། །བདག་ཏུ་ལྟ་བ་ཚོལ་རྣམས་ཀྱི། །བདག་ཏུ་འཛིན་པ་བཟློག་པའི་ཕྱིར། །
རྒྱལ་བ་རྣམས་ཀྱིས་སྟོང་པ་བསྟན། །སྲིད་ཞི་མཉམ་ཉིད་དུས་གསུམ་རྒྱལ་བའི་ཡུམ། །འགྲོ་
བའི་བདེ་སྒྲུབ་ཐབས་མཁས་སྟོན་པར་བྱེད། །གཞུང་གི་བདག་ཉིད་རིན་ཆེན་ལྟ་བུ་ལ། །
དད་དང་གུས་པས་ཡང་ཡང་ཕྱག་འཚལ་ལོ། །ཕན་སེམས་སྤྲོ་དགས་བྲིས་པའི་འགྲེལ་པ་
འདི། །གང་ཟག་དམ་པ་རྣམས་ཀྱི་ཕྱག་ཏུ་བརྒྱུད་པ་དང་། །བསྟན་པའི་བྱ་བ་མཛད་པ་
བདག་གི་སྨོན་ལམ་ཡིན། །ཆོས་ཉིད་བདེན་པས་དེ་ལྟར་འགྲུབ་གྱུར་ཅིག ། རྒྱ་གར་གྱི་
མཁན་པོ་དེ་ཉིད་དང་། སྒྲ་བསྒྱུར་གྱི་ལོ་ཙཱ་བ་དགེ་སློང་སེང་གེ་རྒྱལ་མཚན་གྱིས་ཞུས་ཏེ་
གཏན་ལ་ཕབ་པའོ།།
ལ148–



༄༅། །ཤེས་རབ་སྙིང་པོའི་རྣམ་པར་བཤད་པ་བཞུགས།
ཇོ་བོ་རྗེ་དཔལ་ལྡན་ཨ་ཏི་ཤ །
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །བདེ་བར་གཤེགས་པས་
གསུངས་པའི་ཆོས་ཀྱི་འཁོར་ལོ་གཉིས་པའི་དོན་ཐམས་ཅད་བསྡུ་ན་གཉིས་ཏེ། མངོན་པར་
རྟོགས་པའི་དོན་དང་། སྙིང་པོའི་དོན་ནོ། །དེ་ལ་མདོ་རྒྱས་འབྲིང་གསུམ་གྱིས་ནི་གང་ཟག་
གསུམ་གྱི་དབང་དུ་བྱས་ནས། མངོན་པར་རྟོགས་པ་གཙོ་བོར་སྟོན་པ་ཡིན་ལ། བདུན་བརྒྱ་པ་
ལ་སོགས་པས་ནི་སྙིང་པོའི་དོན་གཙོ་བོར་སྟོན་ཏོ། །ལམ་མངོན་པར་རྟོགས་པ་ཡེ་ཤེས་ཀྱི་
དམིགས་པ་གཙོ་བོར་སྟོན་པའོ། །དེ་ལ་རྒྱས་འབྲིང་གསུམ་གྱིས་གཙོ་བོར་མངོན་རྟོགས་
བསྟན། ཡང་སྙིང་པོའི་དོན་ཤུགས་ལ་བསྟན། བདུན་བརྒྱ་པ་ལ་སོགས་པས་གཙོར་སྙིང་
པོའི་དོན་བསྟན། མངོན་རྟོགས་ཞར་ལ་བསྟན་ཏོ། །འདིར་ཡང་སྙིང་པོའི་དོན་བསྟན་པ་
ཡིན་ལ་འདི་ཡང་བི་མ་ལ་མི་ཏྲ་ལྟར་ན་དོན་བརྒྱད་ཀྱིས་མདོ་འདིའི་དོན་མ་ལུས་པ་བསྟན་
པ་ཡིན་ནོ། །དོན་བརྒྱད་ཀྱང་གླེང་སློང་བ་དང་ཞེས་བྱ་བ་ལ་སོགས་པས་ལུས་རྣམ་པར་
གཞག་པ་ཡིན་ནོ། །
དེ་ལ་སློབ་དཔོན་ཕྱོགས་ཀྱི་གླང་པོ་ལ་སོགས་པས་མདོའི་དོན་གཞན་དུ་ཡང་བཤད་
ལ149



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཡོད་དེ། མདོ་འབྱུང་བའི་རྒྱུ་དང་། མདོ་དངོས་སོ། །དང་པོ་ལ་གཉིས་ཏེ། གླེང་སློང་བ་
དང་གླེང་གཞིའོ། །འདི་གཉིས་ཀྱི་ཁྱད་པར་ནི། ཚིག་འབྱུང་བའི་རྐྱེན་དང་། མདོ་འབྱུང་
བའི་རྒྱུའོ། །དེ་ཡང་སྔོན་བྱུང་བ་དང་། རྗེས་འཇུག་སྟེ། གླེང་བསླང་བའོ། །གླེང་གཞི་ལ་
གཉིས་ཏེ། ཐུན་མོང་དང་ཁྱད་པར་གྱི་གླེང་གཞིའོ། །འདི་གཉིས་ཀྱི་བྱེ་བྲག་ནི་མདོ་ཐམས་
ཅད་ལ་ཐུན་མོང་དུ་ཡོད་པ་དང་། མདོ་འདི་ལ་ཡོད་པ་གཞན་ལ་མེད་པའོ། །ཐུན་མོང་ལ་
བཞི་སྟེ། དུས་དང་སྟོན་པ་དང་། གནས་དང་འཁོར་རོ། །ཁྱད་པར་གྱི་གླེང་གཞི་ལ་གཉིས་ཏེ།
གཙོ་བོ་དང་འཁོར་ཏིང་ངེ་འཛིན་ལ་ཞུགས་པའོ། །དེ་ནི་བསྡུས་དོན་ནོ། །
དགོས་པའི་དོན་ནི་སྡུད་པ་པོ་རང་ཉིད་ཚད་མའི་སྐྱེས་བུར་འགྱུར་བར་བྱ་བའི་ཕྱིར་ཏེ།
དུས་དེ་ཙམ་ན་སྟོན་པ་འདི་ལ་འཁོར་འདི་རྣམས་དང་གནས་འདིར་ཐོས་སོ་ཞེས་དཔང་པོ་
དང་དན་རྟགས་དང་བཅས་པའི་ཚིག་བརྗོད་ན། འོ་ན་འདི་བཤད་པ་འདི་བདེན་ནོ་ཞེས་སྡུད་
པ་པོ་ལ་ཡིད་ཆེས་པར་འགྱུར་ཏེ། འདི་ལྟ་སྟེ། འཇིག་རྟེན་ན་ཡང་དཔང་དང་དན་རྟགས་
ཞིབ་པས་ཁོའི་དེ་བདེན་ནོ་ཞེས་རྟོགས་པ་བཞིན་ནོ། །དེ་སྐད་དུ་ཡང་སློབ་དཔོན་ཕྱོགས་ཀྱི་
གླང་པོས། དད་ལྡན་འཇུག་པའི་ཡན་ལག་ཏུ། །རང་ཉིད་ཚད་མར་རབ་བསྒྲུབ་ཕྱིར། །སྟོན་
པ་དང་ནི་འཁོར་དཔང་པོ། །ཡུལ་དང་དུས་སོགས་བསྟན་པ་ཡིན། །སྡུད་པར་བྱེད་པས་
འཇིག་རྟེན་དུ། །ཡུལ་དང་དུས་སོགས་བསྟན་པ་ནི། །དཔང་པོར་བཙས་པའི་ཚིག་བརྗོད་
ན། །རང་ཉིད་ཚད་མར་འགྲོ་བ་ཡིན། །ཞེས་གསུངས་སོ། །འདི་རྣམས་ཀྱི་ཚིག་དོན་དང་
ཚིག་རྣམ་པར་སྦྱར་བ་ནི་གསལ་ལོ། །དེས་ན་མདོ་ཐམས་ཅད་དེ་ལྟར་བཤད་པར་བྱ་བ་ཡིན་
པར་བརྒྱད་སྟོང་པའི་བསྡུས་དོན་ན་བསྟན་ཏོ། །ལྷག་མ་ནི་མཐུན་ནོ། །
འདིར་དྲི་མ་མེད་པའི་བཤེས་གཉེན་གྱིས་དེ་བཀག་སྟེ། རང་གི་ལུགས་གསལ་བར་
བྱེད་པ་ལ་དང་པོ་སུན་འབྱིན་ཏེ། དེ་ལ་སྐྱོན་གཉིས་ཏེ། མི་ནུས་པ་དང་དཔང་པོར་མི་འགྱུར་
ལ150ལ



ཤེས་རབ་སྙིང་པོའི་རྣམ་པར་བཤད་པ།
བའོ། །དེ་ལ་མི་ནུས་པ་ནི་དགོས་པ་དེ་སྒྲུབ་པར་མི་ནུས་པ་སྟེ། ད་ལྟ་ནི་དད་པས་རྗེས་སུ་
འབྲང་བ་རྣམས་འཇུག་པའི་ཡན་ལག་ཏུ་རང་ཚད་མའི་སྐྱེས་བུར་བསྒྲུབ་པའི་ཕྱིར་དེ་སྨོས་
སོ། །དཔང་པོའི་དགོས་པ་ཡང་ཕྱིས་དེ་ལ་ཐེ་ཚོམ་ཟ་བ་ལ་སོགས་པ་བྱུང་ཙམ་ན། དེ་ལ་
ཐུག་པ་ཡིན་ལ། དེ་ལྟར་ན་རྫུ་འཕྲུལ་དང་མངོན་པར་ཤེས་པ་ཐོབ་པ་རྣམས་ཀྱིས་མདོའི་
དོན་གཏན་ལ་འབེབས་པ་མི་སྲིད་པར་འགྱུར་ཏེ། དཔང་པོ་འགའ་ཞིག་ནི་མྱ་ངན་ལས་འདས་
ལ། ཁ་ཅིག་གཞན་ན་བཞུགས་པ་སྟེ། དེ་ཡང་། ཟབ་ཅིང་མཐའ་ཡས་མདོ་སྡེ་ཡི། །དཀོན་
མཆོག་ཐོས་པའི་སྲེད་པ་ཡིས། །འཇིག་རྟེན་ཁམས་ནི་ཐམས་ཅད་དུ། །དོན་བྱེད་པར་ནི་འགྲོ་
ཕྱིར་ཏེ། །ཞེས་བྱ་བའི་ཚུལ་གྱིས་སོ། །ཁ་ཅིག་ནི་འདི་ན་བཞུགས་ཀྱང་མཐོང་བའི་སྐལ་བ་
མེད་དོ། །འོད་སྲུངས་ཆེན་པོ་ལ་སོགས་པ་ལྟ་བུའོ། །སྐྱོན་གཉིས་པ་དེ་དགོས་པ་དེ་བསྒྲུབ་
པར་ནུས་སུ་ཆུག་ཀྱང་དཔང་པོ་ཉིད་དུ་མི་འགྱུར་ཏེ། །དཔང་པོར་འགྱུར་བ་ལ་འདི་དང་འདི་
དག་སྟེ་ཞེས་འཁོར་རྣམས་ཀྱི་མིང་བསྟན་པས་དཔང་པོར་འགྱུར་བར་འདོད་ན། རབ་
འབྱོར་དང་ཞེས་བྱ་བ་ལ་སོགས་པ་དངོས་སུ་མིང་བསྟན་པས་དེ་ལྟར་དཔང་དུ་འགྱུར་བ་ལ་
རག་ན། མདོ་འདི་བཞིན་དུ་འཁོར་གྱི་མིང་མེད་པ་དང་དཔང་དུ་ཇི་ལྟར་འགྱུར་ཞེས་ཟེར་རོ། །
དེས་ན་འདི་ལྟར་བཤད་དེ། སྔོན་བྱུང་བའི་གླེང་གཞི་དང་བཅས་པའི་མདོ་བཤད་པའི་
སྔོན་རོལ་དུ་དེའི་གླེང་སློང་བར་བྱེད་པ་ནི་འདི་སྐད་བདག་གིས་ཐོས་པའི་གསུངས་པ་ཡིན་ནོ།
འདིས་ནི་དབྲི་བསྐྱུངས་མེད་པར་ཡང་དག་པར་ཐོས་པར་བསྟན་ཏེ། དེས་འཁོར་རྣམས་
ཀྱིས་ཕྱིན་ཅི་མ་ལོག་པར་བསྟན་པར་ཤེས་པས་སྡུད་པ་པོ་ལ་ལེགས་པར་རྣ་བ་གཏོད་པ་ལ་
སོགས་པར་འགྱུར་བའི་ཕྱིར་རོ། །ད་ནི་གང་ལ་བརྟེན་ནས་མདོ་འདི་འབྱུང་བའི་སྐབས་སུ་
གྱུར་པའི་གནས་སྐབས་དེ་རྩོམ་པ་སྟེ། དེ་ལ་འཇུག་པར་བྱེད་པ་ནི་དུས་གཅིག་ན་བཅོམ་
ལྡན་འདས་ཞེས་བྱ་བ་ལ་སོགས་པའོ། །འོ་ན་སྐབས་དེ་ལྟ་བུ་ལ་བརྟེན་ནས་བྱུང་བའི་
ལ151ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མདོའི་དཔང་དུ་བྱས་པའི་གང་ཟག་ཇི་ལྟ་བུ་ཡིན་སྙམ་ནས་བསྟན་པར་གཏོགས་པ་འདུས་
པ་སྟེ། དགེ་སློང་གི་དགེ་འདུན་ཆེན་པོ་དང་ཞེས་བྱ་བ་ལ་སོགས་པ་སྟེ། ཆོས་ཉན་པའི་སྐལ་
བ་ཡོད་པ་ཚོགས་པ་དང་ལྡན་པར་གཏོགས་པ་འདུས་པ་ཞེས་བྱའོ། །ཁྱད་པར་གྱི་གླེང་གཞི་
གང་ཞེ་ན། དེའི་ཚེ་ཞེས་བྱ་བ་ལ་སོགས་པ་གཙོ་བོ་དང་འཁོར་ཏིང་ངེ་འཛིན་ལ་སྙོམས་པར་
ཞུགས་པ་གཉིས་བསྟན་ཏོ། །
འོ་ན་གླེང་གཞི་དེ་གཉིས་རྒྱུར་བྱས་པ་ལས་རྩོམ་པ་འབྱུང་བའི་མདོ་གང་ཞེ་ན། དྲིས་
པ་དང་ལན་གཉིས་ཀྱིས་སྟོན་པ་ནི་དེ་ནས་ཞེས་བྱ་བ་ནས་དེ་ལྟར་བསླབ་པར་བྱ་བའི་བར་
གྱིས་བསྟན་ཏོ། །འོ་ན་དེ་དེ་བཞིན་གཤེགས་པས་མ་གསུངས་པར་སྤྱན་རས་གཟིགས་ཀྱིས་
བཤད་པ་འདི་ཅང་ཡིན་ནམ་སྙམ་པའི་འཁོར་གྱི་ལོག་རྟོག་བཟློག་པའི་ཕྱིར་ཤཱཀྱ་ཐུབ་པ་
ཉིད་ཀྱིས་མཐུན་འགྱུར་བྱིན་པའོ། །འོ་ན་འདི་ཡང་སྙིགས་མ་ལྔ་བདོ་བའི་དུས་སུ་སངས་རྒྱས་
པས། སངས་རྒྱས་གཞན་པས་འོད་ལ་སོགས་པ་ཆུང་བས་དེ་ཁོ་ན་ལྟར་ཡིན་ནམ་མ་ཡིན་
ནམ་སྙམ་པ་ལ། དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་བྱ་བ་དེ་ཁོ་ན་
ལྟར་ཟད་དོ་སྙམ་དུ་དགོངས་པའོ། །འདི་གཉིས་ནི་མཐུན་འགྱུར་རོ། །ཡང་ན་དེ་བཞིན་
གཤེགས་པ་རྣམས་ཀྱང་ཞེས་བྱ་བས་ནི་རྗེས་སུ་ཡི་རང་བ་དང་སྦྱར་རོ། །དེ་ལྟར་ན་མདོ་སྡེ་
རིན་པོ་ཆེ་བཤད་པ་ལ་དགའ་བ་སྐྱེས་ནས་རྗེས་སུ་ཡི་རང་བར་བྱེད་པ་ནི་བཅོམ་ལྡན་འདས་
ཀྱིས་ཞེས་བྱ་བ་ལ་སོགས་པའོ། །དེ་ནི་སྤྱིའི་དོན་བསྡུས་པ་ཙམ་མོ། །
དེ་ལ་དྲིས་པ་ནི་དེ་ནས་ཞེས་བྱ་བ་ལ་སོགས་པའོ། །འདིའི་དོན་ནི་རྟེན་གྱི་གང་ཟག་
གང་ལ་ལ་འདོད་པ་སྟེ། བྱེ་བྲག་སྒྲུབ་པ་དང་སེམས་བསྐྱེད་པའི་བྱང་ཆུབ་སེམས་དཔའོ། །ཇི་
ལྟར་བསླབ་པར་བྱ་བ་སྟེ། ཚོགས་ལམ་དང་། སྦྱོར་ལམ་དང་། མཐོང་ལམ་དང་། བསྒོམ་
ལམ་དང་། མི་སློབ་པ་ལའོ། །འདི་ལྔ་ཡང་བསམ་པ་དང་། སྦྱོར་བ་དང་། མངོན་དུ་བྱ་བ་
ལ152ལ



ཤེས་རབ་སྙིང་པོའི་རྣམ་པར་བཤད་པ།
དང་། སྒྲུབ་པ་དང་། རྟོགས་པ་ཞེས་བྱ་བ་རྣམས་ཀྱི་རང་བཞིན་ནོ། །དེ་ལ་གདམས་ངག་ནི་
འདི་ཡིན་ཏེ། རིགས་དང་ལྡན་པའི་གང་ཟག་བྱང་ཆུབ་ཏུ་སེམས་བསྐྱེད་པས་ལམ་ལྔ་ལ་ཇི་
ལྟར་བསླབ་པར་བྱ་ཞེས་དྲིས་པའི་དོན་ཏོ། །ལན་ནི་ལམ་རྣམ་པ་ལྔ་ལ་རྣམ་པར་ཕྱེ་ནས་
བསྟན་པས་བཅུ་གཅིག་ཏུ་འགྱུར་རོ། །དེ་ལ་ཡང་གཉིས་ཏེ། དབང་པོ་རྟུལ་པོའི་དབང་དུ་
བྱས་པ་དང་། རྣོན་པོའི་དབང་དུ་བྱས་པའོ། །དེ་ལ་དབང་པོ་རྟུལ་པོ་ནི་ལམ་ལྔ་ལ་སློབ་པའི་
ཚེ། ལམ་རེ་རེའི་དབང་དུ་བྱས་ནས་ཀྱང་མཚན་ཉིད་ཐམས་ཅད་ཡོངས་སུ་རྫོགས་པར་
བསྟན་པ་ལ་ལྟོས་པ་ཡིན་ལ། དེའི་དབང་དུ་བྱས་ནས་ལམ་ལྔ་ལ་སློབ་པའི་ཚུལ་རྣམ་པར་
ཕྱེ་ན་བཅུར་འགྱུར་རོ། །
དབང་པོ་རྣོན་པོ་ནི་མགོ་སྨོས་པས་གོ་བ་ཡིན་ལ་དེའི་དོན་དུ་སྔར་དོན་བཅུར་སྟོན་པ་
དེ་ཉིད་བསྡུས་ནས་སྔགས་ཀྱི་དོན་དུ་བསྟན་པ་སྟེ། དེ་ལྟར་ན་ལན་བཏབ་པ་བཅུ་གཅིག་ཏུ་
འགྱུར་རོ། །སྤྱིར་ན་འདི་གཉིས་ཀ་ཡང་དབང་པོ་རྣོན་པོ་ཡིན་མོད་ཀྱི་དེ་ལ་ཡང་ཁྱད་པར་
ཡོད་པས་གཉིས་སུ་ཕྱེ་བ་ཡིན་ནོ། །འདིར་དབང་པོ་རྟུལ་པོ་ལ་བསྟན་པ་དེ་ཡང་དབང་པོ་
རྟུལ་པོ་གཞན་ལ་ལྟོས་ནས་གསང་སྔགས་སུ་འགྱུར་བ་ཡིན་ཏེ། མ་གསངས་ཀྱང་གསངས་
ཏེ་བསྟན་པ་བཞིན་དུ་སོང་བའི་ཕྱིར་རོ། །དེ་ཡང་གསང་བ་དང་མི་གསང་བ་ནི་བློ་ལ་ཡོད་
པ་ཡིན་གྱི། དངོས་པོ་ལ་ནི་བསྟན་པར་བྱ་བ་ལ་ཁྱད་པར་མེད་ལ། སྟོན་པ་ལ་ཡང་དཔེ་
མཁྱུད་མི་མངའ་བའི་ཕྱིར་རོ། །དེས་ན་འདིར་ཡང་གསང་སྔགས་ཀྱི་དོན་བཤད་པ་དེ་ཉིད་
སྔ་མ་ལ་ཡང་གསང་སྟེ་བསྟན་པ་བཞིན་དུ་འཇུག་པས་གསང་སྔགས་ཀྱི་ངེས་ཚིག་དང་ལྡན་
ནོ། །དེ་ལ་དང་པོ་མདོ་ལ་རྟེན་རིགས་དང་ལྡན་པའི་གང་ཟག་གིས་བྱང་ཆུབ་མཆོག་ཏུ་
སེམས་བསྐྱེད་པ་ནི་ལམ་བསྐྱེད་པའི་རྟེན་གྱི་གང་ཟག་ཡིན་པས་དེ་བཤད་པ་ནི། ཤཱ་རིའི་བུ་
ཞེས་བོས་ནས་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞེས་བྱ་བས་རིགས་དང་ལྡན་
ལ153



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་གང་ཟག་བསྟན་ལ། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཞེས་བྱ་བ་དང་། སྤྱད་པ་
སྤྱོད་པར་འདོད་པ་ཞེས་བྱ་བ་གཉིས་ཀྱིས་དམིགས་པར་བྱ་བའི་ཡུལ་དང་། འདུན་པའི་
མཚན་ཉིད་ཀྱི་སེམས་བསྐྱེད་པ་གཉིས་བཤད་དེ་གོ་རིམས་བཞིན་ནོ། །འདིས་ནི་དབང་པོ་
རྣོ་རྟུལ་མ་ཕྱེ་བར་སྤྱིར་བསྟན་པའོ། །དབང་པོ་རྟུལ་པོའི་དབང་དུ་བྱས་པའི་ལན་བཅུ་ཡང་
འཕགས་པ་དགོངས་པ་ངེས་པར་འགྲེལ་པ་ལས་དམིགས་པ་རྣམ་པ་བཞི་བཤད་པ་དེས་
དོན་གྱི་ཁོག་དབུབ་པར་བྱ་སྟེ། རྣམ་པར་རྟོག་པ་དང་བཅས་པའི་གཟུགས་བརྙན་ལྷག་
མཐོང་གི་དམིགས་པ་དང་། རྣམ་པར་མི་རྟོགས་པའི་གཟུགས་བརྙན་ཞི་གནས་ཀྱི་དམིགས་
པ་དང་། དངོས་པོ་མཐའི་དམིགས་པ་དང་། དགོས་པ་ཡོངས་སུ་གྲུབ་པའི་དམིགས་པའོ། །
འདི་བཞིས་ཚོགས་ལམ་དང་། སྦྱོར་ལམ་དང་། མཐོང་ལམ་དང་། མི་སློབ་པའི་ལམ་
བཞི་རིམ་བཞིན་བསྟན་པར་ཤེས་པར་བྱའོ། །འདིར་བསྒོམ་ལམ་ནི་དམིགས་པ་སྔ་མ་
གསུམ་ཉིད་ལ་དམིགས་པ་མ་གཏོགས་པ་དམིགས་པ་ལྷག་མ་གཞན་མེད་པས་ལོགས་སུ་མ་
བསྟན་ཏེ། དེ་སྐད་དུ་ཡང་མགོན་པོ་བྱམས་པས། ངེས་འབྱེད་ཡན་ལག་དང་མཐོང་བའི། །
ལམ་དང་བསྒོམ་པའི་ལམ་ཉིད་ལ། །ཡང་དང་ཡང་དུ་སེམས་པ་དང་། །འཇལ་དང་ངེས་
རྟོག་བསྒོམ་པའི་ལམ། །ཞེས་བཤད་དོ། །དེ་ལ་རྣམ་པར་རྟོག་པ་དང་བཅས་པའི་གཟུགས་
བརྙན་ལྷག་མཐོང་གི་དམིགས་པ་ནི་འདི་ལྟར་རྣམ་པར་བལྟ་བར་བྱ་སྟེ་ཞེས་བྱ་བས་བསྟན་
ཏོ། །འདིས་ནི་ཚོགས་ཀྱི་ལམ་གྱི་གནས་སྐབས་ན་ཡོད་པའི་དེ་ཁོ་ན་ཉིད་ལ་སོ་སོར་རྟོག་པའི་
ཤེས་རབ་བསྟན་ཏོ། །མཐོང་ལམ་དུ་ནི་དམིགས་པ་ཐམས་ཅད་མཉམ་པ་ཉིད་དུ་རྟོགས་
དམིགས་པ་རྣམ་པ་སྣ་ཚོགས་སུ་ལྟ་བ་མེད་ལ། འདིར་ནི་སྟོང་པ་ཉིད་ལ་སོགས་པ་རྣམ་པ་
སྣ་ཚོགས་སུ་དངོས་པོ་ལ་ཡོད་པར་ཞེན་ཅིང་རྟོག་པར་བྱེད་པས་ནའོ། །
རྣམ་པར་རྟོག་པ་ནི་མི་འདྲ་བའམ་སྣ་ཚོགས་སུ་རྟོག་པར་བྱེད་པའོ། །དེ་ལྟར་རྟོག་
jས་པས་
~154ལ



ཤེས་རབ་སྙིང་པོའི་རྣམ་པར་བཤད་པ།
པའི་ཤེས་རབ་དེ་ཉིད་ཏིང་ངེ་འཛིན་མེད་པས་ན་ལྷག་མཐོང་ཙམ་གྱི་རང་བཞིན་ཡིན་ལ།
མཐོང་ལམ་དུ་སྐྱེ་བའི་མི་རྟོག་པའི་གཟུགས་བརྙན་ཙམ་ཡིན་པས་ན། རྣམ་པར་རྟོག་པ་དང་
བཅས་པའི་གཟུགས་བརྙན་ལྷག་མཐོང་གི་དམིགས་པ་ཞེས་བྱའོ། །དེས་ན་རྣམ་པར་བལྟ་
བར་བྱ་སྟེ་ཞེས་འབྱུང་བ་ནི་རྣམ་པ་སྣ་ཚོགས་སུ་སོ་སོར་བརྟག་པར་བྱའོ་ཞེས་བསྟན་པའོ། །
དྲིས་པའི་སྐབས་ནས་ཀྱང་བཤད་དོ། །དེ་ལྟར་ཚོགས་ལམ་སྐྱེས་པ་ལ་ཤེས་པ་གཞན་གྱིས་
བར་མ་ཆོད་པར་དྲོད་ལ་སོགས་པ་ངེས་འབྱེད་སྐྱེ་བ་ཡིན་པས་མདོའི་ཚིག་འདིས་ནི་རྣམ་
པར་མི་རྟོག་པའི་གཟུགས་བརྙན་ཞི་གནས་ཀྱི་དམིགས་པ་ཡང་འདི་ཉིད་ཀྱིས་བཤད་པ་
ཡིན་ནོ། །དེ་ལ་རྣམ་པར་མི་རྟོག་པ་ནི་གོང་དུ་བསྟན་པའི་ཐོས་བསམ་གྱི་ཤེས་པ་ཁ་ཕྱིར་
བལྟས་ནས་དམིགས་པ་སྣ་ཚོགས་ལ་རྟོག་པ་དེ་ལྟར་མི་རྟོག་ཅིང་གཅིག་ཏུ་ནང་ཉིད་དུ་རྟོག་
པ་བསྡུས་པ་སྟེ། དེ་ཉིད་ཀྱང་ཆོས་ཐམས་ཅད་མཉམ་པ་ཉིད་དུ་རྟོགས་པའི་ལྷག་མཐོང་
མཐོང་ལམ་དུ་སྐྱེ་བ་དེ་ལྟ་བུ་མེད་ཀྱང་ཞི་གནས་ཀྱི་རང་བཞིན་ཡོད་པས། རྣམ་པར་མི་རྟོག་
པའི་གཟུགས་བརྙན་ཞི་གནས་ཀྱི་དམིགས་པ་སྟེ་སྔ་མ་བཞིན་ནོ། །
དེ་ལྟར་དམིགས་པ་གཉིས་བཤད་ནས། ད་ནི་གསུམ་པ་དངོས་པོའི་མཐའི་དམིགས་
པ་སྟོན་ཏེ། །དེ་ལ་དངོས་པོ་ནི་གཟུགས་ལ་སོགས་པའོ། །དེའི་མཐའ་ནི་རང་བཞིན་ནམ་
ཆོས་ཉིད་དེ། དེ་ལ་དམིགས་པ་ནི་དངོས་པོའི་མཐའ་ལ་དམིགས་པའོ། །འདི་ནི་མཐོང་
ལམ་མོ། །དེ་ལ་ཡང་གསུམ་སྟེ། དམིགས་པ་དང་། དམིགས་པ་དེ་ལ་འཇུག་པའི་རྣམ་པ་
དང་། རྣམ་པ་དེས་རྣམ་པར་བལྟས་པའི་འབྲས་བུའོ། །དེ་ལ་ཕུང་པོ་ལྔ་པོ་དེ་དག་ལ་ཡང་ངོ་
བོ་ཉིད་ཀྱིས་སྟོང་པར་ཡང་ཡང་དག་པར་རྗེས་སུ་བལྟའོ་ཞེས་བྱ་བ་ནི་གོང་དུ་བསྟན་པ་ལྟར་
དངོས་པོ་དང་། མཐའ་དང་། དེ་ལ་དམིགས་པ་གསུམ་བསྟན་པས་མཐོང་ལམ་གྱི་དམིགས་པ་
བསྟན་པའོ། །ཚིག་དོན་ནི་འགྲེལ་པ་ནས་གསལ་ལོ། །དམིགས་པ་དེ་ལ་རྣམ་པ་གང་གིས་
155



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞུགས་ན་ཡང་དག་པར་རྗེས་སུ་ལྟ་བ་ཕྱིན་ཅི་མ་ལོག་པར་ལྟ་བར་འགྱུར་བ་ཡིན་ཞེ་ན།
གཟུགས་སྟོང་པའོ་ཞེས་བྱ་བ་ལ་སོགས་པའོ། །
འདི་ལ་ཡང་གསུམ་སྟེ། རྣམ་པ་སོ་སོའི་མཚན་ཉིད་དང་། གྲངས་ངེས་པ་དང༌། གོ་
རིམས་ངེས་པའོ། །དེ་ལ་དང་པོ་ནི་གསལ་ལོ། །གྲངས་ངེས་པ་ནི་འདིར་སྙིང་པོའི་དོན་
བཤད་པ་ཡིན་ལ། སྙིང་པོའི་དོན་གྱི་གཙོ་བོ་ཡང་རྣམ་པར་ཐར་པའི་སྒོ་གསུམ་ཡིན་ནོ།
རྣམ་པར་ཐར་པའི་སྒོ་གསུམ་ཡང་ཟབ་མོའི་དོན་བརྒྱད་ཀྱིས་བསྡུས་ཏེ། དངོས་པོ་རྣམས་ཀྱི་
ངོ་བོ་ཉིད་སྟོང་པ་ཉིད་དང་། རྣམ་པར་ཐར་པའི་སྒོ་སྟོང་པ་ཉིད་ཡིན་ལ། སྟོང་པ་དང་མཚན་
མ་མེད་པ་གཉིས་ཀྱིས་ཀྱང་རང་གི་ངོ་བོས་སྟོང་པ་དང་། སྤྱིའི་ངོ་བོས་སྟོང་པ་གཉིས་བཤད་
པས་ལྟ་བའི་དབང་དུ་བྱས་ནས་དེ་གཉིས་སུ་སྟོང་པ་ཉིད་ཀྱི་དོན་ཐམས་ཅད་འདུས་པ་ཡིན་
པས་དེ་བཤད་དོ། །
མཚན་ཉིད་མེད་པ་ནི་རྒྱུ་མཚན་དང་བྲལ་བ་སྟེ། རྒྱུ་ཡང་འབྲས་བུ་ལ་ལྟོས་ནས་རྒྱུར་
འཇོག་པ་ཡིན་ལ། དེ་ཡང་ཀུན་ནས་ཉོན་མོངས་པ་རྒྱུ་འབྲས་དང༌། རྣམ་པར་བྱང་བའི་རྒྱུ་
འབྲས་གཉིས་སུ་འདུས་པ་ཡིན་པས་མ་སྐྱེས་པ་མ་འགགས་པ་དྲི་མ་མེད་པ་དྲི་མ་དང་བྲལ་
བ་མེད་པ་སྟེ། རིམ་པ་བཞིན་ནོ། །སྨོན་པ་མེད་པ་ནི་འབྲས་བུ་ལ་སྨོན་པའི་ཡུལ་གཉིས་ཏེ།
སྐྱོན་དང་བྲལ་བ་དང་ཡོན་ཏན་དང་ལྡན་པར་སྨོན་པའོ། །དེ་གཉིས་དང་བྲལ་བ་ནི་སྨོན་པ་
མེད་པའོ། །དེས་ན་རྣམ་པར་ཐར་པའི་སྒོ་གསུམ་གྱི་རང་བཞིན་ལ། དགག་བྱ་བརྒྱད་
བཀག་པའི་རྣམ་པ་ཡང་བརྒྱད་ཁོ་ནར་ངེས་སོ། །དེ་ནི་གྲངས་ངེས་པའོ། །གོ་རིམས་ངེས་པ་
ནི་མདོ་སྡེ་ཐམས་ཅད་དུ་བདེ་བར་གཤེགས་པས་སྟོང་པ་ཉིད་ཀྱི་རྣམ་པར་ཐར་པ་སྔོན་ལ་
བསྟན་ལ། དེ་ནས་མཚན་མ་མེད་པ་ཐ་མར་སྨོན་པ་མེད་པའོ། །འདིར་དེ་ཉིད་ཀྱིས་ངེས་པ་
ཡིན་ནོ། །སངས་རྒྱས་ཀྱི་ལྟ་བ་དང་། སྤྱོད་པ་དང་འབྲས་བུ་གསུམ་རིམ་གྱིས་སྐྱེ་ལ། དེ་
ལ156ལ



ཤེས་རབ་སྙིང་པོའི་རྣམ་པར་བཤད་པ།
གསུམ་ལ་ཞེན་པའི་གཉེན་པོ་གསུམ་རིམ་བཞིན་དུ་བསྟན་ལ་གྲངས་ངེས་པ་དེ་ཉིད་ཀྱིས་གོ་
རིམས་ཀྱང་ངེས་ས། །
དེས་ན་མདོ་འདིའི་བཤད་བྱ་གཙོ་བོ་ཡང་ཟབ་པའི་དོན་བརྒྱད་པོ་འདི་ཉིད་ཡིན་ནོ་
ཞེས་དྲི་མ་མེད་པའི་བཤེས་གཉེན་གྱིས་བཤད་དོ། །ད་ནི་དམིགས་པ་དེ་ལ་རྣམ་པ་འདི་
བརྒྱད་ཀྱི་སྒོ་ནས་རྣམ་པར་བལྟས་པའི་འབྲས་བུ་ཤེས་པའི་སྣང་བ་ཇི་ལྟ་བུ་སྐྱེ་བ་དེ་བསྟན་
པའི་ཕྱིར། ཤཱ་རིའི་བུ་དེ་ལྟ་བས་ན་དེའི་ཚེ་སྟོང་པ་ཉིད་ལ་ཞེས་བྱ་བ་ལ་སོགས་པ་སྟེ། དེ་ལྟ་
བས་ན་ཞེས་བྱ་བ་ན་ཇི་སྐད་གསུངས་པའི་རྣམ་པ་རྣམས་ཀྱིས་དམིགས་པ་དེ་ལ་རྣམ་པར་
བལྟས་པ་ནའོ། །དེའི་ཚེ་ནི་དེའི་དུས་ན་སྟེ། རྣམ་པར་བལྟས་པའི་དུས་ནའོ། །འབྲས་བུ་ཅི་
འབྱུང་ཞེ་ན། སྟོང་པ་ཉིད་ལ་གཟུགས་མེད་ཅེས་བྱ་བ་ལ་སོགས་པ་སྟེ། སྟོང་པ་ཉིད་མཐོང་
བ་ལ་གཟུགས་ལ་སོགས་པ་ཡང་དག་པ ར་མི་དམིགས་པའི་ཤེས་པ་སྐྱེ་བའོ། །དེས་ན་
དམིགས་པ་དེ་ལ་རྣམ་པ་འདི་བརྒྱད་ཀྱི་སྒོ་ནས་གོམས་པར་བྱས་པ་ལ་སྟོང་པ་ཉིད་དུ་སྣང་
བའི་ཤེས་པ་འདི་འདྲ་བ་སྐྱེས་པ་ནི་མཐོང་བའི་ལམ་གྱི་འབྲས་བུ་ཡིན་ནོ་ཞེས་བསྟན་པའོ། །
དེ་ལྟར་མཐོང་ལམ་སྐྱེས་པ་ལ། བསྒོམ་ལམ་སྐྱེ་བས་དེ་སྟོན་པ་ནི། ཤཱ་རིའི་བུ་དེ་ལྟ་བས་ན་
ཞེས་བྱ་བ་ལ་སོགས་པ་སྟེ། འགྲེལ་པ་ན་གསལ་ལོ། །
དེའི་རྗེས་ཐོགས་སུ་བར་ཆད་མེད་པའི་ལམ་རྡོ་རྗེ་ལྟ་བུའི་ཏིང་ངེ་འཛིན་སྐྱེ་བ་ཡིན་པ་
ལས་དེ་མ་བསྟན་པར་སངས་རྒྱས་ཀྱི་སའི་སྤོང་བ་ཆེ་བ་སྟོན་པ་ནི་བསྒོམ་ལམ་གྱི་སྒྲིབ་པ་
གཉིས་སྤངས་པ་ལ་སྤོང་བ་ཆེ་བར་འདོད་པ་ན། དེ་ནི་བསྒོམ་ལམ་དང་འབྲེལ་པར་ཤེས་
པར་བྱ་བའི་དོན་དུ་བསྒོམ་ལམ་གྱི་རྗེས་ལ་བསྟན་ཏོ། །དེ་ཡང་འདིར་སྤོང་བ་ནི་ལན་ཅིག་
ཡིན་ནོ། །དེ་ནི་སེམས་ལ་སྒྲིབ་པ་མེད་དེ་ཞེས་བྱ་བ་ནས་མཐར་ཕྱིན་ཏོའི་བར་གོ་སླའོ། །
བར་ཆད་མེད་པའི་ལམ་བསྟན་པའི་ཕྱིར་དུས་གསུམ་དུ་རྣམ་པར་ཞེས་བྱ་བ་ནས་བརྟེན་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་ཞེས་བྱ་བའི་བར་རོ། །སངས་རྒྱས་ཐམས་ཅད་ཅེས་བྱ་བ་ལ་འདིར་སངས་རྒྱས་ནི་ཡིན་
ལ་ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ་ཞེས་འབྱུང་བ་ནས། ས་བཅུའི་ཁྱད་
པར་གྱི་ལམ་ལ་གནས་པའི་བྱང་ཆུབ་སེམས་དཔའོ། །དེའི་ལམ་ན་རྡོ་རྗེ་ལྟ་བུའི་ཏིང་ངེ་འཛིན་
ཡིན་པར་འགྲེལ་པ་ནས་གསལ་བར་བཤད་དོ། །འདིར་ནི་མདོ་ལས་རྟོགས་པ་ཆེ་བ་དང་
སེམས་དཔའ་ཆེ་བ་གཉིས་གཙོར་བསྟན་པའི་ཞར་ལ་བར་མ་ཆོད་པའི་རྒྱུ་འདི་ཡང་ཞར་
བྱུང་དུ་བསྟན་པ་ཡིན་ནོ། །
དེ་ལྟར་སྤངས་པའི་བདག་ཉིད་བསྟན་ནས། རྟོགས་པའི་བདག་ཉིད་རྣམ་པ་གཉིས་
བསྟན་པའི་ཕྱིར་བླ་ན་མེད་པ་ཞེས་བྱ་བ་ལ་སོགས་པ་ལ། དེ་ལ་གཉིས་ཏེ། ཇི་སྙེད་ཡོད་པ་
མཁྱེན་པ་དང་ཇི་ལྟར་མཁྱེན་པ་སྟེ། སེམས་དཔའ་ཆེ་བ་དང་རྟོགས་པ་ཆེ་བ་གཉིས་ཡིན་
པས་ལན་གཉིས་སུ་གཞག་པ་ཡིན་ནོ། །དེ་ལ་བླ་ན་མེད་པ་ཞེས་བྱ་བས་ནི་དམིགས་པར་བྱ་བའི་
ཡུལ་དང་། དེ་རྗེས་སུ་སྒྲུབ་པའི་རྒྱུ་དང་། འབྲས་བུ་ཐོབ་པ་བླ་ན་མེད་པ་སྟེ། དེ་གསུམ་གྱིས་
ནི་ཇི་སྙེད་མཁྱེན་པའི་ཡེ་ཤེས་བསྟན་པ་ཡིན་ཏེ། དེ་གསུམ་དང་ལྡན་པས་ཤེས་བྱའི་དངོས་པོ་
ཐམས་ཅད་སྐྱུ་རུ་ར་ལག་མཐིལ་དུ་བཞག་པ་ལྟར་མཁྱེན་པའོ། །ཡང་དག་པར་མཉམ་པའི་
བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ་ཞེས་བྱ་བས་ནི་ཇི་ལྟ་བ་བཞིན་མཁྱེན་
པའི་ཡེ་ཤེས་བསྟན་པ་སྟེ། འགྲེལ་པ་ནས་གསལ་བར་བསྟན་ཏོ། །
དེ་ལྟར་ན་དབང་པོ་རྟུལ་པོའི་དབང་དུ་བྱས་ནས། ཚོགས་ལམ་སྦྱོར་ལམ་གཉིས་ལ་
ལན་རེ་རེ་དང་། མཐོང་ལམ་ལ་གསུམ། བསྒོམ་ལམ་ལ་གཅིག །བར་ཆད་མེད་པའི་ལམ་
ལ་གཅིག །སངས་རྒྱས་ཀྱི་ས་ལ་གསུམ་སྟེ། དེ་ལྟར་ལན་བཏབ་པ་བཅུས་ལམ་ལྔ་ལ་སློབ་
པའི་ཚུལ་ལེགས་པར་བཤད་པ་ཡིན་ནོ། །ད་ནི་དབང་པོ་རྣོན་པོའི་དབང་དུ་བྱས་ནས་ཤེས་
རབ་ཀྱི་ཕ་རོལ་ཏུ་ཕྱིན་པའི་དོན་མདོར་བསྡུས་ནས་གསང་སྔགས་ཀྱི་དོན་དུ་བཤད་པ་ནི།
ལ158



ཤེས་རབ་སྙིང་པོའི་རྣམ་པར་བཤད་པ།
ཤཱ་རིའི་བུ་དེ་ལྟ་བས་ན་ཞེས་བྱ་བ་ལ་སོགས་པ་སྟེ། ལམ་ལྔ་པོ་དེ་དག་ཤེས་པའི་དོན་དང་
སྐྱོབ་པའི་དོན་དང་། དེ་གཉིས་ཀྱི་ཕན་ཡོན་དང་། སྔགས་ཉིད་ཀྱི་བཤད་པ་དང་། དེ་ནི་
ལན་བཅུ་གཅིག་པ་ཡིན་ནོ། །དེ་ནི་དྲི་བའི་སྐབས་ཇི་ལྟར་བསླབ་པར་བྱ་ཞེས་དྲིས་པའི་
ལན་ཡོངས་སུ་རྫོགས་སོ་ཞེས་བསྟན་པའི་ཕྱིར་དེ་ལྟར་བསླབ་པར་བྱའོ་ཞེས་བསྟན་པ་ཡིན་
ནོ། །
དགེ་སློང་ལེགས་པའི་ཤེས་རབ་ཀྱིས། །མར་མེ་མཛད་དཔལ་ཡེ་ཤེས་ལ། །གསོལ་
བཏབ་ལེགས་པར་བཤད་པ་ཡིན། །དེ་དོན་བདག་གིས་གཞུང་དུ་བྲིས། །དེང་སང་བོད་ཀྱི་
རྒྱལ་ཁམས་འདིར། །སྔར་གྱི་ལུགས་ངན་ལ་ཞེན་པས། །ད་དུང་དམ་པའི་གདམས་ངག་ལ། །
ལེགས་བཤད་ཡིན་པར་མི་ཤེས་ཀྱང་། །འོན་ཀྱང་ཤེས་རབ་ལྡན་པ་ལ། །ཕན་སྙམ་སྙིང་
རྗེའི་བསམ་པས་བྲིས། །རྒྱལ་ཡུལ་ལེགས་པར་རྟོགས་བྱེད་ཅིང་། །སྡང་བས་སྨྲ་བར་མ་
གྱུར་ཅིག ། རྒྱ་གར་གྱི་མཁན་པོ་དཱི་པཾ་ཀ་ར་ཤྲཱི་ཛྙཱ་ན་དང་། ལོ་ཙཱ་བ་དགེ་སློང་ཚུལ་ཁྲིམས་
རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།
༤159ལ



ཐར་ལམ་གསལ་སྒྲོན་ལས། ་རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅༅། །ཤེར་སྙིང་འགྲེལ་པ་སྔགས་སུ་བཀྲལ་བ་བཞུགས།
ལོ་ཆེན་བེ་རོ་ཙ་ན།
བཅོམ་ལྡན་རྣམ་པར་སྣང་མཛད་དང་། །དེ་ལ་སོགས་པ་ཡུམ་གཉིས་དང་། །ཚོགས་
ཀྱི་མཆོག་གྱུར་དགེ་འདུན་ལ། །ཕྱག་འཚལ་སྙིང་ནས་སྐྱབས་སུ་མཆིའོ། །བཀའ་གསུམ་
ལྡན་པའི་མདོ་ཉིད་ལས། །སེམས་ཅན་ལ་དམིགས་བྱམས་སེམས་དང་། །སྙིང་རྗེ་ཀུན་དང་
མི་འབྲལ་ཕྱིར། །མདོ་ལས་སྔགས་སུ་བཀྲལ་བ་འདི། །སྐྱེས་མཆོག་རྣམ་ལ་བསྟན་པར་བྱ། །
རྟོག་གེ་རྣམས་ལ་བསྟན་མི་བྱ། །
འདི་སྐད་བདག་གིས་ཐོས་པ་དུས་གཅིག་ན་ཞེས་པ་འདི་ནི་དུས་གཞན་དུ་མ་ཡིན་ཏེ།
དུས་ཉེ་བར་མཚོན་པའོ། །དེ་ཡང་རང་རིག་པ་ལ་སོགས་པ་མ་ཡིན་ཏེ། འདི་སྐད་གཞན་ལ་
ཐོས་པའི་དུས་སོ། །ཡང་ན་སྡུད་པ་པོ་ཉིད་ཐོས་པ་ཆེ་བའི་དོན་ནོ། །དུས་ནི་གཙོ་འཁོར་འདུས་
པའི་དུས་སོ། །དུས་གཅིག་ན་ནི་དུས་མང་པོའམ། ཡང་ནས་ཡང་དུ་ཞུས་པ་ལྟ་བུ་མ་ཡིན་
ཏེ། གཙོ་འཁོར་འཛོམ་པའི་དུས་གཅིག་ནའོ། །བཅོམ་ལྡན་འདས་ཞེས་པ་ནི་སྟོན་པའི་
མཚན་ཉིད་སྟོན་ཏེ། དེ་ཡང་ཐུན་མོང་གི་བཅོམ་པ་ནི་བདུད་བཞི་བཅོམ་ནས་ཕ་རོལ་ཏུ་ཕྱིན་
པ་དྲུག་དང་ལྡན། ལོག་པའི་ཤེས་པ་ལས་འདས་པའོ། །ཁྱད་པར་གྱི་བཅོམ་པ་ནི་ཕུང་པོ་ལྔ་
ལ 160ལ



ཤེར་སྙིང་འགྲེལ་པ་སྔགས་སུ་བཀྲལ་བ།
ལ་སོགས་པའི་སྣང་སྲིད་ལྷའི་དལ་དུ་བཅོམ། དེ་ཉིད་ཀྱི་དོན་དང་ལྡན་པ། འཛིན་པའི་ཡུལ་
ལས་འདས་པའོ། །ཁྱད་པར་བླ་ན་མེད་པའི་བཅོམ་པ་ནི་འཁོར་འདས་ཀྱི་ཆོས་སྙིང་པོའི་
ངང་དུ་རྩོལ་བ་དང་བྲལ་བར་བཅོམ་པས། རང་རིག་པའི་ཡེ་ཤེས་ཆེན་པོ་དང་ལྡན་ལ། གང་
གི་ཡང་ངོ་བོར་མ་གྲུབ་པས་འཁོར་འདས་གཉིས་སུ་སྣང་བའི་ཚིག་གམ་མཐའ་ལས་འདས་
པའོ། །
རྒྱལ་པོའི་ཁབ་བྱ་རྒོད་ཕུང་པོའི་རི་ལ་ཞེས་པ་ནི་གནས་ཀྱི་བྱེ་བྲག་སྟོན་ཏེ། དེ་ཡང་
ཕྱིའི་གནས་ནི་རྒྱལ་པོ་གཟུགས་ཅན་སྙིང་པོའི་གནས་ཡུལ་མ་ག་དྷའི་ཤར་ཕྱོགས་ན་རིན་པོ་
ཆེ་སྤུངས་པ་ལྟ་བུའོ། །མཆོད་རྟེན་ཟླུམ་པ་ལྟ་བུའི་རི་ལ་སངས་རྒྱས་རྣམས་ཀྱི་བཞུགས་
གནས་རི་ཀུན་གྱི་ཁྱད་པར་གནས་པའོ། །ནང་གི་གནས་ནི་འོག་མིན་གྱི་གནས་ཏེ། གཟུགས་
སམ་མཚན་མའམ་འཛིན་པའི་འོག་ཏུ་ཡང་མ་སོང་བའོ། །གསང་བའི་གནས་ནི་རིག་པ་བྱང་
ཆུབ་ཀྱི་སེམས་ཏེ། འཁོར་འདས་ཀུན་གྱི་གནས་སུ་གྱུར་པའོ། །དགེ་སློང་གི་དགེ་འདུན་ཆེན་
པོ་དང་། །བྱང་ཆུབ་སེམས་དཔའི་དགེ་འདུན་ཆེན་པོ་དང་། ཐབས་གཅིག་ཏུ་བཞུགས་ཏེ་ཞེས་
པ་ནི་འཁོར་སྟོན་ཏེ། ཕྱིའི་འཁོར་ནི་འདུན་པ་མོས་པའི་ས་པ་སྟེ། དགེ་བའི་ཆོས་ལ་གནས་
པའི་དགེ་སློང་ངོ་། །ལྟ་སྒོམ་གྱི་དོན་ལ་སྤྱོད་ཅིང་སེམས་པ་ནི་དགེ་འདུན་ཆེན་པོའོ། །གཞན་
དོན་ནུས་པ་ནི་བྱང་ཆུབ་སེམས་དཔའི་དགེ་འདུན་ནོ། །
དེ་ལ་སོགས་པའི་འཁོར་རྣམས་དང་ལྷན་ཅིག་ཏུ་བཞུགས་པའོ། །ནང་གི་འཁོར་ནི་
རིགས་ལྔའི་སངས་རྒྱས་ལ་སོགས་པ་ལོངས་སྐུའི་འཁོར་རོ། །གསང་བའི་འཁོར་ནི་རང་
རིག་པའི་ཡེ་ཤེས་སྙིང་པོ་དབྱེར་མི་བྱེད་པའོ། །དེའི་དུས་སུ་ཆོས་བསྟན་པར་བྱའོ། །ཆོས་
ཀྱང་ཕྱིའི་ཆོས་སློབ་པའི་ཆོས་ལ་སོགས་ཏེ་དགེ་བ་བཅུ་ལ་སོགས་པའོ། །ནང་གི་ཆོས་ནི་
ཐེག་པ་ཆེན་པོའི་ཆོས་སོ། །གསང་བའི་ཆོས་ནི་རིག་པའི་ཡེ་ཤེས་སོ། །དེའི་ཚེ་བཅོམ་ལྡན་
ལ161ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་
ཞུགས་སོ་ཞེས་པ་ནི་ཕུན་སུམ་ཚོགས་པ་ལྔ་དང་ལྡན་པའི་ཚེ། འཁོར་རྣམས་སྨིན་པའི་དུས་
དེའི་ཚེ། བཅོམ་ལྡན་འདས་ཀྱིས་སྟོང་པའམ་ཟབ་པ་སྟེ། དངོས་པོའི་ཆོས་མིན་པའི་ཟབ་མོའི་
དོན་ནི་དེ་ལ་ཆོས་ཀྱི་རྣམ་གྲངས་ནི་ཕྱི་ནང་གསང་བའི་ཆོས་ལ་དེ་ལྟ་བུའི་ཏིང་འཛིན་དམིགས་
པ་མེད་པར་སྙོམས་པར་གནས་པ་སྟེ། དེ་ཡང་ཕྱིའི་ཏིང་ངེ་འཛིན་དངོས་པོའི་ཆོས་ལ་གནས་
པའོ། །ནང་གི་དངོས་པོ་མེད་པའོ། །གསང་བའི་དེ་རྣམས་སུ་མི་འབྱེད་པའི་དོན་ནོ། །ཡང་
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་ཉིད་ལ་རྣམ་པར་ལྟ་ཞིང་། ཕུང་པོ་ལྔ་པོ་
དེ་དག་ལ་ཡང་རང་བཞིན་གྱིས་སྟོང་པར་རྣམ་པར་བལྟའོ་ཞེས་པ་ནི་སྟོན་པ་ཆོས་ཉིད་
བདེན་པའི་ངང་ལ་གནས་པའི་ཚེ། འཁོར་གྱི་གཙོ་བོ་ཡང་རང་བཞིན་གྱིས་གནས་པར་
འགྱུར་ཏེ། དེ་ཡང་བྱང་ཆུབ་སེམས་དཔའ་ནི་ཕྱི་སློབ་པའི་ས་ལ་གནས་པའོ། །ནང་ནི་ས་བཅུ་
ནོན་པ་ཡན་ཆད་དོ། །གསང་བ་ནི་སྙིང་པོའི་དོན་ཉིད་དོ། །དེ་རྣམས་དང་ལྡན་པས་ཆེན་པོའོ། །
ཡང་ན་བྱང་ཆུབ་སེམས་དཔའ་ནི་བདག་དོན་གྲུབ་པ་ལ་སེམས་དཔའ། ཆེན་པོ་ནི་
གཞོན་དོན་གྲུབ་པའོ། །ཐུན་མོང་གི་འཕགས་པ་ནི་ཉོན་མོངས་པའམ་འཁོར་བ་ལས་རིང་
དུ་འཕགས་པའོ། །ཁྱད་པར་ནི་ལོངས་སྐུའི་འཁོར་ལ། བླ་ན་མེད་པ་ནི་རིག་པ་སྙིང་པོའི་
དོན་ཆོས་སྐུའོ། །བདག་དོན་དུ་སྤྱན་རས་གཟིགས་ཏེ་རང་ཉིད་ཀྱི་དོན་རྟོགས་པར་བྱེད་པ་
དང་། གཞན་དོན་དུ་གཟིགས་ཏེ་གདུལ་བྱ་གང་ལ་གང་མོས་སྟོན་ནུས་པའོ། །དེའི་ཕྱིར་ན་
བདག་གཞན་གཉིས་སམ། འཁོར་འདས་གཉིས་ལ་དབང་ཕྱུག་པ་སྟེ་དོན་བྱ་རུ་ཡོད་པའོ། །
ལུང་གི་ཤེས་རབ་ཀྱིས་འཁོར་འདས་སྟོན་ནུས་པ། རིག་པའི་ཤེས་རབ་ཀྱིས་དོན་
གཏན་ལ་འབེབས་པ། དམིགས་པ་མེད་པའི་ཤེས་རབ་ཀྱིས་གང་དུ་ཡང་མི་འབྱེད་པས་
ལ 162ལ



ཤེར་སྙིང་འགྲེལ་པ་སྔགས་སུ་བཀྲལ་བ།
འཁོར་བའི་ཕ་རོལ་ཏུ་ཕྱིན་ཏེ། སྡུག་བསྔལ་མེད་པ་མྱ་ངན་ལས་འདས་པའི་ཕ་རོལ་ཏུ་ཕྱིན་
ཏེ། ཐུགས་རྗེས་འབྱིན་པའོ། །ཟབ་མོ་ནི་རང་བཞིན་དངོས་པོར་མི་སྣང་བས་ཟབ་ལ། བསྟན་
པར་དཀའ་བས་ཟབ། རྒྱུ་རྐྱེན་ལས་འདས་པས་ཟབ་པའོ། །དེ་ལྟ་བུའི་དོན་རང་གི་ཁོང་དུ་
ཆུད་དེ་སྤྱོད་པའོ། །དེས་ན་དེ་ཉིད་ལ་ཡང་དང་ཡང་དུ་དམིགས་པ་མེད་པར་ལྟ་བ་སྟེ། ལྟ་
བའི་དོན་རང་ནི་ཕུང་པོ་དེ་ཉིད་དེ་དེ་ལྔ་ནི་གྲངས་ཀྱི་ངེས་པ་ཡིན་ལ། ཕུང་པོ་ལྔ་ལ་ཐུན་མོང་
གི་ལྔ་ནི་གཟུགས་ལ་སོགས་པ་ལྔ། ཁྱད་པར་གྱི་ལྔ་ནི་རིགས་ལྔའི་སངས་རྒྱས་ཏེ། ཕུང་པོ་ལྔའི་
ཡོན་ཏན་ལ་བླ་ན་མེད་པའི་ཡེ་ཤེས་ལྔ་ལ། དེ་ནི་ཕུང་པོ་ལྔའི་ངོ་བོ་དེ་རྣམས་ལ་དག་པ་སྟེ།
བློ་ཡིས་བསམས་ནས་དག་པར་བསྟན་པ་ནི་ལམ་པ་སྟེ། མོས་པའི་གང་ཟག་གོ། །རང་བཞིན་
གྱིས་དག་པར་ལྟ་བ་ནི་དོན་ཐུགས་སུ་ཆུད་པའོ། །དེ་ཡང་དག་པའི་དོན་དེ་ཉིད་སྟོང་པ་སྟེ།
སྟོང་པ་ལྟོས་པའི་སྟོང་པ་གཅིག་ལ་གཅིག་མེད་པ་ལྟ་བུ་མིན། །མེད་པའི་སྟོང་པ་རིག་པའི་ངོ་
བོ་ལ་སོགས་པ་དང་། གཞིག་བཅོམ་བྱས་པའི་སྟོང་པ་རྡུལ་ཕྲ་རབ་ཏུ་གྲུབ་པ་དང་། རང་
བཞིན་གྱིས་སྟོང་པ་དངོས་པོ་མ་དམིགས་པ་སྟེ་སྙིང་པོའི་དོན་ནོ། །
དེ་ལྟ་བུ་ལ་དམིགས་པ་མེད་པའི་ཤེས་རབ་ནི་ལྟ་བའི་དོན་ནོ། །དེ་ནས་སངས་རྒྱས་
ཀྱི་མཐུས། ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ་གང་ལ་
ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་སྤྱད་པར་འདོད་པ་དེས་ཇི་ལྟར་བསླབ་
པར་བྱ། དེ་སྐད་ཅེས་སྨྲས་པ་དང་ཞེས་པ་ནི་སྤྱན་རས་གཟིགས་ལ་ཤཱ་རིའི་བུས་དྲིས་པ་སྟེ།
དེ་ཡང་སངས་རྒྱས་ཤཱཀྱ་ཐུབ་པའི་མཐུས་སྤྱན་རས་གཟིགས་གྲོལ་ལ། དེའི་མཐུས་ཤཱ་རིའི་
བུས་དྲི་བའི་སྟོབས་དང་ལྡན་པར་ནུས་པ་སྟེ། དེའི་ཕྱིར་ན་སངས་རྒྱས་ཀྱི་མཐུས་སོ། །སྐྱེ་
འཆི་ལས་གྲོལ་བས་འཆི་མེད་ཀྱི་ཚེ་དང་ལྡན་ཞིང་། རིགས་གཞན་མ་ཡོངས་སུ་སྤངས་པ་
ལ163



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟེ། མ་ཤཱཀྱའི་རིགས་སོ། །དེ་ཉིད་ཀྱི་གཞན་དོན་ལ་དམིགས་ཏེ་ཞུས་པའི་དོན་གྱིས་སྨྲས།
ཐེག་པ་ཆེན་པོ་ལ་མོས་པའི་རིགས་ཀྱི་བུ་ལ་ལ་དག་ནི། དམིགས་པ་མེད་པའི་ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོའི་དོན་ལ་སྤྱན་རས་གཟིགས་སྤྱོད་པ་དེ་ལ་གཞན་སྤྱད་པར་འདོད་
ན་བསླབ་པའི་ཐབས་ཇི་ལྟར་བསླབ་ཅེས་དྲིས་པའོ། །བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་པ་ཤཱ་ར་དྭ་ཏིའི་
བུ་ལ་འདི་སྐད་ཅེས་སྨྲས་སོ་ཞེས་པ་ནི་ཞུས་པའི་ལན་བསྟན་པའོ། །
ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོའི་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ་ཞེས་པ་ནི་
གསུང་བར་ཞལ་གྱིས་བཞེས་པ་སྟེ། ཐེག་པ་ཆེན་པོ་ལ་མོས་པའི་རིགས་ཕོའམ་མོ་གང་ལ་
ལ་དམིགས་པ་མེད་པའི་ཤེས་རབ་ལ་ང་སྤྱོད་པའི་དོན་ལ་ཁྱེད་སྤྱོད་པར་འདོད་ན་འདི་ལྟར་
སློབ་ཞེས་པའི་དོན་ཏོ། །
ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་རྗེས་སུ་བལྟའོ་ཞེས་པ་
ནི་ཐུན་མོང་གི་ཕུང་པོ་ལྔ་ལ་སོགས་པ་དེ་རྣམས་ནི་ཡེ་ནས་སྟོང་པ་ཡིན་པས། དེ་དག་ཁྱེད་
ཀྱིས་ཀྱང་རང་བཞིན་གྱིས་སྟོང་པར་རྣམ་པར་ངའི་རྗེས་སུ་ལྟོས་ཤིག ། དེ་རྣམས་ལ་མོས་
པའི་དོན་གྱིས་ཞེས་པའོ། །གཟུགས་སྟོང་པའོ་ཞེས་པ་ནི་གཟུགས་ཀྱི་ངོ་བོ་ཉིད་སྟོང་པའི་
རང་བཞིན་ནོ། །སྟོང་པ་ཉིད་གཟུགས་སོ་ཞེས་པ་ནི་སྟོང་པ་ཉིད་ཀྱི་དོན་རིག་པ་མ་འགགས་
པས་གཟུགས་ལྟར་སྣང་བའོ། །གཟུགས་སྟོང་པ་ཉིད་ལས་གཞན་མ་ཡིན་ནོ་ཞེས་པ་ནི་
གཟུགས་སྟོང་པ་དེ་ལས་འཁོར་འདས་ཀྱི་ཆོས་གཞན་སྣང་བ་མ་ཡིན་ཞེས་པའོ། །སྟོང་པའི་
ཡོན་ཏན་མ་འགགས་པ་དེ་ལས་གཞན་གཟུགས་སྣང་བ་གཞན་མ་ཡིན་ནོ། །གཟུགས་དེ་
བཞིན་དུ་གནས་པ་དེ་བཞིན་དུ། དེ་ལས་གཞན་པའི་ཚོར་བ་དང་། འདུ་ཤེས་དང་། འདུ་
ལ164ལ



ཤེར་སྙིང་འགྲེལ་པ་སྔགས་སུ་བཀྲལ་བ།
བྱེད་དང་། རྣམ་པར་ཤེས་པ་རྣམས་ཀྱང་གཟུགས་བཞིན་དུ་གནས་པའི་དོན་ཏོ། །
ཤཱ་རིའི་བུ། དེ་ལྟར་ཆོས་ཐམས་ཅད་སྟོང་པ་ཉིད་དེ་ཞེས་པ་ནི། ཤཱ་རིའི་བུ་འཁོར་
བའི་དངོས་པོ་གཟུགས་ལ་སོགས་པ་དངོས་པོ་མེད་པར་སྟོང་པ་ཉིད་དུ་བལྟ་བས་ན། མྱ་
ངན་ལས་འདས་པའི་ཆོས་ཐམས་ཅད་ཀྱང་རང་བཞིན་གྱི་སྟོང་པ་ཉིད་དོ། །སྟོང་པ་ཉིད་དོན་
སྟོང་པ་ཉིད་ཀྱི་དོན་རང་ནི་འདི་ལྟ་བུ་སྟེ། གཟུགས་སམ་སྟོང་པའི་མཚན་ཉིད་གང་ཡང་མེད་
པ། རྒྱུ་རྐྱེན་གང་གིས་ཀྱང་མ་སྐྱེས་པ། རང་གི་ངོ་བོའི་ཡོན་ཏན་གང་དུ་ཡང་མ་འགགས་པ།
དངོས་པོའི་དྲི་མ་གང་ཡང་མེད་པ། དེ་ཡང་ཡེ་ཐོག་མ་ནས་གཟུང་འཛིན་གྱི་ཕྱོགས་གང་དུ་
ཡང་མ་ལྷུང་བས་དྲི་མ་དང་བྲལ་བ། སྙིང་པོའི་དོན་དེ་རྐྱེན་གྱིས་བྲི་བ་མེད་པ། རྒྱུ་གཞན་ལྟ་
གཅིག་གིས་བསྐྱེད་ནས། ཡོན་ཏན་གྱིས་གང་བའི་རྒྱུ་ཡང་མེད་དོ། །
ཤཱ་རིའི་བུ། དེ་ལྟ་བས་ན་ཞེས་པ་ནི་དམིགས་པར་བྱ་བའི་སྟོང་པ་དེ་ཉིད་ལས། ཉམས་
སུ་བླང་བའི་རྒྱུ་དངོས་པོ་གྲུབ་པ་མེད་དེ། གཟུགས་སྟོང་པ་ཉིད་ཡིན་པའི་ཕྱིར་ན། ཚོར་བ་ལ་
སོགས་པ་ཡང་གཉིས་སུ་མེད་ལ། མིག་ལ་སོགས་པའི་དབང་པོ་སྒོ་ལྔ་དང་། དེ་ལས་ལས་
ལྔ་ལ་སོགས་པ་དང་། ཆོས་ལྔ་ཡང་གང་ཡང་དམིགས་སུ་མེད་དོ། །དེ་རྣམས་ཀྱི་མིག་ལ་
སོགས་པའི་ཁམས་ཀྱང་དབྱེར་མི་ཕྱེད་པའོ། །དེ་ལྟར་ན་སྙིང་པོའི་དོན་དེ་ལ་མ་རིག་པ་ཡང་
མེད་དེ། དེ་ཟད་པའི་རྒྱུ་ཡང་མེད་དོ། །སྟོང་པའི་དོན་དེ་ཉིད་ལ་རྒས་པ་དང་ཤི་བ་ཡང་མེད་
དེ། དེ་ལྟར་སྐྱེ་རྒ་ན་འཆི་རྟེན་འབྲེལ་ལ་ཟད་པ་ཡང་མེད་དོ། །
དེ་ལྟར་དོན་དེ་ཉིད་ལ་སྡུག་བསྔལ་ཏེ་དུག་ལྔ་ལས་གྲུབ་པ་ཡང་མེད་ལ། དེ་ལས་
བྱུང་བའི་ཀུན་ནས་ཉོན་མོངས་པ་མེད་དོ། །དེའི་དོན་གྱིས་སྡུག་བསྔལ་བ་མེད་པས་འགོག་
པ་ཡང་མེད་ལ། དེའི་དོན་གྱིས་འཁོར་བའི་དངོས་པོ་ཉམས་སུ་བླང་བ་མེད་ན། མྱ་ངན་
ལས་འདས་པར་བྱེད་པའི་ལམ་ལ་ཡང་ཐོབ་པའི་རྒྱུ་མེད་དེ། ལམ་དང་ས་རྣམས་ཀྱང་སྦྱང་
ལ165



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིང་བགྲོད་དུ་མེད་དོ། །ཐུན་མོང་གི་ཡེ་ཤེས་ལྔ་ལ་སོགས་པ་ཡང་མེད་དེ་སྙིང་པོའི་དོན་དེ་
ལས་གཞན་ནས་ཐོབ་པ་ཡང་མེད་ལ། རང་གི་དངོས་པོའི་དོན་ཡེ་ནས་རང་ཆས་སུ་ཡོད་
པས་མ་ཐོབ་པའི་རྒྱུ་ཡང་མེད་དོ། །
ཤ་རིའི་བུ། དེ་ལྟ་བས་ན་བྱང་ཆུབ་སེམས་དཔའ་རྣམས་ལ་ཐོབ་པ་མེད་པའི་ཕྱིར་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ཅིང་གནས་ཏེ། ཞེས་པ་ནི་ཤཱ་རིའི་བུ་ལམ་ལ་གཞན་
ནས་ཐོབ་པའི་རྒྱུ་མེད་པ་དེ་ལྟ་བས་ན། འབྲས་བུ་གཞན་ནས་ཐོབ་པ་མེད་པའི་ཕྱིར་ན།
དམིགས་པ་མེད་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྙིང་པོའི་ཆོས་ཀུན་ཞེས་བྱ་སྟེ། འབྲས་
བུ་དེ་ཁ་ལ་བརྟེན་ཅིང་གནས་པ་ཞེས་བྱའོ། །སེམས་ལ་སྒྲིབ་པ་མེད་པས་སྐྲག་པ་མེད་དེ་
ཕྱིན་ཅི་ལོག་ལས་ཤིན་ཏུ་འདས་ནས། མྱ་ངན་ལས་འདས་པའི་མཐར་ཕྱིན་ཏོ། །ཞེས་པ་ནི་
འབྲས་བུའི་དོན་རང་ཆས་སུ་གནས་པས། དེ་ལས་གཞན་མེད་པས་སེམས་ལ་སྒྲིབ་པའི་ཆོས་
མེད་ལ། གཞན་ནས་མ་ཐོབ་ཀྱིས་དོགས་པའི་སྐྲག་པ་ཡང་མེད་དོ། །ལོག་པའི་ཤེས་པ་
རྣམས་ལས་ཤིན་ཏུ་འདས་ཏེ། འཁོར་བའི་དམིགས་པའི་ཤེས་པ་མེད་པར་མྱ་ངན་ལས་
འདས་ནས། སངས་རྒྱས་ཀྱི་ས་ལ་མཐར་ཕྱིན་ཏོ། །
དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་སོ། །ཞེས་པ་ནི་དེ་ལྟར་ན་འབྲས་བུའི་རྒྱུ་གཅིག་ལ་བཞག་
ནས་ཐོབ་པའི་རྒྱུན་མེད་པ་མ་ཡིན་ཏེ། འདས་པ་དང་། མ་བྱོན་པ་དང་། ད་ལྟར་གྱི་སངས་
རྒྱས་རྣམས་ཀྱང་དམིགས་པ་མེད་པའི་དོན་ལ་བརྟེན་ནས། སངས་རྒྱས་ཐམས་ཅད་ཀྱི་བླ་ན་
མེད་པའི་ལས་ལོག་པའི་དོན་མེད་དེ། །ཡང་དག་པར་སྟོན་པ་ལ་སོགས་པ་རྫོགས་པ། ཤེས་
བྱའི་སྒྲིབ་པ་རྣམས་བྱང་བ། སྙིང་པོ་དོན་ལ་བྱ་བར་གཞན་གྱི་དོན། རང་ལ་རང་ཆས་སུ་
166ལ



ཤེར་སྙིང་འགྲེལ་པ་སྔགས་སུ་བཀྲལ་བ།
མངོན་པར་ཡོན་ཏན་ཐམས་ཅད་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་
རོལ་ཏུ་ཕྱིན་པའི་སྔགས། ཞེས་པ་ནི་དེ་ལྟ་བུར་དམིགས་པའི་ཡུལ་དང་། ཉམས་སུ་བླང་
བའི་ཐབས་དང་། མཐར་ཕྱིན་པའི་འབྲས་བུ་རྣམས་གཞན་ནས་འབྱུང་བའམ། ཐོབ་པའི་རྒྱུ་
མེད་པས་ན་དེའི་དོན་ནི་ཤེས་པའི་རིབ་འཁོར་བའི་ཕ་རོལ་ཕྱིན་པ་སྟེ། དེའི་དོན་སྔགས་
ཞེས་བྱ་བ་ནི། ཡོན་ཏན་ལྔ་དང་ལྡན་པའོ། །གཞན་གྱི་དོན་ལ་རག་མ་ལུས་རང་ཉིད་ལ་
གནས་པས་སྔགས་ཞེས་བྱའོ། །དེའི་ཡོན་ཏན་ཡང་རང་ཉིད་ཀྱིས་རང་རིག་པས་རིག་པ་
ཆེན་པོའི་སྔགས་ལ། གཞན་ལ་ཟློས་སུ་མེད་པས་བླ་ན་མེད་པ། དངོས་པོར་གྲུབ་པ་མེད་པས་
མཚན་མ་དང་མི་མཉམ་པ། མཚན་མ་ཉིད་དེའི་ཡོན་ཏན་ཡིན་པས་ན་དབྱེར་མི་ཕྱེད་པས་
སྙིང་པོའི་དོན་དུ་མཉམ་པའོ། །སྙིང་པོའི་དོན་དེ་རྟོགས་ནས་ལོག་པའི་སྡུག་བསྔལ་རྣམས་
རབ་ཏུ་མཆོག་ཏུ་ཞི་བར་བྱེད་དོ། །
དམིགས་པ་མེད་པའི་ངང་ལ་གནས་པའི་སྔགས་དེའི་དོན་མི་བརྫུན་ཏེ་སྙིང་པོའི་དོན་
དུ་བདེན་པར་ཤེས་ཏེ། དེའི་ཕྱིར་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་ཀྱི་སྔགས་
སྤྱན་རས་གཟིགས་ཀྱིས་སྨྲས་པ། ཏདྱ་ཐཱ། ཞེས་པ་ནི་འཁོར་འདས་ཀྱི་དོན་སྙིང་པོར་གཅིག་
པ་འདི་ལྟ་སྟེ། ཞེས་པའི་དོན་ནོ། །དེ་ཡང་དམིགས་པ་མེད་པར་གཅིག་པ། འབྱེད་པ་མེད་པར་
གཅིག་པ། རང་བཞིན་མི་འགྱུར་བའི་དོན་འདི་ལྟ་སྟེ། ཨོཾ་ནི་འཁོར་བའི་དུས་སུ་དུག་ལྔ་ལྟར་
དུ་སྣང་བ་འབྲས་བུའི་དུས་སུ་རིགས་ལྔ་ཡབ་ཡེ་ཤེས་ལྔ་ལྟར་སྣང་བ་དེ་ནི་ལོག་པའི་ཤེས་པ་ལ་
སྣང་གི། དེ་ཉིད་ལ་དམིགས་པ་མེད་པའོ། །ཤེས་རབ་གཞན་མི་གནས་པར་རྟོགས་པས་འབྲས་
བུའི་ཕ་རོལ་ཏུ་ག་ཏེ་བདག་དོན་དུ་ཕྱིན་ལ། གཞན་དོན་དུ་ཡང་ག་ཏེ་ཕྱིན་པའི་དོན་ཏོ། །པ་
ར་ག་ཏེ་ནི་བདག་དོན་གྱིས་མཆོག་ཏུ་ཕྱིན་ཏེ། གཞན་ལ་རེ་བ་ཡུལ་མེད་དོ་ཞེས་པའོ། །པ་
ར་སཾ་ག་ཏེ་ནི་གཞན་དོན་གྱི་མཆོག་གམ་ཕུལ་དུ་ཕྱིན་ཏེ། གདུལ་བྱ་དམིགས་པའི་ཐུགས་རྗེ་
ལ167ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབྱུང་བ་སྤངས། གདུལ་བྱས་ལས་དག་པ་ལ་སྣང་བ་སྤྲུལ་སྐུ། རང་བཞིན་དག་པ་ལ་སྣང་བ་
ལོངས་སྐུ། བོ་དྷི་རྒྱུན་མི་ཆད་པ་ཐུགས་རྗེ། གདུལ་བྱ་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་
དོན་ཏུ་འབྱུང་ངོ་། །སྭཱ་ཧཱ་ཞེས་པ་ནི་རྒྱུད་རྣམས་རང་བཞིན་གྱིས་གྲོལ་ལོ་ཞེས་བྱ་བའི་དོན་
ཏེ། དེ་ཡང་ཉིད་ཀྱིས་ཉིད་གྲོལ་བའི་དོན་ཏེ། །གཞན་ལ་སྙིང་པོའི་དོན་ནམ་རིག་ལུས་པ་མེད་
པའོ། །
ཤཱ་རིའི་བུ་དེ་ལྟར་ཟབ་པའི་དོན་ལ་བསླབ་པར་བྱའོ་ཞེས་བསྟན་པའོ། །དེ་ནས་
བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས་ཞེས་པ་
ནི། དུས་གཞན་གྱིས་བར་མ་ཆོད་པར་སྤྱན་རས་གཟིགས་ཀྱིས་ཤཱ་རིའི་བུ་དེས་བསྟན་པའི་
རྗེས། དེ་ནས་བཅོམ་ལྡན་འདས་ཀྱིས་འཁོར་སྨིན་པར་བྱེད་པ་ཏིང་ངེ་འཛིན་ལས་བཞེངས་
ནས་འཕགས་པ་སྤྱན་རས་གཟིགས་ལ་དམ་པའི་ཆོས་མ་ནོར་བར་ངས་བསྟན་པ་ལྟར་ཁྱོད་
སྟོན་པ་ལེགས་པར་བྱིན་ནོ། །དེ་ལྟར་སྟོན་པ་ལེགས་སོ། །རིགས་ཀྱི་བུ་རང་དོན་དེ་དེ་
བཞིན་ནོ། །གཞན་གྱི་དོན་དང་རང་ཆས་སུ་ངས་གཞི་ལམ་འབྲས་བུར་ཆས་པར་སྟོན་པ་དེ་
དེ་བཞིན་ཏེ། འཕགས་པ་སྤྱན་རས་གཟིགས་ཁྱོད་ཀྱི་ཤཱ་རིའི་བུ་ལ་བསྟན་པ་དེ་བཞིན་དུ་
གདུལ་བྱ་རྣམས་ཀྱི་ཡེ་ཤེས་རང་
རང་ལ་རང་ཆས་སུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོད་པས་
བསླབ་པར་བྱའོ་ཞེས་བཅོམ་ལྡན་འདས་ཀྱིས་གསུངས་པའི་བཀའ་དངོས་སོ། །
དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་པ་ནི་བཅོམ་ལྡན་འདས་
ཀྱིས་གསུངས་པའི་བཀའ་དངོས་དང༌། བྱིན་གྱིས་བརླབས་པའི་བཀའ་སྤྱན་རས་གཟིགས་
གཉིས་མཐུན་པས་དེ་བཞིན་གཤེགས་པའི་རིགས་ཐམས་ཅད་ཀྱང་བཀའ་མཐུན་པའི་དོན་
དེ་ལ་ཡི་རང་ངོ༌། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཞེས་པ་ལ་སོགས་
ལ168



ཤེར་སྙིང་འགྲེལ་པ་སྔགས་སུ་བཀྲལ་བ།
པ་ནི་བཀའ་མཐུན་པའི་དོན་ལ་དགྱེས་ཏེ་སྟོན་པ་ཆོས་དང་འཁོར་འཕགས་པ་སྤྱན་རས་
གཟིགས་ལ་བསྟན་པའོ། །འཁོར་རྣམ་པ་བཞི་ལ་སོགས་པའི་འཁོར་དང་། ལྷའི་དབང་པོ་
བརྒྱ་བྱིན་དམ་པའམ་མཆོག་ཏུ་གྱུར་པ་དང་། ལྷ་མ་ཡིན་གྱི་རྒྱལ་པོ་ཐག་བཟང་རིས་དང་།
དྲི་ཟའི་རྒྱལ་པོ་ཟུར་ཕུད་ལྔ་པ་ལ་སོགས་པ་རྣམས་ཀྱིས་བསྟོད་པའོ། །ཤྲཱི་སིཾ་ཧས་མཛད་
པའི་འགྲེལ་པ་མདོ་ལས་སྔགས་སུ་བེ་རོ་ཙ་ནས་དོན་དུ་བཀྲལ་བའི་ཚིག་ཉུང་ལ་དོན་ཆེ་
གསལ་བའི་སྒྲོན་མ་རྫོགས་སོ།། །།
སློབ་དཔོན་བཻ་རོ་ཙ་ནས་རྒྱལ་པོ་ཁྲི་སྲོང་ལྡེ་བཙན་མཚན་མའི་ཆོས་སྤྱོད་ལ་དྲེགས་པ་
སྐྱེས་པའི་དུས་སུ་འགྲེལ་བ་འདི་གནང་བའོ། །། །
ལ169



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ་བཞུགས་སོ། །
རྔོག་ལོ་ཙཱ་བ་སློབ་དཔོན་བློ་ལྡན་ཤེས་རབ།
ཐམས་ཅད་མཁྱེན་པ་ལ་ཕྱག་འཚལ་ལོ། །བཅོམ་ལྡན་འདས་མ་ཤེས་རབ་གྱི་ཕ་
རོལ་ཏུ་ཕྱིན་པའི་སྙིང་པོ་རྒྱ་ཆེར་བཤད་པ་འདི་དོན་བསྡུས་པ་ནི་རྣམ་པ་བཞི་སྟེ། ངག་དང་
པོའི་དོན་དང་། མདོའི་ལུས་རྣམ་པར་གཞག་པ་དང་། ཡན་ལག་རྣམ་པར་དབྱེ་བ་དང་།
ཡོངས་སུ་རྫོགས་པའི་བྱ་བའོ། །དང་པོ་ནི་དུས་གསུམ་རྒྱལ་བ་ཞེས་བྱ་བ་ལ་སོགས་པ་ཚིགས་སུ་
བཅད་པའོ། །འདི་ལ་དགོས་པའི་དོན་དང་། བསྡུས་པའི་དོན་དང་། ཚིག་གི་དོན་ཏོ། །
དགོས་པའི་དོན་ནི་གཉིས་ཏེ། མཆོད་བརྗོད་དུ་ཉེ་བར་དགོད་པའི་དགོས་པ་དང་། དགོས་
འབྲེལ་དུ་ཉེ་བར་དགོད་པའི་དགོས་པའོ། །དང་པོ་ནི་འཇིག་རྟེན་པས་རྟོགས་པ་དོན་དང་།
ཕན་བདེའི་དོན་དང་། འདོད་པས་དམིགས་པའི་དོན་གསུམ་གྱིས་རང་གི་དོན་དང་། རྒྱུ་
ཡོངས་སུ་འཛིན་པ་དང་། ངེས་པའི་རྒྱན་ལ་ཞུགས་པ་དང་། ཞུགས་པའི་རྐྱེན་མི་འདོར་བ་
གསུམ་གྱིས་གཞན་གི་དོན་ཏོ། །ངེས་པའི་རྐྱེན་ལ་ཞུགས་པ་ཡང་གསུམ་སྟེ། བསྟན་བཅོས་
དོན་ཆེན་པོ་དང་ལྡན་པར་བསྟན་པ་དང་། རང་གི་སྟོན་པའི་ཆེ་བའི་བདག་ཉིད་བསྟན་པ་
དང་། སྟོན་པ་གུས་པར་བྱ་བ་སྟེ། དེ་ལྟར་ན་གཞན་གྱི་དོན་རྣམ་པ་ལྔའོ། །མཆོད་བརྗོད་ཀྱི་
ལ170ལ



ཤེས་རབ་སྙིང་པོའི་རྒྱུ་ཆེར་འགྲེལ་གྱི་བཤད་པ།
དགོས་པའོ། །དགོས་འབྲེལ་དུ་བཀོད་པའི་དགོས་པ་ནི། ངེས་པའི་སྒོ་ནས་འཇུག་པ་དང་།
དོན་དུ་འགྱུར་བའི་ཐེ་ཚོམ་གྱིས་འཇུག་པ་དང་། གཞན་གྱི་ལོག་པར་རྟོག་པ་སྤང་བ་གསུམ་
བཞག་ནས། གཞུང་མཛེས་པར་བྱ་བ་ཡིན་ནོ། །ཞེས་སྐབས་གཞན་དུ་གཏན་ལ་ཕབ་པ་
བཞིན་དུ་ཤེས་པར་བྱའོ། །
བསྡུས་པའི་དོན་གཉིས་ཏེ། ཕྱག་འཚལ་བ་དང་། བཤད་པར་དམ་བཅའ་བ་སྟེ།
ཚིགས་སུ་བཅད་པ་ཕྱེད་པ་གཉིས་ཀྱིས་རིམ་པ་བཞིན་བསྟན་ཏོ། །དེ་ལ་རྒྱལ་བའི་ཡུམ་གྱི་
སྙིང་པོ་ཞེས་བྱ་བ་ནི་བརྗོད་པར་བྱ་བ་བསྟན་ཏོ། །ཇི་ལྟར་ན་རྒྱལ་བའི་ཡུམ་གྱི་སྙིང་པོ་ཡིན་
ཞེ་ན། འབུམ་ལ་སོགས་པའི་དོན་གྱི་གཙོ་བོ་མཆོག་མིན་པའི་ཕྱིར་རོ། །འབུམ་ལ་སོགས་པ་
རྒྱས་འབྲིང་གསུམ་བརྗོད་པར་བྱ་དོན་དང་བཅས་པ་ནི་རྒྱལ་བ་རྣམས་སྐྱེད་པའི་ཡུམ་ཡིན་ལ།
དེའི་གཙོ་བོ་དང་མཆོག་ཏུ་གྱུར་པ་ནི་སྙིང་པོ་ཡིན་ནོ་ཞེས་བྱ་བའི་དོན་ཏོ། །བཤད་པར་བྱ་ཞེས་
བྱ་བ་ནི་བཤད་པའི་འབྲས་བུ་རྟོགས་པ་འཕེན་པས་བརྗོད་བྱ་དེ་བརྗོད་པའི་དགོས་པ་
བསྟན་ཏོ། །རྒྱ་ཆེར་འགྲེལ་པའི་འབྲས་བུ་རྒྱལ་བའི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་
རྟོགས་པ་ཡིན་མོད། དེ་རྟོགས་པ་ཉིད་ཀྱི་ཅི་བྱ་སྙམ་ན། ཐོས་པ་པོའི་རྟོགས་པའི་དོན་དེ་
བསམས་པ་དང་། བསྒོམས་པའི་སྒོ་ནས་སངས་རྒྱས་དང་བྱང་ཆུབ་སེམས་དཔའ་རྣམས་ལ་
མངའ་ཡི། ཡོན་ཏན་ཕྱག་བྱ་བའི་གནས་སུ་འདི་འདྲ་བ་ཐོབ་པ་ཡིན་ནོ་ཞེས་བསྟན་པའི་ཕྱིར།
དུས་གསུམ་རྒྱལ་བ་ཞེས་བྱ་བ་ལ་སོགས་པའོ། །འདིས་ཀྱང་རང་གི་དོན་ཕུན་སུམ་ཚོགས་
པ་དང་། གཞན་གྱི་དོན་ཕུན་སུམ་ཚོགས་པའོ། །དང་པོ་ལ་ཡང་གཉིས་ཏེ། འབྲས་བུ་དང་།
རྒྱུ་ཕུན་སུམ་ཚོགས་པའོ། །འབྲས་བུ་ཡང་སྤངས་པ་དང་ཡེ་ཤེས་སོ། །རྒྱུ་ཡང་བསམ་པ་དང་
སྦྱོར་བའོ། །གཞན་གྱི་དོན་ཡང་མངོན་པར་མཐོ་བ་དང་། ངེས་པར་ལེགས་པའོ། །དེ་ལ་
དུས་གསུམ་རྒྱལ་བ་ཞེས་བྱ་བས་རང་དོན་གྱི་འབྲས་བུ་སྤངས་པ་དང་ཡེ་ཤེས་སོ། །རྒྱལ་
ལ171ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བའི་དོན་ནི་གཉིས་ཏེ། དགྲ་བོ་ལས་རྒྱལ་བ་དང་། བསྐལ་བ་ལས་རྒྱལ་བའོ། །དོན་དང་པོ་
ལྟར་ན་ཉོན་མོངས་པ་དང་ཤེས་བྱའི་སྒྲིབ་པའི་དགྲ་ལས་རྒྱལ་བའི་མཚན་ཉིད་སྤངས་པ་ཕུན་
སུམ་ཚོགས་པའོ། །གཉིས་པ་ལྟར་ན་ཇི་ལྟ་བ་བཞིན་མཁྱེན་པ་དང་། ཇི་སྙེད་མཁྱེན་པ་དང་།
དེ་ལ་བརྟེན་པའི་ཡོན་ཏན་ཕུན་སུམ་ཚོགས་པ་ཐོབ་པའི་མཚན་ཉིད་ཐོབ་པ་ཕུན་སུམ་
ཚོགས་པའོ། །དེའི་རྒྱུར་གྱུར་པའི་ཆོས་བྱང་ཆུབ་སེམས་དཔའི་རྒྱུད་ལ་མངའ་བ་བརྗོད་པ་
ནི། བྱང་ཆུབ་སེམས་དཔར་བཅས་ཞེས་བྱ་བས་བསྟན་ཏོ། །འདིར་ཡང་དུས་གསུམ་རྒྱལ་བྱ་
བ་རྗེས་སུ་འཇུག་གོ ། དེ་ལ་རྒྱལ་བའི་སྒྲས་བསྟན་པའི་འབྲས་བུ་བྱང་ཆུབ་ཀྱི་དོན་དུ་
སེམས་དཔའ་ཡོད་པས་བྱང་ཆུབ་སེམས་དཔའ་སྟེ། སེམས་ཀྱི་སྒྲས་ནི་བསམ་པ་ཙམ་
བསྟན་ལ། དཔའ་ཞེས་བྱ་བ་ནི་སྙིང་སྟོབས་དང་བརྟེན་པ་ཉིད་བསྟན་པས་ན། སྦྱོར་བ་ཕུལ་
དུ་བྱུང་བ་བརྗོད་དོ། །འདི་གཉིས་ཀ་ཡང་སཾསྐྲྀ་ཏའི་སྐད་དུ་ས་ཏཱ་ཞེས་བྱ་བའི་ཚིག་གཅིག་
དོན་གཉིས་ཀ་ཟིན་པར་གྱུར་པ་ཡིན་ནོ། །དེས་ནི་བསམ་པ་དང་སྦྱོར་བ་སྟེ། རང་དོན་གྱི་རྒྱུ་
བསྟན་ཏོ། །
དེ་ལྟར་རང་དོན་བསྟན་ནས། འབྲས་བུ་དང་རྒྱུ་ཕུན་སུམ་ཚོགས་པ་ལ་གནས་པ་དེ་
དག་ཉིད་ཀྱི་བྱེད་པ་སྟོན་པས་གཞན་གྱི་དོན་བརྗོད་པ་ནི་འགྲོ་བ་གཉེན་གཅིག་ཅེས་བྱ་བ་
སྟེ། འགྲོ་བ་གཞན་དག་ལ་མངོན་པར་མཐོ་བ་དང་། ངེས་པར་ལེགས་པའི་བྱང་ཆུབ་
གསུམ་ཐོབ་པར་མཛད་པས་ན། དེའི་གཉེན་ཡིན་ནོ། །དེ་དང་འདྲ་བའི་ཕན་འདོགས་པར་
མཛད་པ་གཞན་མེད་པས་ན་གཅིག་པུར་གྱུར་ཅིང་ཐུན་མོང་མ་ཡིན་པ་ཡིན་ནོ། །ཀུན་ལ་
ཞེས་བྱ་བ་ནི་མ་ལུས་པའི་དོན་ཏོ། །འབྲེལ་བ་ནི་དོན་གྱིས་གོ་བར་བྱ་སྟེ། དེ་ཡང་བསྟན་
བཅོས་དང་དགོས་པའམ། དགོས་དང་དགོས་པའི་དགོས་པའི་རྒྱུ་འབྲས་མཚན་ཉིད་ཡིན་གྱི།
བརྗོད་བྱ་རྗོད་བྱེད་དང་བྱ་བའི་མཇུག་ཐོག་དང་བླ་མ་བརྒྱུད་པའི་འབྲེལ་བ་ནི་འདི་ན་
ལ172



ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ།
སྐབས་སུ་བབ་པ་ཉིད་མ་ཡིན་ནོ། །ཚིག་གི་དོན་གྱི་བསྡུས་པའི་དོན་བརྗོད་པ་ཉིད་ཀྱིས་གོ་བར་
ཟད་དོ། །གཉིས་པ་མདོའི་ལུས་རྣམ་པར་གཞག་པ་ནི་གླེང་སློང་བ་དང་ཞེས་བྱ་བ་ལ་སོགས་
པ་ཚིགས་སུ་བཅད་པ་རྐང་པ་དྲུག་པ་ཞིག་གིས་བསྟན་ཏོ། །
དོན་བརྒྱད་པོ་འདི་ཡང་རྣམ་པ་ལྔར་འདུས་ཏེ། སངས་རྒྱས་ཀྱིས་བཤད་པའི་ཆོས་ཡང་
དག་པར་སྡུད་པར་རྩོམ་པ་དང་། །ཆོས་ཀྱི་སྣོད་དང་། ཆོས་འབྱུང་བའི་རྒྱུ་དང་། ཆོས་ཀྱི་
མཚན་ཉིད་དང་། ཆོས་བཤད་པའི་འབྲས་བུའོ། དང་པོ་ཡང་གཉིས་ཏེ། གཅིག་གིས་སྡུད་
པར་རྩོམ་པ་དང་། དོན་གྱིས་སྡུད་པར་རྩོམ་པའོ། །ཚིག་གིས་སྡུད་པར་རྩོམ་པ་ནི་གླེང་སློང་
བ་སྟེ། འདི་སྐད་བདག་གིས་ཐོས་པ་ཞེས་བྱ་བས་བརྗོད་པ་སྔོན་ཁོ་བོས་ཐོས་པ་དེ་ནི་ད་
ལྟར་ཁྱེད་ཀྱི་དབུས་སུ་སྡུད་པ་འདི་ཁོ་ན་ལྟར་ཡིན་གྱི། གཞན་དུ་ནི་མ་ཡིན་ནོ་ཞེས་ཚིག་ཏུ་
སྡུད་པར་བརྩམ་པར་དམ་བཅའ་བའོ། །དོན་གྱིས་སྡུད་པར་རྩོམ་པ་ནི་སྐབས་ཏེ། ཚིག་
གིས་བསྡུའོ་ཞེས་ཁས་མ་བླངས་ཀྱང་སྡུད་པ་དང་། རྗེས་སུ་མཐུན་པའི་བྱ་བ་ལ་ཞུགས་པའི་
ཕྱིར་དོན་གྱིས་ཁས་བླངས་པ་ཡིན་ནོ། །རྗེས་སུ་མཐུན་པའི་བྱ་བ་དེ་ཡང་། ཆོས་བཤད་པའི་
དུས་དང་། སྟོན་པ་དང་གནས་བརྗོད་པའོ། །ཉན་པའི་སྣོད་ནི་བསྟན་པར་གཏོགས་པ་
འདུས་པའོ། །འབྱུང་བའི་རྒྱུ་ནི་གླེང་གཞིའོ། །ཆོས་ཀྱི་མཚན་ཉིད་ནི་དྲིས་པ་དང་ལན་
བཏབ་པ་སྟེ། དྲིས་པ་ལྔ་དང་ལན་བཅུ་གཅིག་གོ། །བཤད་པའི་འབྲས་བུ་ནི་སྟོན་
མཐུན་པར་བརྗོད་པ་དང༌། འཁོར་རྗེས་སུ་ཡི་རང་བ་སྟེ། འབྲས་བུ་གཟིགས་པས་སྟོན་
དགྱེས་པ་དང་། འབྲས་བུ་ཐོབ་པས་འཁོར་དགའ་བའོ། །གསུམ་པ་ཡན་ལག་རྣམ་པར་
དབྱེ་བ་ལས་གླེང་སློང་བ་རྣམ་པར་དབྱེ་བ་ནི། དེ་ལ་འཁོར་གྱིས་བསྐུལ་བ་དང་ཞེས་བྱ་བ་
ལ་སོགས་པའོ། །
བསྟན་པར་བྱ་བའི་དངོས་པོ་མདོར་བསྡུས་ནས་ཞེས་བྱ་བ་ལ་བསྟན་པར་བྱ་དངོས་
མ 173



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོ་ནི་ཤེས་རབ་སྙིང་པོ་མཐའ་དག་ཡིན་ཏེ། འཕགས་པ་ཀུན་དགའ་བོས་རང་གི་འཁོར་ལ་
བརྗོད་པར་བྱ་བ་ཡིན་པས་སོ། །དེ་མདོར་བསྡུས་པ་ནི་འདི་སྐད་བདག་གིས་ཐོས་པ་ཞེས་
བྱ་བའོ། །དེ་འདི་སྐད་ཀྱི་ཚིགས་བཤད་པ་ནི་བཞི་སྟེ། དངོས་བརྗོད་པ་དང་། དོན་གྱིས་
འཕངས་པ་དང་དེར་དཔག་པར་བྱ་བའི་རྒྱུ་དང་། དེ་སྐད་བསྟན་པའི་དགོས་པའོ། །དངོས་
སུ་བརྗོད་པ་ནི་དམ་འཆའོ་ཡན་ཚད་དོ། །དོན་གྱིས་འཕངས་པ་ནི། ཐོས་པ་དང་ལེན་པ་
དང་འཛིན་པ་དང་ཡང་དག་པར་སྟོན་པའི། དེས་དཔག་པར་བྱ་བའི་རྒྱུ་ནི་རྒྱུ་བཤེས་གཉེན་
དང་རྟོགས་པ་དང་རྗེས་སུ་བསྒྲུབས་པས་བསྡུས་པ་ལྔ་པོ་སྟེ། དགེ་བ་བསྐྱེད་པ་ལ་ཡོངས་སུ་
སྨིན་པ་དང་བསྙེན་བཀུར་བྱས་པ་དང་། ཡང་དག་ཞུས་པ་དང་། ཕ་རོལ་ཏུ་ཕྱིན་པ་སྤྱད་པ་བཞི་
རིམ་པ་བཞིན་ཐོས་པ་ལ་སོགས་པའི་རྒྱུ་ཡིན་ལ། བཤེས་གཉེན་ནི་སོ་སོའི་རྒྱུ་ཡིན་ནོ། །དོན་
དེ་ལ་ཤེས་པར་བྱེད་པ་དགོད་པ་ནི། དེ་སྐད་དུ་ཞེས་བྱ་བ་ལ་སོགས་པའོ། །དེ་སྐད་བསྟན་པའི་
དགོས་པ་ནི། དེ་དག་ཀྱང་ཞེས་བྱ་བ་ལ་སོགས་པའོ། །བདག་གིས་ཚིག་གི་དོན་བཤད་པ་
ནི་བདག་གིས་ཞེས་བྱ་བ་རྣམ་པར་དབྱེ་བ་གསུམ་པས་ནི་ཞེས་བྱ་བ་ལ་སོགས་པའོ། །ཐོས་
པའི་ཚིག་གི་དོན་ནི་སློབ་དཔོན་འདིས་མ་བརྗོད་དོ་དེའི་དོན་བདག་གིས་གོ་དོན་ལ་བཤད་
པའི་ཕྱིར་རོ། །འོན་ཀྱང་འདི་སྐད་བདག་གིས་ཐོས་པ་ཞེས་བྱ་བས་གཙོར་བརྗོད་པའི་དོན་
ནི་ཕྱིན་ཅི་མ་ལོག་པ་དང་། དངོས་ཉིད་དུ་ཡིན་པ་དང་། རྟོགས་པ་མ་ཡིན་པར་སློབ་དཔོན་
གཞན་གྱིས་བཤད་པ་བཞིན་བལྟ་སྟེ། འདིར་ནི་ཅུང་ཟད་ནོར་བར་བཤད་པ་ཡིན་ནོ། །
གཉིས་པ་སྐབས་འདི་ལ་ནི་དེར་ནི་ཞེས་བྱ་བ་ལ་སོགས་པའོ། །བདུད་བཞི་བཅོམ་
པར་གྱུར་པའི་ཕྱིར་ཞེས་བྱ་བ་ནི། མྱ་ངན་ལས་འདས་པ་དང་སྲོག་གནས་པ་དང༌། ཡོན་ཏན་
གྱིས་ཁྱད་པར་ཐོབ་པའི་བར་དུ་གཅོད་པའི་བདུད་དོ། །མྱ་ངན་ལས་འདས་པའི་བར་དུ་
གཅོད་པ་ནི་གཉིས་ཏེ། ཉོན་མོངས་པའི་བདུད་དང་ཕུང་པོའི་བདུད་དོ། །སྲོག་གནས་པའི་
ལ174ལ



ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ།
བར་དུ་གཅོད་པ་ནི་འཆི་བདག་གོ། །ཡོན་ཏན་གྱི་ཁྱད་པར་ཐོབ་པའི་བར་དུ་གཅོད་པ་ནི་
ལྷའི་བུའོ། །
ཁ་ཅིག་ལས། ལས་ཀྱི་བདུད་དང་ལྔར་གསུངས་པ་དེར་ནི་ཉོན་མོངས་པ་དང་ལས་
གཉིས་ཀས་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་བར་དུ་གཅོད་པའི་
ཕྱིར་རོ། །འཇིགས་རྒྱུ་ཚར་གཅོད་པའི་རྒྱུ་ཞེས་བྱ་བ་ལ་སྐྱབས་ནི་འཇིགས་པ་ཞི་བར་བྱེད་
པ་ཡིན་ལ་དེའི་རྒྱུ་ཡང་བདུད་བཞི་ཡིན་པའི་ཕྱིར་རོ། །བྱ་རྒོད་ཀྱི་ཕུང་པོའི་རི་མི་ལ་སོགས་
པས་མི་འཇིག་པ་ཉིད་དང་། དེ་ལ་ལུང་དགོད་པ་དང༌། རིགས་པ་དགོད་པ་གསུམ་མོ། མི་ལ་
སོགས་པའི་འཇིག་པའི་རྒྱུ་རྣམས་ཀྱིས་ཞེས་བྱ་བ་དང་། བྱང་ཆུབ་སེམས་དཔའི་སྡེ་སྣོད་
ལས། དེ་སྐད་གསུངས་པའི་ཕྱིར་རོ་ཞེས་བྱ་བ་དང་། རྟོག་པ་དང་དཔྱོད་པ་ལ་སོགས་པའི་
སྐྱོན་ཐམས་ཅད་ལས་རྣམ་པར་གྲོལ་བ་ཞེས་བྱ་བ་ལ་སོགས་པ་ཡིན་ནོ། །བཞུགས་པའི་ངོ་
བོ་དང་། བཞུགས་པའི་ཁྱད་པར་དང་བཞུགས་པའི་ངོ་བོས་འཕངས་པའི་དོན་ནི། ལྷ་དང་
ཞེས་བྱ་བ་ལ་སོགས་པ་དང་། དུས་གཅིག་ན་ཞེས་བྱ་བ་དང་། དེའི་ཕྱིར་བཅོམ་ལྡན་འདས་
ཀྱི་རྗེས་སུ་སློབ། གཞན་རྣམས་ཀྱིས་ཀྱང་ཞེས་བྱ་བ་ལ་སོགས་པས་རིམ་པ་བཞིན་བསྟན་ཏོ། །
གང་ཡང་རུང་བས་ནི་མ་ཡིན་ནོ་ཞེས་བྱ་བ་ནི། ཏིང་ངེ་འཛིན་དང་། ཤེས་རབ་དང་། སྙིང་རྗེ་
གང་རུང་ཞིག་གིས་མ་ཡིན་ནོ། །ཆོས་ཉན་པ་པོ་སྣོད་བསྟན་པའི་ཕྱིར་དགེ་སློང་གི་དགེ་འདུན་
ཆེན་པོ་དང་ཞེས་བྱ་བ་ལ་སོགས་པའོ། །འདིར་འཁོར་གྱི་མཚན་ཉིད་དང་སྨོས་པའི་དགོས་
པ་དང་། གོ་རིམ་མོ། །
མཚན་ཉིད་ནི་གཉིས་ཏེ། དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་
དཔའི་དགེ་འདུན་ཆེན་པོའི་མཚན་ཉིད་དོ། །སྨོས་པའི་དགོས་པ་ལ་གཉིས་ཏེ། རང་གི་
ལུགས་དགོད་པ་དང་། གཞན་གྱིས་ལུགས་སུན་དབྱུང་བའོ། །གོ་རིམ་ལ་གཉིས་ཏེ། རང་
ལ175



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལུགས་དགོད་པ་དང་། གཞན་གྱི་ལུགས་དགག་པའོ། །དེར་ཐམས་ཅད་ཀྱང་གཞུང་ནས་
རིམ་པ་བཞིན་གསལ་བར་མཛད་དོ། །ཆོས་འབྱུང་བའི་རྒྱུ་བཤད་པ་ནི་གླེང་གཞི་གང་གིས་
ཞེས་བྱ་བ་ལ་སོགས་པའོ། །རྒྱུ་ལ་གཉིས་ཏེ། ཏིང་ངེ་འཛིན་ལ་སྙོམས་པར་ཞུགས་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣམ་པར་ལྟ་བའོ། །ཏིང་ངེ་འཛིན་ལ་གསུམ་སྟེ། སྙོམས་
པར་ཞུགས་པའི་དུས་ནི་དེའི་ཚེ་ཞེས་བྱ་བ། མིང་དང་མཚན་ཉིད་ནི་དེའི་ཚེ་ཞེས་བྱ་བ་ལ་
སོགས་པའོ། །སྒྲ་ཇི་བཞིན་པའི་དོན་ནི་ཆོས་གྱི་རྣམ་གྲངས་ཟབ་མོ་ཞེས་བྱ་བ་ཏིང་ངེ་ཛིན་
གྱི་མིང་ངོ༌། །དེ་ལ་ཆོས་མདོ་ལ་སོགས་པའོ། །རྣམ་གྲངས་ནི་ཁྱད་པར་ཏེ། བཤད་པའི་
ཆོས་ཀྱི་ཆོས་བྱེ་བྲག་གོ ། དེ་ཉིད་ནི་ཟབ་མོ་ཡིན་ཏེ། ཟབ་མོའི་དོན་སྟོན་པའི་ཕྱི་རོ། །དེ་ནི་
ཏིང་ངེ་འཛིན་གྱི་ཡུལ་གྱི་ཁྱད་པར་རོ། །ཡུལ་ཅན་ཏིང་ངེ་འཛིན་གང་ལ་གནས་ན་ཆོས་ཀྱི་
རྣམ་གྲངས་ཟབ་མོ་དེ་སྣང་ཞིང་གསལ་བར་གྱུར་པའི་ཏིང་ངེ་འཛིན་དེ་ནི་ཆོས་རྣམས་ཀྱི་
གྲངས་ཟབ་མོ་སྣང་བ་ཞེས་བྱ་བ་སྟེ་མིང་དེ་སྐད་དེ་བརྗོད་པའི་ཏིང་ངེ་འཛིན་ལ་སྙོམས་པར་
ཞུགས་པའོ། །ཡང་ན་སློབ་དཔོན་འདིས་བཤད་བཞིན་དུ། ཆོས་ཡོངས་སུ་རྟོགས་པ་ཟབ་
མོ་སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པའོ། །ཆོས་ནི་ཕུང་པོ་ལ་སོགས་
པའོ། །པ་རི་ཞེས་བྱ་ནི་ཡོངས་སུའམ་ཀུན་ཏུའམ་ཐམས་ཅད་དུའོ། །ཨ་མ་ཡ་རིག་པའམ་
རྟོགས་པའམ་ཁོང་དུ་ཆུད་པ་སྟེ། རང་ལ་ཁོང་དུ་ཆུད་ཡོད་པའམ། གཞན་ལ་ཁོང་དུ་ཆུད་
པར་བྱེད་པས་ན་འདི་ལའམ་འདིས་ཁོང་དུ་ཆུད་པ་ཆོས་ཀུན་རྟོགས་པ་ཞེས་བྱའོ། །དེ་ཉིད་
ནི་ཟབ་མོ་སྟོང་པ་ལ་སོགས་པ་ཆོས་ཉིད་སྣང་བར་བྱེད་པས་ཟབ་མོར་སྣང་བའོ། །སྔ་མ་
བཞིན་རང་དང་གཞན་ལ་ལྟོས་ཏེ་འདི་ལའམ་འདིས་སྣང་བར་བྱེད་ པའོ། །ཏིང་ངེ་འཛིན་
ལ་སྙོམས་པར་ཞུགས་པའི་དགོས་པ་ནི། འདི་ལྟར་སངས་རྒྱས་དང་བྱང་ཆུབ་སེམས་དཔའ་
རྣམས་ཀྱི་མཛད་པ་ཐམས་ཅད་ནི་ཞེས་བྱ་བ་ལ་སོགས་པའོ། །
༤ 176



ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ།
རྣམ་པར་ལྟ་བ་ལ་བཞི་སྟེ། རྣམ་པར་ལྟ་བའི་དུས་ནི་ཡང་དེའི་ཚེ་ཞེས་བྱ་བ་སྟེ།
བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་པའམ། འཁོར་སྐལ་བ་དང་ལྡན་པའི་
འདུས་པ་ལ་དེའི་སྒྲས་བརྗོད་པའི་ཚེའོ། །རྣམ་པར་ལྟ་བ་པོ་ནི་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཅེས་བྱའོ། །ལྟ་རྣམ་པར་
ལྟ་བའི་ཡུལ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པ་ཉིད་ལ་ཞེས་བྱ་བའོ། །ཤེས་
རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ལ་ཡང་ངེས་པའི་ཚིག་དང་རབ་ཏུ་དབྱེ་བས་བསྟན་ཏོ། །
སྤྱད་པ་ཡང་མོས་པའི་སྤྱད་པ་ནི་སོ་སོ་སྐྱེ་བོའི་ས་ལ་སྟེ། དེ་ཁོ་ན་མ་མཐོང་བར་མོས་པ་ཙམ་
གྱིས་ཞུགས་པའི་ཕྱིར་རོ། །དེ་ཁོ་ན་མཐོང་བའི་ས་ལ་ནི་སྤྱོད་པའི་རྟེན་དང་། སྤྱོད་པའི་
མཚན་ཉིད་དང་། སྤྱོད་པའི་འབྲས་བུ་གསུམ་ག་སྤྱད་པའི་སྒྲས་བསྟན་ཏོ། །དེ་ལ་རྟེན་ནི་ས་
དང་པོ་ལ་བསམ་པ་རྣམ་པར་དག་པ་ཐོབ་པའོ། །མཚན་ཉིད་ནི་ཚུལ་ཁྲིམས་དང་སེམས་
དང་ཤེས་རབ་རྣམ་པར་དག་པས་བསྡུས་པ་སྟེ། འབད་པ་དང་བཅས་པ་སྒྲུབ་པའི་སྤྱད་པ་ས་
དྲུག་གི་གནས་སྐབས་དང་། འབད་པ་མེད་པ་ངེས་པའི་སྤྱད་པ་སྟེ། ས་བདུན་གྱིས་བསྡུས་
པའོ། །སྤྱད་པའི་འབྲས་བུ་ནི་དགུ་པ་དང་བཅུ་པ་སྟེ་བཅུ་གཅིག་པ་གསུམ་གྱིས་བསྡུས་པར་
བསམས་པའོ། །བཤད་པ་གཉིས་པ་ལྟར་ན་ནི་མོས་པས་སྤྱོད་པའི་ས་ལ་སྤྱོད་པའི་མཚན་ཉིད་
ཡིན་ལ། འབྲས་བུ་ནི་ཐོབ་པ་དང་། ཡོངས་སུ་གྲུབ་པ་དང་རྣམ་པར་དག་པའི་མཚན་ཉིད་
ས་བཅུ་གཅིག་ཡིན་ནོ། །དུས་དང་། ལྟ་བ་པོ་དང་ལྟ་བའི་བྱ་བའི་ཡུལ་བརྗོད་ནས་རྣམ་
ལྟ་བའི་རང་བཞིན་སྟོན་པ་ནི་རྣམ་པར་ལྟ་སྟེ་ཞེས་བྱ་བ་ལ་སོགས་པའོ། །ཇི་སྙེད་པའི་དོན་
ནི་ཕུང་པོ་ལ་སོགས་པའོ། །
ཇི་ལྟ་བའི་དོན་ནི་རང་བཞིན་གྱིས་སྟོང་པ་ལ་སོགས་པའོ། །ཆོས་ཀྱི་མཚན་ཉིད་ནི་དྲིས་
པ་ལན་བཏབ་པའོ། །དང་པོ་འཆད་པ་དེ་ནས་ཞེས་བྱ་བ་ནི་སྐབས་འདིར་ཞེས་བྱ་བ་ལ་སོགས་
ལ177ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའོ། །བསམ་དང་སྦྱོར་བ་དང་མངོན་དུ་བྱེད་པ་དང་སྒྲུབ་པ་དང་རྟོགས་པའི་རྣམ་པ་གང་
གིས་ཞེས་བྱ་བ་ནི། ཚོགས་དང་སྦྱོར་བ་དང་མཐོང་བ་དང་སྒོམ་པ་དང་མི་སློབ་པའི་ལམ་གྱི་
རྣམ་པ་ཇི་འདྲ་བ་ཞིག་གིས་བསླབ་པར་བྱ་ཞེས་ལམ་ལྔ་ལ་དྲིས་ པའོ། །ལན་བཏབ་པ་ནི་
རྣམ་པ་བཅུ་གཅིག་གོ ། དེ་ལ་འདི་ལྟར་རྣམ་པར་བལྟ་བར་བྱ་སྟེ་ཞེས་བྱ་བས་ནི་རྣམ་པར་
རྟོག་པ་དང་བཅས་པའི་གཟུགས་བརྙན་ལྷག་མཐོང་གི་དམིགས་པ་བརྗོད་དོ། །ཞི་གནས་ཀྱི་
དམིགས་པ་རྣམ་པར་མི་རྟོག་པའི་གཟུགས་བརྙན་གྱི་དམིགས་པ་ཡང་དོན་གྱིས་བསྟན་པ་
ཡིན་ཏེ། ཕྱིན་ཅི་ལོག་ཏུ་མཚུངས་པའི་ཕྱིར་རོ། །ཡང་དག་པར་རྗེས་སུ་བལྟའོ་ཞེས་བྱ་བས་
ནི་དངོས་པོའི་མཐའི་དམིགས་པ་ཕྱིན་ཅི་མ་ལོག་པའི་དམིགས་པ་དངོས་སུ་བརྗོད་དོ། །
འདིས་ནི་དགོས་པ་ཡོངས་སུ་གྲུབ་པའི་དམིགས་པ་ཡང་དོན་གྱིས་བསྟན་ཏེ་ཕྱིན་ཅི་མ་ལོག་པ་
ཉིད་དུ་འདྲ་བའི་ཕྱིར་རོ། །དམིགས་པ་གཉིས་བསྟན་པ་འདིས་ནི་དམིགས་པ་དང་པོ་ཐོབ་
པའི་དུས་ཚོགས་ཀྱི་ལམ་ཉེ་བར་མཚོན་ནོ། །དམིགས་པ་ཡུལ་དུ་བྱེད་པ་ནི་ལམ་ལྔ་པོ་ཀུན་
ཡིན་ནོ། །དམིགས་པའི་དེ་ཁོ་ན་མངོན་དུ་བྱེད་པའི་ཐབས་སུ་གྱུར་པ་རྣམ་པ་ཇི་ལྟར་ཡིད་ལ་
བྱེད་པའི་སྦྱོར་བའི་ལམ་གྱི་རང་བཞིན་བསྟན་པའི་ཕྱིར། ཇི་ལྟར་ན་ཞེས་བྱ་བ་ལ་སོགས་པ་
དྲི་བ་འགོད་པའོ། །དེ་ལ་སྟོང་པ་ཉིད་དང་། མཚན་ཉིད་མེད་པ་ནི་སྟོང་པ་ཉིད་གྱི་རྣམ་པ་
ཡིན་ནོ། །སྟོང་པ་ཉིད་ཀྱི་ཁྱད་པར་བཤད་པ་འདི་ལ་གསུམ་ལས་དང་པོ་ནི་རང་གི་ལུགས་
རྣམ་པར་གཞག་པའོ། །
འདི་ལ་ཡང་སྟོང་པའི་རང་བཞིན་རྣམ་པར་གཞག་པ་དང་། དེ་ལ་རིགས་པ་དགོད་
པ་དང་། ལུང་དགོད་པ་གསུམ་ལས་དང་པོ་ནི། གཟུགས་སྟོང་པའོ་བྱ་བས་དོན་དམ་པའི་
གཟུགས་དགག་པ་དང་། སྟོང་པ་ཉིད་གཟུགས་སོ་ཞེས་བྱ་བས་ཀུན་རྫོབ་ཀྱི་གཟུགས་
བསྒྲུབས་པས་གཟུགས་སུ་སྣང་བ་རྫས་སུ་ཡོད་པར་འདོད་པ་བྱེ་བྲག་ཏུ་སྨྲ་བ་ལ་སོགས་
178ལ



ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ།
པའི་གཟུགས་སྟོང་པ་དང་། གཟུགས་ལས་སྟོང་པ་ཉིད་གཞན་མ་མིན་ནོ་ཞེས་བྱ་བས་སྟོང་པ་
ཉིད་མཚན་མར་ལྟ་བ་སྐུར་པ་འདེབས་པ་འགོག་པ་དང༌། སྟོང་པ་ཉིད་ལས་ཀྱང་གཟུགས་
གཞན་མ་ཡིན་ནོ་ཞེས་བྱ་བས་ནི་གཟུགས་དངོས་པོ་ཡོད་པ་བཀག་པས། གཟུགས་སུ་སྣང་
བ་བཏགས་པར་ཡོད་པ་མདོ་སྡེ་པའི་གཟུགས་སྟོང་པར་སྟོན་པས་རྣམ་པར་གཞག་པ་ཡིན་
ནོ། །རིགས་པ་དགོད་པ་ནི་ཕུང་པོ་ལ་སོགས་པ་ངོ་བོ་མེད་པར་ག་ལས་ཤེས་པར་བྱ་ཞེ་ན་
ཞེས་བྱ་བ་ནས་དེ་ནི་ཀུན་རྫོབ་ཡིན་ནོ་ཞེས་བྱ་བའི་བར་རོ། །ལུང་ནི་དེ་ཉིད་ཀྱི་ཕྱིར་ཞེས་བྱ་
བ་ལ་སོགས་པའོ། །
གཉིས་པ་གཞན་གྱི་ལུགས་དགག་པ་ལ་བཞི་སྟེ། གཞན་གྱི་སྟོང་པའི་མཚན་ཉིད་
རྣམ་པར་གཞག་པ་དང་། དེ་སུན་དབྱུང་བ་དང་། གཉིས་མེད་པའི་ཤེས་པ་ཁས་མི་ལེན་པ་
ལ་ཆད་པའི་སྐྱོན་མེད་པ་དང་། དེ་ཁས་ལེན་པ་ལ་ཐམས་ཅད་མཁྱེན་པ་མི་འཐད་པའོ། །
དང་པོ་ནི་རྣམ་གྲངས་གཞན་ཡང་ནས་གྲག་གོ་ཞེས་བྱ་བའི་བར་རོ། །གཉིས་པ་ནི་མྱ་ངན་ལས་
འདས་པ་ཡང་སྒྱུ་མ་ལྟ་བུ་རྨི་ལམ་ལྟ་བུའོ་ཞེས་བྱ་བའི་བར་རོ། །གསུམ་པ་ནི་ཇི་སྟེ་གཟུང་བ་
འཛིན་པའི་དང་བྲལ་བ་གཉིས་མེད་པའི་ཤེས་པ་དོན་དམ་པར་ཡོད་པར་ཁས་མི་ལེན་ན་
ཞེས་བྱ་བ་ལ་སོགས་པའོ། །
བཞི་པ་ནི་གཉིས་མེད་པའི་ཡེ་ཤེས་དོན་དམ་པར་ཡོད་པར་ཁས་ལེན་ན་ལ་ཡང་ཞེས་
བྱ་བ་ལ་སོགས་པའོ། །དེ་ལྟར་སྟོང་པ་ཉིད་ཀྱི་ཁྱད་པར་བཤད་པའི་སྐབས་སུ་རང་གི་
ལུགས་རྣམ་པར་གཞག་པ་དང་། གཞན་ལུགས་དགག་པ་གཉིས་བྱས་ནས། གསུམ་པ་
གཞན་ལ་སྦྱར་བ་ནི། ཕུང་པོ་རྣམས་རང་གི་ངོ་བོ་སྟོང་པ་ཉིད་དུ་བསྟན་ནས་ཞེས་བྱ་བ་ལ་
སོགས་པའོ། །མཚན་ཉིད་མེད་པའི་ཁྱད་པར་བཤད་པ་ནི་གསལ་ལོ། །དེ་ལྟར་ཕུང་པོ་དང་
སྐྱེ་མཆེད་དང་ཁམས་ཀྱི་དངོས་པོ་ལ་རང་གི་མཚན་ཉིད་དང་སྤྱིའི་མཚན་ཉིད་ལྟ་བའི་ཡུལ་
༤179ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཀག་པས་ནི་ཕྱིར་མཚན་མ་མེད་པ་རྣམ་པའོ། །ཉེས་པ་སྤངས་པ་དང་། ཡོན་ཏན་ཐོབ་
པའི་འབྲས་བུ་སྟེ། སྨོན་པར་བྱ་བ་ཡིན་ནོ། །སྣོད་བཀག་པ་ནི་སྨོན་པ་མེད་པའི་རྣམ་པའོ། །
རྣམ་པ་འདི་གསུམ་ནི་གནས་སྐབས་ལྔ་པོ་ཐམས་ཅད་དུ་བསྒོམ་པར་བྱ་བ་ཡིན་ཡང་
དམིགས་པ་ཐོབ་པའི་འོག་གི་གནས་སྐབས་ཅན་དེ་ཁོ་ན་མཐོང་བའི་ཐབས་ཀྱི་རྣམ་པ་
གཙོར་བསྟན་པའི་ཕྱིར་ན་སྦྱོར་བའི་ལམ་མཚོན་པའོ། །
ད་ནི་ད་ལྟར་བསྒོམས་པའི་འབྲས་བུ་མཐོང་བའི་ལམ་བསྟན་པའི་ཕྱིར་ད་ནི་ཞེས་བྱ་
བ་ལ་སོགས་པའོ། །མ་སྨོས་སོ། །དེའི་ཚེ་ཞེས་བྱ་བ་ནི་རྣམ་པར་ཐར་པའི་སྒོ་གསུམ་གྱི་རྣམ་
པ་རྣམ་པར་བསྒོམས་པས་སྟོང་པ་ཉིད་མཐོང་བ་དེའི་དུས་ནའོ། །དེ་བཞིན་དུ་མཚན་ཉིད་
མེད་པ་ལ་སོགས་པ་རྣམ་པར་ཐར་པ་སྒོ་གསུམ་གྱི་རྣམ་པ་རྣམ་པར་བསྒོམས་པས་མཚན་
ཉིད་མེད་པ་དང་མ་སྐྱེས་པ་དང་མ་འགག་པ་དང་དྲི་མ་མེད་པ་དང་། དྲི་མ་དང་བྲལ་བ་མེད་
པ་དང་བྲི་བ་མེད་པ་དང་གང་བ་མེད་པ་ཉིད་མཐོང་བ་དེའི་ཚེ་ན་སྟེ། མདོར་ན་རྣམ་པར་
ཐར་པ་སྒོ་གསུམ་གྱི་རྣམ་པ་མངོན་སུམ་དུ་མཐོང་བ་དེའི་ཚེ་ན་ཞེས་བྱ་བའི་དོན་ཏོ། །དེ་ལ་
ཕུང་པོ་དང་སྐྱེ་མཆེད་བཅུ་གཉིས་དང་ཁམས་བཅོ་བརྒྱད་དང་། རྟེན་ཅིང་འབྲེལ་བར་འབྱུང་
བ་ཡན་ལག་བཅུ་གཉིས་ལུགས་སུ་འཇུག་པ་དང་ལུགས་ལས་ལྡོག་པ་དང་འཕགས་པའི་
བདེན་པ་བཞི་མེད་ཅེས་བྱ་བས་ནི་མཐོང་བའི་ལམ་བརྗོད་དོ། །དེ་བཞིན་དུ་ལམ་དང་འབྲས་
བུ་ཡང་མེད་པར་དོན་གྱིས་བརྗོད་དོ། །
ད་ནི་ཟབ་མོའི་ཡུལ་གྱིས་བྱས་པ་སྒོམ་པའི་ལམ་པའི་ཕྱིར་ཡེ་ཤེས་མེད་དོ་མི་ཤེས་པ་
ཡང་མེད་ཐོབ་པ་མེད་དོ་མ་ཐོབ་པ་ཡང་མེད་དེ་ཞེས་བྱ་བས་ལམ་དང་དེ་ལས་ལྡོག་པ་དང་།
འབྲས་བུ་དང་དེ་ལས་ལྡོག་པ་མེད་པར་བསྟན་ཏོ། །དེ་བཞིན་དུ་ཕུང་པོ་དང་ཁམས་དང་སྐྱེ་
མཆེད་དང་རྟེན་ཅིང་འབྲེལ་བར་འབྱུང་བ་དང་འཕགས་པའི་བདེན་པ་རྣམས་རང་གི་ལྡོག་
180ལ



ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ།
ཕྱོགས་དང་བཅས་པ་མེད་པར་ཡང་བལྟ་སྟེ། ཐོབ་པ་དང་མངོན་པར་རྟོགས་པ་ལྡོག་ཟླ་དང་
བཅས་པ་བཀག་པ་ནི་མཚོན་པ་ཙམ་དུ་ཟད་དོ། །འབྲས་བུ་སྤངས་པ་ཕུན་སུམ་ཚོགས་པ་
བསྟན་པའི་ཕྱིར་དེ་ལྟར་གོང་དུ་བསྟན་པའི་རྣམ་པས་ཞེས་བྱ་བ་ལ་སོགས་པ་སྨོས་སོ། །
ཤེས་རབ་ཀྱི་ཕ་རོལ་ཏུ་ཕྱིན་པ་རྟེན་ཅིང་ཞེས་བྱ་བས་ཇི་སྐད་བསྟན་པའི་སྒོམ་པའི་ལམ་ལ་
ཆོས་རྣམས་ལྡོག་པའི་ཟླ་དང་བཅས་པ་དམིགས་སུ་མེད་པ་ལ་བརྟེན་ནས་བྱང་ཆུབ་ཀྱི་ཆེད་
དུ་རྩོམ་པ་ཡིན་ན། འོ་ན་བྱང་ཆུབ་དམིགས་སུ་ཡོད་པ་ཡིན་ནམ་སྙམ་པ་ལ། བྱང་ཆུབ་ལ་ཡང་
ཞེས་གསུངས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་འབའ་ཞིག་ཏུ་ནི་མ་ཟད་པའོ། །གལ་ཏེ་
གང་ལ་བརྟེན་པ་ཤེས་རབ་ཀྱི་ཕ་རོལ་ཏུ་ཕྱིན་པ་དང་གང་གི་ཆེད་དུ་བརྟེན་པ་བླ་ན་མེད་པའི་
བྱང་ཆུབ་ལ་ཆོས་གང་ཡང་མ་གྲུབ་ན་བརྩོན་པ་དོན་མེད་པར་འགྱུར་རོ་སྙམ་པའི་དོགས་པ་
བསུ་བ་ནི་ཇི་སྟེ་ཞེས་བྱ་བ་ལ་སོགས་པའོ། །ལན་ནི་སེམས་ལ་སྒྲིབ་པ་མེད་པས་ཞེས་བྱ་བ་
གསུངས་ཏེ་ཞེས་བྱ་བ་ལ་སོགས་པའོ། །
འདིའི་དོན་ཤེས་རབ་ཀྱི་ཕ་རོལ་ཏུ་ཕྱིན་པའམ་བླ་ན་མེད་པའི་བྱང་ཆུབ་ཡང་དག་པར་
ཡོད་པར་ཐོབ་པ་ནི་འབད་པའི་འབྲས་བུ་མ་ཡིན་ཏེ། འོན་ཀྱང་ཕྱིན་ཅི་ལོག་སྤོང་བ་ཙམ་
དེའི་འབྲས་བུ་ཡིན་ཏེ། ཡང་དག་པར་མ་གྲུབ་པའི་ཆོས་ལ་བདེན་པར་མངོན་པར་ཞེན་པ་
སྤངས་པའོ་ཞེས་བྱ་བ་ཡིན་ནོ། །ད་ནི་འབྲས་བུ་ཐོབ་པ་ཆེན་པོ་གཉིས་སྟོན་པས་དུས་
གསུམ་དུ་ཞེས་བྱ་བ་ལ་སོགས་པའོ། །བློ་ཁྱད་པར་ཅན་དང་ལྡན་པའི་སངས་རྒྱས་སོ་ཞེས་
བྱ་བས་ནི་ས་བཅུ་པའི་ཁྱད་པར་གྱི་ལམ་ལ་གནས་པའི་བྱང་ཆུབ་སེམས་དཔའ་རྣམས་ཉིད་
སངས་རྒྱས་ཡིན་ནོ་ཞེས་བྱ་བའི་དོན་ཏོ། །
ད་ནི་ཚོགས་དང་སྦྱོར་བ་དང་མཐོང་བ་དང་སྒོམ་པ་དང་མི་སློབ་པའི་ལམ་ལྔ་པོ་དང་
དེ་རྗོད་པར་བྱེད་པའི་གསུང་རབ་སྟེ། དོན་དང་ཡི་གེ་གཉིས་གྱི་ཡོན་ཏན་སྟོན་པ་ནི། ཤེས་
ལ181ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རབ་ཀྱི་ཕ་རོལ་ཏུ་ཕྱིན་པ་ཉིད་བསྔགས་སོ་ཞེས་བསྟན་པའི་ཕྱིར་ཞེས་བྱ་བ་ལ་སོགས་པའོ། །
ཡི་གེའི་ཡོན་ཏན་སྟོན་པ་ནི་དེ་ལྟར་གསང་སྔགས་ཀྱི་ངེས་པའི་ཚིག་གི་དོན་བསྟན་ནས་
གསང་སྟེ་བརྗོད་པར་བྱ་བ་ཉིད་ཀྱི་ངེས་པའི་ཚིག་གི་དོན་བསྟན་པའི་ཕྱིར་ཞེས་བྱའོ། །དེ་
ལྟར་ན་དམིགས་པ་གཉིས་དང༌། རྣམ་པ་གསུམ་དང་། ཡེ་ཤེས་གཉིས་དང་། འབྲས་བུ་
གཉིས་ཀྱིས་མཚོན་པ་ལམ་ལྔའི་རང་བཞིན། ཐུན་མོང་གི་ཡོན་ཏན་ཏོ། །
རྣམ་པ་བཅུ་གཅིག་ནི། དྲི་བ་ལྔའི་ལན་ཡིན་པར་ཤེས་པར་བྱའོ། །མཐུན་པར་
འགྱུར་བ་སྟོན་པ་ནི་དེ་ནས་ཞེས་བྱ་བ་ནི་སྐབས་འདིར་བར་མ་ཆོད་པར་རོ་ཞེས་བྱ་བ་ལ་སོགས་
པའོ། །རྗེས་སུ་ཡི་རང་བ་སྟོན་པ་ནི་དེ་ཉིད་ཀྱི་ཕྱིར་ཞེས་བྱ་བ་ལ་སོགས་པའོ། །
ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ། ལོ་ཙཱ་བ་སློབ་དཔོན་བློ་ལྡན་ཤེས་
རབ་ཀྱིས་མཛད་པ་རྫོགས་སོ། །། །
ལ182



༄༅། །ཤེས་རབ་སྙིང་པོའི་མདོ་རྒྱ་ཆེར་འགྲེལ་བ་ཞེས་བྱ་བ་བཞུགས་སོ། །
ཨར་བྱང་ཆུབ་ཡེ་ཤེས།
དང་པོ་ལོ་རྒྱུས་བརྗོད་པའི་སྒོ་ནས་མཚན་དོན་སྨོས་པ། ཡུམ་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་ཕྱག་འཚལ་ལོ། །བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་
གདུལ་བྱ་དང་མཐུན་པར་བཀའ་ཡི་འཁོར་ལོ་ལན་གསུམ་དུ་བསྐོར་བ་ལས། །དུས་བར་དུ་
གསུངས་པའི་འཁོར་ལོ་གཉིས་པ་ནི་ངེས་པ་དོན་གྱི་མདོ་ཡིན་ནོ། །
དེ་ཡང་དངོས་ནི་པྲ་ཛྙཱ་པཱ་ར་མི་ཏའི་མདོ་ཡིན་ལ། དེ་ལ་བརྟེན་པ་དང་བ
ཐེག་པ་ཆེན་པོ་སྡེ་སྣོད་ཐམས་ཅད་ཡིན་ནོ། །པྲ་ཛྙཱ་པཱ་ར་མི་ཏའི་མངོན་པར་རྟོགས་པ་བརྒྱད་
དུ་ཕྱེ་ནས་སྟོན་པ་དང་། དེའི་དོན་ཙམ་སྟོན་པ་གཉིས་སུ་ཤེས་པར་བྱའོ། །དང་པོ་ནི་སྡེ་ཚན་
དྲུག་རྒྱས་འབྲིང་གསུམ་དུ་འདུས་པ་ཡིན་ནོ། །གཉིས་པ་ནི་ཚུལ་བརྒྱ་ལྔ་བཅུ་པ་དང་། སྒོ་ཉི་
ཤུ་ལྔ་པ་དང་། རྡོ་རྗེ་གཅོད་པ་དང་། བདུན་བརྒྱ་པ་དང་། རབ་ཀྱི་རྩལ་གྱིས་རྣམ་པར་
གནོན་པས་ཞུས་པ་དང་། ལྔ་བཅུ་པ་དང་། ཀོའུ་ཤི་ཀས་ཞུས་པ་དང་། ཡི་གེ་ཉུང་ངུ་དང་།
ཤེས་རབ་སྙིང་པོ་ལ་སོགས་པའོ། །
དེ་ལ་ཤེས་རབ་སྙིང་པོ་ལ་སྤྱིར་འགྲེལ་བ་མང་དུ་ཡོད་མོད་ཀྱི། འོན་ཀྱང་ཤོ་ལོ་ཀ་ཉི་
ལ183ལ
པ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤུ་རྩ་ལྔ་པ་དང་ཕུང་པོ་གསུམ་པའི་མདོ་གཉིས་ཁྲི་སྲོང་ལྡེ་བཙན་གྱིས་མཆོད་གནས་དགེ་
སློང་རྣམས་ལ་ཐུགས་དམ་དུ་གནང་བ་ཡིན་ནོ། །དུས་ཕྱིས་རྒྱ་གར་གྱི་མཁན་པོ་བི་མ་ལ་མི་ཏྲ་
སྤྱན་དྲངས་པའི་དུས་སུ། བོད་ཀྱི་ཐུགས་དམ་གྱི་མདོ་འདི་ལ་འགྲེལ་བ་གཅིག་བྱ་བར་ཞུས་པ་
ལ། ཇོ་བོས་མདོ་དང་རྒྱུད་སྡེ་མང་པོ་གཟིགས་རྟོགས་མཛད་ནས། འགྲེལ་བ་འདི་བསམ་
ཡས་སུ་མཛད་པ་ཡིན་ནོ། །འདི་ཤིན་ཏུ་དོན་བཟང་བའི་འགྲེལ་པ་ཞིག་སྣང་ངོ༌། །འདིས་
དོན་སྙིང་པོར་བཀྲལ་བས་དེ་ཕྱིན་ཆད་བོད་ལ་གཞུང་ལ་ཡང་ཤེར་སྙིང་དུ་གྲགས་པ་འདྲའོ། །
འགྲེལ་པ་འདིའིརྗེས་སུ་འབྲངས་སྟེ། མདོའི་དོན་བཤད་པར་བྱའོ། །
དེ་ལ་མདོའི་མཚན་ནི་བརྗོད་བྱ་ལས་བཏགས་པ་ཡིན་པས་མ་ཤེས་རབ་ཀྱི་ཕ་རོལ་
ཏུ་ཕྱིན་མ་ནི་འབུམ་ལ་སོགས་པ་སྡེ་ཚན་དྲུག་རྒྱས་འབྲིང་གསུམ་སྟེ། འགྲེལ་པ་ལས་འབུམ་
ལ་སོགས་པ་རྒྱལ་བའི་ཡུམ་ཞེས་པས་དེའི་དོན་ཡིན་ནོ། །དེ་ཡང་གཉིས་སྟེ། ཤེས་བྱ་དོན་
གྱི་སྙིང་པོ་ནི་རྣམ་པར་ཐར་པའི་སྒོ་སྟོང་པ་ཉིད་ལ་སོགས་པ་དོན་དམ་པ་རྟོགས་པའི་མཐོང་
ལམ་ལ་སོགས་པའོ། །རྫོགས་པའི་སྙིང་པོ་དེ་ཉིད་བདུད་བཞི་བཅོམ་པ་ལ་སོགས་པའི་
ཡོན་ཏན་དང་ལྡན་པས་བཅོམ་ལྡན་འདས་སོ། །ཡུལ་ཅན་ལ་ཡོན་ཏན་དེ་དང་ལྡན་པས་
ཡུལ་དོན་གྱི་སྙིང་པོ་ལ་ཡང་བཅོམ་ལྡན་འདས་ཞེས་བྱའོ། །དེས་ན་མ་པྲ་ཛྙཱ་པཱ་ར་མི་ཏ་
བརྗོད་པར་བྱའི། དོན་གྱི་སྙིང་པོ་བཅོམ་ལྡན་འདས་སུ་གྱུར་པ་མདོ་འདིས་སྟོན་པར་བྱེད་
པས། མདོ་འདི་ལ་ཡང་མ་པྲ་ཛྙཱ་པཱ་ར་མི་ཏའི་སྙིང་པོའི་མདོ་ཞེས་བྱའོ། །གཉིས་པ་མདོ་འདི་
རྣམ་གྲངས་བརྒྱད་ཀྱི་སྒོ་ནས་སྟོན་ཚུལ་སྤྱིར་བསྟན་པ། མདོ་འདི་ལ་དོན་བརྒྱད་ཀྱིས་སྟོན་
སྟེ། གླེང་བསླང་བ་དང་། དུས་སྐབས་རྩོམ་པ་དང་། བསྟན་པར་རྟོགས་པའི་འཁོར་འདུས་
པ་དང་། མདོ་སྡེ་རིན་པོ་ཆེ་འབྱུང་བའི་རྒྱུ་གླེང་གཞི་དང་། དྲིས་པ་དང་། དེའི་ལན་བཏབ་པ་
དང་། མཐུན་འགྱུར་བརྗོད་པ་དང་། རྗེས་སུ་ཡི་རང་བའོ། །དེ་དག་གི་འགྲེལ་བརྩམས་
ལ184ལ



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
ལུས་རྣམ་གཞག་གི་ཚུལ་དུ་གསུངས་པ་ཡིན་པས། དེ་དག་གི་སྤྱིའི་དོན་ཅུང་ཟད་བརྗོད་
པར་བྱའོ། །དེ་ལ་དང་པོ་གླེང་སློང་བ་ནི་ཚིག་གསུམ་གྱིས་སྟོན་ནོ། །
དེ་ཡང་བཅོམ་ལྡན་འདས་མྱ་ངན་ལས་འདས་ནས་འཁོར་གྱིས་བསྐུལ་བ་དང་། སྡུད་
པ་པོའི་སྟོན་པས་མདོ་སྡེ་གླེང་བའི་གཞི་འདིང་ཞིང་སྐབས་འབྱེད་པ་སྟེ་གླེང་སློང་བའོ། །
སྐབས་རྩོམ་པ་ནི་བཅོམ་ལྡན་འདས་ཀྱིས་མདོ་སྡེ་གསུངས་པའི་དུས་བརྗོད་པ་སྟེ། དུས་གཅིག་
གི་ཚེ། བཅོམ་ལྡན་འདས་རྒྱལ་པོའི་ཁབ་ཀྱི་བྱ་རྒོད་ཕུང་པོའི་རི་ལ་བཞུགས་པའི་དུས་དེའི་
ཚེ་བཅོམ་ལྡན་འདས་ཀྱིས་གསུངས་ཤིང་བདག་གིས་ཀྱང་ཐོས་སོ་བྱ་བའོ། །བསྟན་པ་ནི་
བཅོམ་ལྡན་འདས་ཀྱིས་གསུངས་པ་ཡིན་ལ། །རྟོགས་པ་ནི་དེ་ཉན་པའི་སྐལ་བ་དང་ལྡན་པ་
སྟེ། །ནོར་འགའ་ཞིག་ལ་སྐལ་བ་དབང་བ་མ་རྟོགས་ཞེས་བརྗོད་པ་བཞིན་ནོ། །འདུས་པ་
ནི་འཁོར་ཚོགས་པ་སྟེ་དེ་ཡང་དགེ་སློང་ཞེས་པ་ལ་སོགས་པས་སྟོན་ནོ། །མདོ་སྡེ་གླེང་ཞིང་
གསུངས་པའི་རྒྱུ་ནི་གཉིས་སྟེ། བཅོམ་ལྡན་འདས་ཀྱི་སྙོམས་འཇུག་དང་། མདོ་སྡེ་འཆད་པ་
པོའི་རྣམ་པར་ལྟ་བའོ། །དང་པོ་ནི་བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་སྟེ།
སྤྱན་རས་གཟིགས་འཆད་པ་པོ་དང༌། ཤཱ་རིའི་བུ་འདྲི་བ་པོར་བྱིན་གྱིས་བརླབས་པ་ལས།
ཤཱ་རིའི་བུས་དྲིས། སྤྱན་རས་གཟིགས་ཀྱིས་ལན་བཏབ་པ་ལས་མདོ་སྡེ་འདི་བྱུང་བ་ཡིན་ནོ། །
གཉིས་པ་ནི་བཅོམ་ལྡན་འདས་ཀྱིས་བྱིན་གྱིས་བརླབས་ཀྱང་འཆད་པ་པོ་ལ་བརྗོད་
པར་བྱ་བའི་དོན་མི་སྣང་ན་ཡང་འདི་མི་འབྱུང་བས། སྤྱན་རས་གཟིགས། པྲ་ཛྙཱ་པཱ་རམི་ཏ་
དང་། ཟབ་མོ་དང༌། སྤྱོད་པ་དང་། ཤེས་བྱ་བཞི་ལ་ལྟ་ཞིང་ཁོང་དུ་ཆུད་པ་ཡིན་ནོ། །དྲིས་པ་
ནི་ཤཱ་རིའི་བུས་རིགས་ཀྱི་བུ་ཞེས་བོས་ནས་དོན་གྱི་སྙིང་པོས་ཁྱད་པར་དུ་བྱས་ནས། ལམ་
གྱི་སྙིང་པོ་ལ་ཇི་ལྟར་བསླབ་པར་བྱ་ཞེས་པའི་ཚིག་གཅིག་གིས་བསམ་པ་དང༌། སྦྱོར་བ་
དང་། མངོན་དུ་བྱ་བ་དང་
། སྒྲུབ་པ་དང་། རྟོགས་པའི་རྣམ་པ་གང་གིས་ཇི་ལྟར་བསླབ་ཅེས་
ལ185



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དྲི་བ་ལྔ་བྱས་པ་ཡིན་ནོ། །དེ་དག་གིས་ཀྱང་རིམ་པ་་བཞིན་དུ། ཚོགས་དང་། སྦྱོར་བ་དང་།
མཐོང་བ་དང་། སྒོམ་པ་དང་། བར་ཆད་མེད་པའི་ལམ་ལྔའི་གནས་སྐབས་སུ་ཇི་ལྟར་
བསླབ་ཅེས་དྲིས་པ་ཡིན་ནོ། །
ལན་བཏབ་པ་ལ་གསུམ་སྟེ། དངོས་སུ་ལན་བཏབ་པ་བཅུ་གཅིག་དང་། ཞར་ལ་པྲ་ཛྙཱ་
པཱ་ར་མི་ཏ་སྔགས་ཀྱི་རང་བཞིན་དུ་བསྟན་པ་དང་། དོན་གྱི་འབྲས་བུ་མཇུག་བསྡུས་སྟེ་
བསྟན་པའོ། །དང་པོ་ཡང་དམིགས་པ་གཉིས་དང་། རྣམ་པ་གསུམ་དང་། རྣམ་པར་བལྟས་
པའི་འབྲས་བུ་གཅིག་དང་། སྒོམ་པའི་ལམ་དངོས་དང་། དེའི་འབྲས་བུ་སྤོང་བ་ཆེ་བ་དང་།
བར་ཆད་མེད་པའི་ལམ་དངོས་གཅིག་དང་། དེའི་འབྲས་བུ་སེམས་པ་ཆེ་བ་དང་། རྟོགས་པ་
ཆེ་བ་གཉིས་སྟེ་བཅུ་གཅིག་གོ། །དེ་དག་གིས་ཀྱང་ཆེད་དུ་བྱ་བ་གསུམ་གྱིས་འབྲས་བུ་
བརྗོད་པས་མདོར་ན་ཐེག་པ་ཆེན་པོའི་ལམ་འབྲས་བུ་དང་བཅས་པ་ཐམས་ཅད་བརྗོད་པ་
ཡིན་ནོ། །དེ་ལས་དང་པོ་ཚོགས་ཀྱི་ལམ་དང་སྦྱོར་བའི་ལམ་གཉིས་ཀྱི་གནས་སྐབས་སུ་ཇི་
ལྟར་བསླབ་ཅེས་པའི་ལན་དུ། རྣམ་པར་རྟོག་པ་དང་བཅས་པའི་གཟུགས་བརྙན་ལྷག་
མཐོང་གི་དམིགས་པ་དངོས་སུ་སྟོན་ཞིང་ཤུགས་ཀྱིས་རྟོག་པ་མེད་པའི་གཟུགས་བརྙན་ཞི་
གནས་ཀྱི་དམིགས་པ་འཕེན་པར་བྱེད་པ་ནི་དེ་སྐད་ཅེས་སྨྲས་པ་དང་ཞེས་པ་ནས་སོ། །
དེས་ཀྱང་དོན་ལམ་གཉིས་ཀྱི་གནས་སུ་རྟོག་པ་དང་བཅས་པའི་ཞི་གནས་ལྷག་
མཐོང་ཟུང་དུ་འབྲེལ་བར་བསྒོམ་པར་བྱའོ་ཞེས་སྟོན་པ་ཡིན་ནོ། །དངོས་པོ་མཐའི་
དམིགས་པ་ཤེས་བྱ་ཇི་སྙེད་པ་དང་ཇི་ལྟ་བ་ཡིན་ནོ་ཞེས་པ་སྟོན་པ་ནི་ཕུང་པོ་ལྔ་པོ་ཞེས་པ་
ནས་སོ། །རྣམ་པ་རྣམ་ཐར་སྒོ་གསུམ་ལས་དང་པོ་རྣམ་པར་ཐར་པའི་སྒོ་སྟོང་པ་ཉིད་ནི་
གཟུགས་སྟོང་པའོ་ཞེས་པ་ནས་སོ། །གཉིས་པ་མཚན་མ་མེད་པ་ནི་མཚན་ཉིད་མེད་པ་ཞེས་
པ་ནས་སོ། །གསུམ་པ་སྨོན་པ་མེད་པ་ནི་བྲི་བ་མེད་པ་ཞེས་པ་ནས་སོ། །མཐོང་བའི་ལམ་
~186ལ



ཤེས་རབ་སྙིང་པོའི་ར་དཾ རྒྱ་ཆེར་འགྲོ ད ་ང་།
གྱིས་དམིགས་པ་དེ་ལ་རྣམ་པ་གསུམ་པོ་དེ་ལྟར་བལྟས་པའི་འབྲས་བུ་མངོན་པར་ཞེན་པ་
བདུན་ལོག་པ་ཡིན་ནོ། །ཞེས་སྟོན་པ་ནི་དེ་ལྟ་བས་ན་དེའི་ཚེ་ཞེས་པ་ནས་སོ། །ལྔ་པོ་དེ་ནི་
མཐོང་བའི་ལམ་གྱི་གནས་སྐབས་ན་ཇི་ལྟར་བསླབ་ཅེས་པའི་ལན་བཏབ་པ་ཡིན་ནོ། །སྒོམ་
པའི་ལམ་དངོས་ནི་ཤཱ་རིའི་བུ་དེ་ལྟ་བས་ནས་ཞེས་པ་ནས་སོ། །དེའི་འབྲས་བུ་སྤོང་བའི་ཆེ་
བ་ནི། སེམས་ཀྱི་སྒྲིབ་པ་ཞེས་པ་ནས་སོ། །དེ་གཉིས་ཀྱིས་ནི་སྒོམ་པའི་ལམ་གྱི་གནས་
སྐབས་ན་ཇི་ལྟར་བསླབ་ཅེས་པའི་ལན་བཏབ་པོ། བར་ཆད་མེད་པའི་ལམ་དངོས་ནི། དུས་
གསུམ་དུ་ཞེས་པ་ནས་སོ། །དེའི་འབྲས་བུ་སེམས་དཔའ་ཆེ་བ་ནི་བླ་ན་མེད་པ་ཞེས་པས་སོ། །
དེའི་འབྲས་བུ་རྟོགས་པ་ཆེ་བ་ནི་ཡང་དག་པར་ཞེས་པ་ནས་སོ། །
དེ་གསུམ་གྱིས་བར་ཆད་མེད་པའི་ལམ་གྱི་གནས་སྐབས་སུ་ཇི་ལྟར་བསླབ་ཅེས་པའི་
ལན་བཏབ་པ་ཡིན་ནོ། །དེ་ལྟར་པྲ་ཛྙཱ་པཱ་ར་མི་ཏའི་ལམ་འབྲས་བུ་དང་བཅས་པ་བསྟན་པ་ན།
ཁ་ཅིག་ལམ་དང་འབྲས་བུ་འདི་བས་ཀྱང་མཆོག་ཏུ་གྱུར་པ་སྔགས་ཀྱི་ཐེག་པ་བྱ་བ་གཅིག་
ཡོད་དོ། །སྙམ་དུ་དོགས་པ་ལ་སྔགས་ཁོ་ན་པྲ་ཛྙཱ་པཱ་ར་མི་ཏ་ཡིན་ནོ་ཞེས་ཞར་ལ་སྟོན་པ་ནི་ཤཱ་
རིའི་བུ་དེ་ལྟ་བས་ན་ཞེས་པ་ནས་སོ། །དོན་གྱི་འབྲས་བུ་འཇུག་བསྡུས་སྟེ་སྟོན་པ་ནི་ཤཱ་རིའི་
བུ་དེ་ལྟ་བས་ན་ཞེས་པ་ནས་སོ། །དེ་ལྟར་འཕགས་པ་སྤྱན་རས་གཟིགས་ཀྱིས་ཤེར་སྙིང་
གསུངས་པ་ལ་ཁ་ཅིག་བཅོམ་ལྡན་འདས་ཀྱིས་ཤེར་སྙིང་གསུངས་པ་ལ་ཁ་ཅིག་བཅོམ་ལྡན་
འདས་ཀྱིས་ཐུགས་ལ་ཤེར་སྙིང་གི་དོན་དེ་ལྟ་བུ་མ་ཡིན་པ་གཅིག་ཡོད་དམ་སྙམ་པའི་
དོགས་པ་འབྱུང་སྲིད་པས་དེ་དགག་ཅིང་སྤྱན་རས་གཟིགས་ཀྱིས་བསྟན་པ་དེ་ངེས་པར་བྱ་
བའི་ཆེད་དུ་མཐུན་འགྱུར་བརྗོད་པ་ནི། དེ་ནས་བཅོམ་ལྡན་འདས་ཞེས་པ་ནས་སོ། །བཅོམ་ལྡན་
འདས་ཀྱིས་ཆོས་ཀྱི་ཡོན་བདག་མཛད། ཤཱ་རིའི་བུ་དང་སྤྱན་རས་གཟིགས་གཉིས་ཀྱིས་
ཕྱག་ཚང་བྱས་ནས་འཁོར་རྣམས་ཟབ་མོའི་ཆོས་ཀྱི་རོས་ཚིམ་པར་བྱས་པས། ཐམས་ཅད་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དགའ་བ་ཐོབ་པ
བ་པས་རྗེས་སུ་ཡིད་རང་བ་ནི་བཅོམ་ལྡན་འདས་ཀྱིས་དེ་སྐད་ཅེས་པ་ལ་སོགས་
པའོ། །
དོན་བརྒྱད་ཀྱི་དང་པོ་ལ་སྤྱིར་གླེང་སློང་བ་ནི་གཉིས་སྟེ། སྟོན་པ་དང་འཁོར་གྱིའོ། །
དངཔོ་ལ་གཉིས་སྟེ་མདོ་སྡེ་གསུང་པ་པོའི་སྟོན་པའི་དང་། སྡུད་པ་པོའོ། །དེ་ལ་འདི་ནི་སྡུད་
པ་པོའི་ཡིན་ནོ། །དེ་ལ་སྡུད་པ་པོའི་སྟོན་པ་ཞེས་བྱ་བ་ནི་བཅོམ་ལྡན་འདས་ཀྱིས་དངོས་སུ་
གསུངས། བཀའ་དང་གནང་བའི་མདོ་ཡུལ་གཞན་དང་གཞན་དུ་གསུངས་པའི་ཐོར་བུ་ཐོར་
བུར་ཡོད་པ་ཐམས་ཅད་ངག་གི་ཕྲེང་བ་གཅིག་ཏུ་སྡེབ་པར་བྱེད་པ་ལ་བྱའོ། །དེ་ཡང་ཀུན་
དགའ་བོ་དང་། ཕྱག་ན་རྡོ་རྗེ་དང་། བཅོམ་ལྡན་འདས་གང་ཡིན་པ་དཔྱད་པ་དང་དེ་དག་གི་
ལོ་རྒྱུས་ནི་གཞན་དུ་ཤེས་པར་བྱའོ། །འདི་བཅོམ་ལྡན་འདས་ཀྱིས་དངོས་སུ་གསུངས་པ་མ་
ཡིན་ཡང་བཀས་གནང་བའི་བཀའ་ཡིན་པས་སྦྲང་ཆང་ཡུངས་འབྲུས་བསླད་པའི་ཉེས་པ་
མེད་དོ། །ཆོས་གང་བདག་གིས་ཐོས་པ་དེ་ནི་འགོ་ནས་འབྱུང་བ་འདི་ཁོ་ན་སྐད་ཡིན་ཏེ།
གཞན་དུ་མ་ཡིན་ནོ་ཞེས་ཆོས་དང་སྦྱར་བས་ནི། ཕྲི་བ་བཅོམ་ལྡན་འདས་ཀྱིས་གསུངས་པ་
ལ་སྐུར་བ་འདེབས་པ་དང་། བསྐྱེད་པ་དེས་མ་གསུངས་པའི་སྒྲོ་འདོགས་པའི་མཐའ་
གཉིས་སྤངས་ནས་ཐོས་པ་ཕྱིན་ཅི་མ་ལོག་པའམ་ཡང་དག་པར་དམ་འཆའ་བའོ། །བདག་
གིས་ཐོས་པ་ཞེས་ཐོས་པ་དང་སྦྱར་བ་ལ་གིས་ཞེས་བྱེད་པ་པོའི་གསུམ་པ་དང་འབྲེལ་པར་
བྱས་པ་ནི་ངའི་རྣ་བའི་རྣམ་ཤེས་ཀྱིས་ཐོས་པ་ཙམ་ཡིན་གྱི་དོན་རྟོག་པ་ནི་མེད་ཞེས་རྟོགས་
པ་འགོག་པ་ཡིན་ནོ། །དེས་ན་ཕྲ་བ་དང་སྐྱེད་བ་དང་སྤང་བ་དང་རྟོགས་པ་དགག་པའི་
དགོས་པ་གཉིས་ཙམ་ཞིག་ཤེས་པར་བྱའི་གཞན་ནས་ཐོས་པ་བརྒྱུད་དེ་འོངས་པ་འགོག་པའི་
དགོས་པ་གསུངས་པ་དེ་འདིར་མ་བཤད་པར་ཤེས་པར་བྱའོ། །
སྐབས་རྩོམ་པ་ལ་བཞི་སྟེ། དུས་ཀྱི་ཁྱད་པར་དང་། སྟོན་པའི་ཁྱད་པར་དང་། གནས་
ལ188ལ



ཤེས་རབས་སྙིང་པོའི་བདེ་རྒྱ་ཆེར་འགྲོ་བ།
ཀྱི་ཁྱད་པར་དང་། བཞུགས་པའི་ཁྱད་པར་རོ། །དང་པོ་ནི་དུས་གཅིག་ན་ཞེས་པ་སྟེ། དེ་ལ་
དུས་ནི་སྟོན་ལ་སོགས་པ་སྟེ་སྤྱི་ཡིན་ལ། དེ་ཡང་དུས་ཐམས་ཅད་དུ་མི་བཞུགས་པས་གཅིག་
ན་ཞེས་པས་བྱེ་བྲག་ཏུ་བྱེད་པའོ། །སྟོན་ཟླ་འབྲིང་པོའི་ཞེས་པ་ལ་སོགས་པའི་བྱེ་བྲག་
བརྗོད་ན་ནི་བཟང་པོའི་དཔེས་གདུལ་བྱ་རྣམས་ཐེ་ཚོམ་སྐྱེས་པ་ལ་བརྗོད་དོ། །དུས་གཅིག་
ཅེས་པ་ནི་རང་གི་ངོ་བོས་ངག་དོན་རྟོགས་པར་བྱེད་པ་མ་ཡིན་པས་ཁྱད་པར་གཞན་དང་
འབྲེལ་བར་བྱའོ། །
གཉིས་པ་སྟོན་པའི་ཁྱད་པར་ནི་མྱ་ངན་ལས་འདས་པ་གཉིས་དང་། སྲོག་གནས་པ་
དང༌། ཡོན་ཏན་ཁྱད་པར་ཅན་བཞིའི་བར་དུ་གཅོད་པའི་བདུད་བཞི་བཅོམ་པ་དང་ལྡན་
པའོ། །འོ་ན་འགྲོ་བའི་བླ་མ་མཛད་པའི་གཞན་དོན་དང་རང་དོན་གྱི་ཡོན་ཏན་མཐའ་ཡས་
པ་མངའ་བས་དེ་དག་དང་རྗེས་སུ་མཐུན་པའི་ར་ཚན་བདེར་གཤེགས་ལ་སོགས་པ་མཐའ་
ཡས་པ་མངའ་བ་ལ་མདོ་སྡེ་ཐམས་ཅད་ནས་བཅོམ་ལྡན་འདས་ཞེས་པ་ཁོ་ནས་སྟོན་པ་དེ་
ཇི་ལྟར་ཡིན་སྙམ་པ་ལ། བདེན་མོད་ཀྱི་བཅོམ་ལྡན་འདས་ཀྱི་འཁོར་ཐེག་པ་གསུམ་དང་
ལྡན་པ་ཐམས་ཅད་ནི་བར་ཆད་བཞི་པོ་དེས་འཇིགས་ལ་དེ་དང་བྲལ་བའི་རྒྱུ་མཚན་ཅན་གྱི་
མཚན་གྱིས་བརྗོད་པས་སོ། །བཅོམ་ལྡན་འདས་ནི་འཇིགས་པ་དེ་རྣམས་ཀྱི་སྐྱབས་དམ་པ་ཡིན་
ནོ་ཞེས་ཤེས་པར་བྱ་བའི་ཆེད་དུ་ཡིན་ནོ། །
གནས་ཀྱི་ཁྱད་པར་ནི་རྒྱལ་པོའི་ཁབ་བྱ་རྒོད་ཕུང་པོའི་རི་ལ་ཞེས་པ་སྟེ། རྒྱལ་པོ་ཁབ་
ནི་གཟུགས་ཅན་སྙིང་པོ་སྟེ་དུར་ཁྲོད་དུ་བརྩིགས་པའོ། །བྱ་རྒོད་ཕུང་པོའི་རི་ནི་དེའི་ཤར་
ཕྱོགས་ན་ཡོད་པ་སྟེ། བྱ་རྒོད་ཀྱི་མགོ་བོ་ལྟར་རྟོག་སེ་འདུག་པའོ། །སློབ་དཔོན་གྱིས་འགྲོ་
ཏ་ཀུ་ཏ་པར་པ་ཏ་ཞེས་ངེས་ཚིག་གི་སྒོ་ནས་ཀྱང་བཤད་དོ། །དེ་ནི་མཆོད་རྟེན་དུ་གྱུར་པ་
དང་། །མི་འཇིགས་པའི་ཡོན་ཏན་གཉིས་དང་ལྡན་པའོ། །ལ་ཞེས་པ་ནི་གནས་གཞིའི་དོན་
༨



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནོ། །
བཞུགས་པའི་ཁྱད་པར་ནི་བཞུགས་སྟེ་ཞེས་པ་སྟེ། སྐུའི་འཕྲིན་ལས་དང་། གསུང་
གི་འཕྲིན་ལས་དང་། ཐུགས་ཀྱི་འཕྲིན་ལས་ཀྱི་ཁྱད་པར་གསུམ་གྱིས་བཞུགས་པ་གཞན་
ནས་བཤད་པ་ལས། འདིར་ཐུགས་ཀྱི་ཙམ་ཞིག་སྟོན་ནོ། །དེ་ལ་ལྷ་རྣམས་བསམ་གཏན་པ་
དང་། གཟུགས་མེད་པའི་ཏིང་ངེ་འཛིན་གྱིས་གནས་པ་ལས་བསམ་གཏན་བཞི་པ་ནི་ཞི་
གནས་དང་ལྷག་མཐོང་ཆ་མཉམ་པས་གོང་འོག་ལས་མཆོག་ཡིན་ནོ། །འཕགས་པ་རྣམས་
རྣམ་ཐར་སྒོ་གསུམ་གྱི་ཏིང་ངེ་འཛིན་དང་། འགོག་པའི་སྙོམས་པར་འཇུག་པས་གནས་པ་ལས་
སྟོང་པ་ཉིད་ཀྱི་ཏིང་ངེ་འཛིན་མཆོག་ཡིན་ནོ། །ཚངས་པ་རྣམས་ཚད་མེད་པ་བཞིས་གནས་
པ་ལས་སྙིང་རྗེ་ཚད་མེད་པ་ནི་མཆོག་ཡིན་ནོ། །དེས་ན་དམ་པའི་གཙོ་བོ་གསུམ་གྱིས་
བཞུགས་ཤིང་གནས་པར་འགྱུར་བའོ། །སྡུད་པ་པོ་ཆོས་ཉན་པའི་དུས་ན་བཞུགས་པ་ད་ལྟ་
བ་སྡུད་པ་ཡིན་པས་གྱུར་ཏོ་ཞེས་ཏེ་ཏིས་མའི་སྒྲ་འདས་པ་བརྗོད་པར་མི་རིགས་སྙམ་ནས་
བདེན་ཏེ། ཆོས་སྡུད་པའི་དུས་ན་བཞུགས་པའི་འདས་པ་ཡིན་པས་འགལ་བ་མེད་དོ། །
དེས་ན་དོན་ནི་དུས་གཅིག་གི་ཚེ་བཅོམ་ལྡན་འདས་རྒྱལ་པོའི་ཁབ་ན་བཞུགས་པ་
དེའི་ཚེ་མདོ་སྡེ་འདི་གསུངས་སོ། །བདག་གིས་ཀྱང་དེའི་ཚེ་ཐོས་སོ་ཞེས་སྐབས་རྩོམ་པར་བྱེད་
པ་ཙམ་དུ་བྱའོ། །གཞན་ནས་ཕུན་སུམ་ཚོགས་པ་བཞིར་བཤད་པའི་ཕྱོགས་དེ་འདིར་མི་
འདོད་དོ། །
བསྟན་པ་རྟོགས་པ་ནི་དགེ་སློང་ཞེས་པ་ལ་སོགས་པ་སྟེ། དགེ་སློང་ནི་སྤྱིར་བཞི་སྟེ།
སློང་བའི་དང་། ཁས་འཆའ་བའི་དང་
། གསོལ་བ་དང་བཞིའི་ལས་ཀྱིས་བསྙེན་པར་རྫོགས་
པའི་དང༌། ཉོན་མོངས་པ་མེད་པའོ། །འདི་ན་དེ་བཟུང་པའོ། །དགེ་བདུན་གྱི་དངོས་པོ་ནི་
གང་ཟག་བཞི་ཡན་ཆོད་དོ། །ངེས་ཚིག་ནི་སངས་རྒྱས་ཆོས་དང་དགེ་འདུན་རྣམས་ཞེས་
ལ190



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
པའི་ཚུལ་གྱིས་སྟོན་པ་དང་བསྟན་པ་དང་གྲོགས་མི་ཕྱེད་པའི་ཚུལ་གྱིས་སོ། །ཆེན་པོར་
འཇོག་པའི་རྒྱུ་མཚན་ནི་སྟོང་ཉིས་བརྒྱ་ལྔ་བཅུ་ལ་སོགས་པའི་གྲངས་ཀྱིས་ཆེ་བ་དང་། ཉོན་
མོངས་པ་མེད་པ་ལ་སོགས་པའི་ཡོན་ཏན་གྱི་ཆེ་བ་དང་གཉིས་སོ། །དེ་དག་དང་ཐབས་
གཅིག་པ་སྟེ། དམ་པ་གསུམ་གྱིས་བཞུགས་པའི་བྱ་བ་ལ་ལྷན་ཅིག་པའོ། །བོ་དྷི་ས་ཏཱ་ནི་བོ་
དྷི་ཆེད་དུ་སེམས་པའམ་བོ་དྷི་ཉིད་ཡིན་པས་སོ། །ཆེན་པོ་ནི་ཆེད་དུ་བྱ་བ་གསུམ་གྱི་ཆེད་དུ་
སེམས་པས་སོ། །དགེ་འདུན་ནི་སྔ་མ་དང་མཚུངས་སོ། །དོན་ནི་བསྟན་པ་ནི་བཅོམ་ལྡན་
འདས་ཀྱིས་ཆོས་གསུངས་པ་ཡིན་ལ། གཏོགས་པ་ནི་སྔོན་དགེ་བ་བསགས་པས་ཆོས་ཉིན་
པ་ལ་སོགས་པའི་སྐལ་བ་ཡོད་པ་ཡིན་ནོ། །འདུས་པ་ནི་འཁོར་ཚོགས་པ་ཡིན་ནོ།
གླེང་གཞི་ལ་གཉིས་སྟེ། བཅོམ་ལྡན་འདས་ཀྱི་སྙོམས་འཇུག་དང་། འཆད་པ་པོའི་
རྣམ་པར་ལྟ་བའོ། །དང་པོ་ལ་བཞི་སྟེ། སྙོམས་པར་འཇུག་པའི་དུས་དང་། དེའི་གང་ཟག་
དང་
། དེའི་ཡུལ་དང་། དེའི་རང་གི་ངོ་བོའོ། །དང་པོ་ནི་དེའི་ཚེ་ཞེས་པ་སྟེ། ཐུགས་ཀྱི་བྱིན་
གྱིས་བརླབས་པའི་དོན་དང༌། བདག་གིས་འཁོར་འདི་རྣམས་ལ་སྙིང་པོ་དོན་གྱི་པྲ་ཛྙཱ་པཱ་ར་
མི་ཏ་གཅིག་བཤད་ན་ཕན་པར་འདུག་གམ་མི་འདུག་བལྟས་པས་དེ་ཐམས་ཅད་སྔོན་དགེ་
བ་བསགས་པས་དེ་འདི་ཆོས་ཉན་དུ་རུང་བ་གཅིག་ཏུ་གཟིགས་ནས་དེ་བཤད་པར་བཞེད་
པ་དེའི་ཚེ་ཞེས་བྱ་བའོ། །གཉིས་པ་ནི་བཅོམ་ལྡན་འདས་ཞེས་པ་སྟེ། སྔར་བཤད་ཟིན་ཏོ། །
གསུམ་པ་ལ་གཉིས་སྟེ། ཀུན་རྫོབ་ཀྱི་བདེན་པའི་རང་གིས་མཚན་ཉིད་འཛིན་པའི་ཆོས་
ཀྱི་ངོ་བོ་རྣམ་གྲངས་སྟེ་རང་ཉིད་དང་འཁོར་རྣམས་ཀྱིས་རྟོགས་པའི་ཏིང་ངེ་འཛིན་དང་།
དོན་དམ་པའི་བདེན་པ་ཟབ་མོ་རང་ཉིད་དང་། འཁོར་རྣམས་ལ་སྣང་ཞིང་རྟོགས་པའི་ཏིང་
ངེ་འཛིན་ཏོ། །སྔ་མའི་སྐབས་སུ་འགྲེལ་བ་ལས་ཡོངས་སུ་ཞེས་པ་ལ་སོགས་པ་བཤད་པའི་དོན་
ནི། བཅོམ་ལྡན་འདས་འདི་ལ་རྒྱུའི་ཆོས་ཡོངས་སུ་ཁོང་དུ་ཚུད། རང་གི་ངོ་བོའི་ཆོས་ཀུན་ཏུ་
191



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྟོགས། འབྲས་བུའི་ཆོས་ཐམས་ཅད་རིག་བྱ་བ་དང་། བཅོམ་ལྡན་འདས་ཀྱིས་རྟོགས་པའི་རྒྱུ་
མཚན་འདིས་འཁོར་རྣམས་ཀྱིས་ཡོངས་སུ་ཁོང་དུ་ཆུད་ཅེས་པ་ལ་སོགས་པ་སྔ་མ་བཞིན་
སྦྱར་རོ། །ཕྱི་མའི་སྐབས་སུ་འགྲེལ་བ་ལས་བཅོམ་ལྡན་འདས་ཀྱི་ཐུགས་ཀྱི་རྒྱུད་གང་དུ་
སྣང་བ་རང་དང་། བཅོམ་ལྡན་འདས་ལ་སྣང་བའི་རྒྱུ་མཚན་གང་གིས་འཁོར་རྣམས་ལ་སྣང་
བ་གཞན་གྱི་རྒྱུད་ཅེས་འབྲེལ་ལོ། །བཞི་པ་ནི་སྙོམས་པར་ཞུགས་སོ་ཞེས་པ་སྟེ། ཕྱི་རོལ་དུ་
གཡེང་བ་བཟློག་ནས་ནང་དུ་ཡང་དག་པར་མཉམ་པར་འཇོག་པའོ། །ངག་དོན་ནི་བཅོམ་
ལྡན་འདས་ཀྱིས་ཀུན་རྫོབ་དང་དོན་དམ་པའི་བདེན་པ་རྟོག་པའི་ཏིང་ངེ་འཛིན་གཉིས་ལ་
སྙོམས་པར་ཞུགས་པས་འདྲི་བ་པོ་དང་འཆད་པ་པོ་གཙོ་བོར་གྱུར་པའི་འཁོར་ཐམས་ཅད་
ལ་དེ་གཉིས་ཀྱི་དོན་རྟོག་པའི་སྣང་བ་སྐྱེས་པ་ནི་མདོ་སྡེ་རིན་པོ་ཆེ་འབྱུང་བའི་རྒྱུ་ཡིན་ནོ། །
ཉིས་པ་བཞི་སྟེ། རྣམ་པར་ལྟ་བའི་དུས་དང་། དེའི་གང་ཟག་དང་། དེའི་ཡུལ་དང༌། དེའི་
རང་གི་ངོ་བོའོ། །དངཔོ་ནི་ཡང་དེའི་ཚེ་ཞེས་པ་སྟེ། བཅོམ་ལྡན་འདིས་ཏིང་ངེ་འཛིན་ལ་
སྙོམས་པར་ཞུགས་པ་དེའི་ཚེའོ། །ཡང་ཞེས་བྱ་བ་ནི་ངེས་གཟུང་ཡིན་པས་དེ་ཁོ་ན་ཉིད་ལ་
བྱའོ། །ཡང་ན་དེའི་ཚེ་ཞེས་བྱ་བ་ནི་འཁོར་གྱི་དགེ་བའི་རྩ་བ་སྨིན་པར་ཐུགས་སུ་ཆུད་པ་
དེའི་ཚེའོ། །ཡང་གི་སྒྲ་ནི་བསྡུ་བའི་དོན་ཏེ། དེ་ལ་བསྡུ་བར་བྱ་བ་ནི་གཉིས་པོ་སྡུད་པའོ། །
གཉིས་པ་ལྟ་བ་པོའི་གང་ཟག་གི་ཡོན་ཏན་ལ་གསུམ་སྟེ། ཡོན་ཏན་གྱི་ཆེ་བ་དང་།
སྤངས་པ་དང་། གཞན་དོན་ཕུན་སུམ་ཚོགས་པའོ། །དང་པོ་ནི་རྟོག་པ་མེད་པའི་བོ་དྷིའི་ཆེད་
དུ་སེམས་པའམ། བོ་དྷི་ཉིད་ཡིན་པས་བོ་དྷི་ས་ཏྭ་ཞེས་པ་ལ་སོགས་པ་བཤད་ཟིན་ཏོ། །
སེམས་པ་ཆེན་པོར་འཇོག་པའི་རྒྱུ་མཚན་དང་པོ་ནི་བསྟན་པར་རྟོགས་པའི་སྐབས་སུ་
བཤད་ཟིན་ལ། གཉིས་པ་ནི་ས་ཆེན་པོར་ཆུད་པའི་ཕ་རོལ་ཏུ་ཕྱིན་པ་ལ་གོ་ཆ་བགོས་པ་
སོ། །གཉིས་པ་ནི་སྡིག་ཏོ་མི་དགེ་བའི་ཆོས་ལས་རིང་དུ་བསྲིངས་ཏེ་སྤོང་བ་སྟེ། མཐོང་སྤང་
ལ192ལ



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
གི་ཉོན་མོངས་པ་སྤངས་པས་འཕགས་པ་ཞེས་པའོ། །གསུམ་པ་ནི་བྱམས་པ་དང་ཐུགས་རྗེའི་
སྤྱན་གྱི་རས་ཀྱིས་སེམས་ཅན་ལ་དུས་དྲུག་ཏུ་གཟིགས་ཤིང་འགྲོ་བ་ལས་དང་ཉོན་མོངས་
པས་དབང་མེད་པར་བྱས་པ་རྣམས་རྟག་ཏུ་རང་དབང་ལ་བཀོད་པས་དབང་ཕྱུག་ཀྱང་ཡིན་
ནོ་ཞེས་པའོ། །
གསུམ་པ་ལ་བཞི་སྟེ། པྲ་ཛྙཱ་པཱ་ར་མི་ཏ་དང་
། ཟབ་མོ་དང་། སྤྱད་པ་དང་། ཤེས་བྱའོ། །
དང་པོ་ནི་པྲ་ཛྙཱ་པཱ་ར་མི་ཏ་ལ་ཞེས་པ་སྟེ། པྲ་ཛྷཱ་ནི་གང་ཟག་གི་བདག་མེད་པ་ཇི་སྙེད་པ་དང་།
ཆོས་ཀྱི་བདག་མེད་པ་ཇི་ལྟ་བ་རྟོགས་པའོ། །ཕ་རོལ་ནི་མཆོག་ཏུ་གྱུར་པ་སྟེ། པཱ་རའི་སྒྲའི་
དོན་ཡིན་པས་སོ། །ཕྱིན་པ་ནི་དེའི་བདག་ཉིད་དུ་གྱུར་པའོ། །དེས་ན་དེའི་མཚན་ཉིད་ནི་
བདག་མེད་རྟོགས་པའི་བློ་དམ་པར་གྱུར་པའོ། །དེའི་དབྱེ་བ་ནི་གཉིས་ལས་དོན་དམ་པའི་
པྲ་ཛྙཱ་པཱ་ར་མི་ཏ་སྒྲིབ་པ་ཐམས་ཅད་རྣམ་པར་དག་པའི་མཚན་ཉིད་ཆོས་ཀྱི་སྐུ་ནི་འབྲས་བུའི་
བདག་ཉིད་ཡིན་ལ། སེམས་བསྐྱེད་པ་དང་སྒྲུབ་པ་བཞིའི་གནས་སྐབས་ཀྱི་བདག་མེད་
རྟོགས་པ་ནི་རྒྱུའི་བདག་མེད་ཡིན་ནོ། །ལ་ནི་བདུན་པ་ཡིན། དེ་ཡང་རྒྱུའི་ལ་བྱས་ན་ནི་
ཡུལ་གྱི་འགྱུར་ལ། འབྲས་བུའི་ལ་བྱས་ན་ནི་རྒྱུ་མཚན་གྱི་འགྱུར་རོ། །གཉིས་པ་ནི་ཟབ་མོ་ལ་
ཞེས་པ་སྟེ། དེའི་རང་བཞིན་ནི་སྟོང་པ་ཉིད་ལ་སོགས་པ་ཡིན་ལ། དེའི་མཚན་ཉིད་ནི་
འདོགས་པ་དང་སྐུར་པ་འདེབས་པའི་མཐའ་གཉིས་ལས་གྲོལ་བ་ཡིན་ནོ། །གསུམ་པ་ནི་
སྤྱད་པ་ཉིད་ལ་ཞེས་པ་སྟེ། དེའི་རང་གི་ངོ་བོ་ནི་སྤྱོད་ཅིང་རྗེས་སུ་སྒྲུབ་པ་སྟེ། ཟབ་མོ་
རྟོགས་པའི་རྒྱུ་རྒྱུན་དུ་ཉམས་སུ་ལེན་པའོ། །དེའི་དབྱེ་བ་ནི་གསུམ་སྟེ། མོས་པའི་སྤྱོད་པ་
དང༌། སྒྲུབ་པའི་སྤྱོད་པ་དང་། ངེས་པའི་སྤྱོད་ པའོ། །དེའི་གནས་སྐབས་ནི་བྱེ་བྲག་མ་སྨོས་
པས་སྤྱོད་པ་གསུམ་པོ་ཐམས་ཅད་ལ་བྱའོ། །ཡང་ན་མོས་པའི་སྤྱོད་པ་ཁོ་ན་ལ་བྱའོ། །བཞི་
པ་ལ་གཉིས་ལས་ཇི་སྙེད་པ་ནི་ཕུང་པོ་ལྔ་པོ་དེ་དག་ཀྱང་ཞེས་པ་སྟེ། ཕུང་པོའི་སྒྲས་ཁམས་
193



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་སྐྱེ་མཆེད་ཀྱང་མཚོན་པའོ། །ཡང་ན་ཀྱང་གིས་སྒྲས་དེ་དག་མཚོན་པའོ། །
གཉིས་པ་ནི་ཇི་ལྟ་བ་ནི་ངོ་བོ་ཉིད་ཀྱིས་སྟོང་པར་ཞེས་བྱ་བ་སྟེ། ངོ་བོ་ཉིད་ཀྱིས་སྟོང་
པ་དང་བདག་མེད་པ་དང་བྲལ་བ་སྟེ། དེས་ཟབ་མོའི་ཆོས་འོག་མ་བདུན་ཡང་མཚོན་པའོ། །
བཞི་པ་ལྟ་བའི་ངོ་བོ་ནི་གོང་ན་འདི་ལྟར་རྣམ་པར་ལྟ་ཞེས་པ་དང་། འོག་ནི་རྣམ་པར་བལྟའོ་
ཞེས་པ་སྟེ། ཟབ་མོའི་ཆོས་བརྒྱད་འོག་ནས་འཆད་པའི་ཚུལ་འདི་ལྟར་རང་གི་མཚན་ཉིད་
སྟོང་པ་ཉིད་ལ་སོགས་པ་སྣ་ཚོགས་སུ་བལྟ་བ་སྟེ་རྟོག་པའོ། །
དྲིས་པ་ལ་ལྔ་སྟེ། དེའི་དུས་དང་། དེའི་རྒྱུ་དང་། འདྲི་བ་པོའི་གང་ཟག་དང་། དེའི་
ཡུལ་དང་། དེའི་རང་གི་ངོ་བོའོ། །དང་པོ་ནི་དེ་ནས་ཅེས་པ་སྟེ། བཅོམ་ལྡན་འདས་སྙོམས་
པར་ཞུགས་པ་དང་། འཆད་པ་པོ་རྣམ་པར་ལྟ་བ་ནི་དུས་གཅིག་པ་ཡིན་ལ། དེ་གཉིས་ཀྱི་རྗེས་
ཐོགས་དེ་ནས་སོ། །གཉིས་པ་ནི་བུདྡྷའི་མཐུས་ཞེས་པ་སྟེ། བུདྡྷ་ཡིས་མཛད་པའི་མཐུ་ནི་
བུདྡྷའི་མཐུ་ཡིན་གྱི། །དེ་ཉིད་ཀྱི་རྒྱུད་ལ་ཡོད་པ་ནི་མ་ཡིན་ནོ། །དེ་ལྟ་མ་ཡིན་ན་བུདྡྷ་དང་བོ་དྷི་
ས་ཏཱ་ཤེས་བྱ་སྒྲིབ་པ་སྤངས་པ་རྣམས་ཀྱི་མདུན་དུ་ཉན་ཐོས་ལ་དེའི་སྤོབས་པ་མེད་པས་སོ། །
གསུམ་པ་ནི་ཚེ་དང་ལྡན་པ་ཞེས་པ་ནས་སྟེ་བསྔགས་པར་འོས་པ་དང་ལྡན་པས་ཚེ་
དང་ལྡན་པའོ། །མ་ཤཱ་རིའི་བུ་ཡིན་པས་ཤྭ་རིའི་བུའོ། །བཞི་པ་ནི་བོ་དྷི་ས་ཏྭ་ཞེས་པ་ནས་སྟེ།
སྔར་བཤད་ཟིན་པའོ། །ལྔ་པ་ནི་རིགས་ཀྱི་བུ་ཞེས་པ་ནས་སྟེ། འཕགས་པས་བཅུ་པ་ཐོབ་
པས་བུདྡྷཱ་རྣམས་ཀྱི་འོད་ཟེར་གྱི་དབང་བསྐུར་བ་ཐོབ་པས་སྲས་ཁྱད་པར་ཅན་དུ་གྱུར་པས་
དེའི་གདུང་འཚོབ་པར་ངེས་པས་རིགས་ཀྱི་བུ་ཞེས་བོད་པའོ། །ཟ་མ་ལ་སོགས་པ་དེའི་རྟེན་
མ་ཡིན་པས་སྐྱེས་པའམ་བུད་མེད་གང་ལ་ལ་ཞེས་སྤྱིར་བསྟན་པའོ། །ཁྱད་པར་དུ་སྟོན་པ་
ནི་པྲ་ཛྙཱ་པཱ་ར་མི་ཏ་ཞེས་པ་ནས་སྟེ། སྤྱོད་པ་ནི་ཡུལ་ཅན་པྲ་ཛྷཱ་ཡིས་ཡུལ་ཟབ་མོ་རྟོགས་པའོ། །
སྤྱོད་པ་ནི་དེ་ལ་ནན་ཏན་གྱིས་ཡང་དག་པར་སྒྲུབ་པ་སྟེ། དེ་ལ་དམིགས་པའི་འདོད་པ་ནི་
~ 194



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
འདུན་པའོ། །དེ་ལྟ་བུ་དེས་བསམས་པའི་རྣམ་པ་གང་གིས་ཇི་ལྟར་བསླབ་ཅིང་གོམས་པར་
བྱ། སྦྱོར་བའི་རྣམ་པ་གང་གིས་ཇི་ལྟར་བསླབ་པར་བྱ། །མངོན་དུ་བྱེད་པའི་རྣམ་པ་གང་
གིས་ཇི་ལྟར་བསླབ་པར་བྱ། །སྒྲུབ་པའི་རྣམ་པ་གང་གིས་ཇི་ལྟར་བསླབ་པར་བྱ། །རྟོགས་
པའི་རྣམ་པ་གང་གིས་ཇི་ལྟར་བསླབ་པར་བྱ། གོམས་པར་བྱ། ཞེས་དྲིས་པས་ལྔ་ཚིག་
གཅིག་གི་བྱས་པ་ཡིན་ནོ། །དེ་ལས་དང་པོས་ནི་ཚོགས་ཀྱི་ལམ་གྱི་གནས་སྐབས་སུ་སློབ་
པའི་རིམ་པ་དྲིས་པ་ཡིན་ཏེ། དེ་ན་བོ་དྷི་ཏུ་སེམས་བསྐྱེད་པ་དང་གོ་ཆའི་སྒྲུབ་པ་ལ་སོགས་
པ་བསམ་པ་གཙོ་ཆེ་བས་སོ།
གཉིས་པ་ནི་སྦྱོར་བའི་ལམ་མི་གནས་སྐབས་སུ་ཇི་ལྟར་བསླབ་ཅེས་དྲིས་པ་ཡིན་ཏེ།
དེ་ན་སྦྱོར་བ་དང་ལྡན་པ་མེ་ལྟ་བུའི་སེམས་བསྐྱེད་ལ་སོགས་པ་སྦྱོར་བ་གཙོ་ཆེ་བས་སོ། །
གསུམ་པ་ནི་མཐོང་ལམ་གྱི་གནས་སྐབས་སུ་ཇི་ལྟར་བསླབ་ཅེས་དྲིས་པ་ཡིན་ཏེ། དེ་ན་ཆོས་
ཀྱི་དབྱིངས་དང་ཡང་དག་པའི་ཡེ་ཤེས་མངོན་དུ་བྱེད་པའི་ཕྱིར་རོ། །བཞི་པས་ནི་སྒོམ་པའི་
ལམ་གྱི་གནས་སྐབས་ན་ཇི་ལྟར་བསླབ་ཅེས་དྲིས་པ་ཡིན་ཏེ། དེ་ནི་ཉེས་པ་ཐམས་ཅད་དག་
པ་དང་ཡོན་ཏན་རྒྱ་ཆེན་པོ་རྣམས་སྒྲུབ་པར་བྱེད་པའི་ཕྱིར་རོ། །ལྔ་པས་ནི་བར་ཆད་མེད་པའི་
ལམ་གྱི་གནས་སྐབས་སུ་ཇི་ལྟར་བསླབ་ཅེས་དྲིས་པ་ཡིན་ཏེ། དེས་ན་སྐད་ཅིག་མ་གཅིག་ལ་
མངོན་པར་རྫོགས་པར་བོ་དྷིའི་རྟོགས་པ་བཞི་དང་ལྡན་པས་སོ། །
ལན་གདབ་པ་བཅུ་གཅིག་པོ་དེ་ཡང་མོས་པ་སྤྱོད་པའི་གནས་སྐབས་དང་། མཐོང་
བའི་ལམ་གྱི་གནས་སྐབས་དང་། སྒོམ་པའི་ལམ་གྱི་གནས་སྐབས་དང་། བར་ཆད་མེད་པའི་
ལམ་གྱི་གནས་སྐབས་བཞིའི་སློབ་པའི་རིམ་པར་བསྡུའོ། །
དེ་ལ་དྲི་བ་དང་པོ་གཉིས་ཀྱི་ལན་དུ་རྟོག་པ་དང་བཅས་པའི་གཟུགས་བརྙན་དངོས་
སུ་སྟོན་ཅིང་། རྟོག་པ་མེད་པའི་གཟུགས་བརྙན་ཤུགས་ལ་བསྟན་པས་མོས་པ་སྤྱོད་པའི་
ལ 195



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གནས་སྐབས་ཀྱི་སློབ་པའི་རིམ་པ་སྟོན་པ་ནི། དེ་སྐད་ཅེས་སྨྲས་པ་དང་ཞེས་པ་ནས་སྟེ།
ཟབ་མོ་བརྒྱད་འོག་ནས་འཆད་པ་འདི་ལྟར། རྣམ་པར་ཏེ་སྟོང་པ་ཉིད་དང་མཚན་ཉིད་མེད་
པ་ལ་སོགས་པ་སྣ་ཚོགས་པར་ལྟ་བ་སྟེ་བརྟགས་པར་བྱའོ་ཞེས་པ་སྟེ། མོས་པ་སྤྱོད་པའི་
གནས་སྐབས་ཀྱི་ལྷག་མཐོང་ནི་རྟོག་པ་དང་བཅས་པ་ཡིན་པས་དེས་ཟབ་མོའི་རང་གི་
མཚན་ཉིད་དངོས་སུ་ཡུལ་དུ་བྱེད་མི་ནུས་སོ། །དེས་ན་རྟོག་པའི་ཤེས་པ་ལ་ཟབ་མོའི་དོན་
དུ་སྣང་བའི་གཟུགས་བརྙན་ལ་དམིགས་པར་བྱེད་པ་ཡིན་ནོ། །དེས་ཤུགས་ལ་རྟོག་པ་མེད་
པའི་གཟུགས་བརྙན་ལ་དམིགས་པར་བྱེད་པ་ཡིན་ནོ། །དེའི་ཤུགས་ལ་རྟོག་པ་མེད་པའི་
གཟུགས་བརྙན་ཞི་གནས་ཀྱི་དམིགས་པ་འཕེན་ནོ། །ཡང་ས་དེའི་ཞི་གནས་ཀྱི་དམིགས་པ་
འཕེན་ནོ། །ཡང་ས་དེའི་ཞི་གནས་ཀྱིས་ཀྱང་ཟབ་མོའི་རང་གི་མཚན་ཉིད་ལ་དངོས་སུ་
སེམས་གནས་པར་མི་ནུས་པས་རྣམ་པར་རྟོག་པའི་གཟུགས་བརྙན་ལ་དམིགས་པ་ཡིན་ནོ།
དོན་ནི་ཚོགས་ལམ་གྱི་གནས་སྐབས་སུ་རྟོག་པའི་གཟུགས་བརྙན་ལ་དམིགས་པའི་ཞི་
གནས་ལྷག་མཐོང་དུ་ཟུང་དུ་འབྲེལ་བར་སྒོམ་མོ་ཞེས་བརྗོད་ལ། སྦྱོར་བའི་ལམ་དུ་ཡང་དེ་
ཉིད་སྒོམ་པ་ཡིན་ནོ་ཞེས་བརྗོད་དེ། དེ་གཉིས་ལ་རྟོག་པ་ཕྲ་རིགས་ལས་ཁྱད་པར་མེད་དོ། །
དྲི་བ་གསུམ་པའི་ལན་ལྔ་པོས་མཐོང་ལམ་གྱི་གནས་སྐབས་ཀྱི་སློབ་པའི་རིམ་པ་
སྟོན་པ་ལས། དང་པོ་དངོས་པོ་མཐའི་དམིགས་པ་སྟོན་པ་ནི་ཕུང་པོ་ལྔ་པོ་དེ་དག་ཀྱང་ཞེས་
པ་ནས་སྟེ། ཕུང་པོ་ལྔ་པོ་དེ་དག་ཀྱང་ཞེས་པ་ནི་བརྗོད་བྱ་ཇི་སྙེད་པའོ། །ངོ་བོ་ཉིད་ཀྱིས་
སྟོང་བ་དང་བདག་མེད་པ་ཇི་ལྟ་བའོ། །ཡང་དག་པ་ནི་ཕྱིན་ཅི་མ་ལོག་པའམ་མཚན་ཉིད་
མེད་པས་དབྱེར་མེད་པའོ། །ཆོས་ཐམས་ཅད་ཀྱི་ཕྱིར་ཀུན་ཏུ་སྟེ། དེ་དག་ཏུ་སྟོན་པའི་རྗེས་
སུ་ལྟ་ཞིང་མཐོང་བའི་ལམ་གྱིས་ཡུལ་དུ་བྱེད་པའོ། །དོན་ནི་དེ་དག་མཐོང་བའི་ལམ་གྱིས་
རང་གི་མཚན་ཉིད་དངོས་སུ་ཡུལ་དུ་བྱེད་པས་བློ་དེ་དངོས་པོའི་མཐར་ཐུག་པ་ཡིན་པས་
ལ196ལ



ཤེས་རབ་སྙིང་པོའི་མདོ་རྒྱུ་ཆེར་འགྲེལ་བ།
དེའི་ཡུལ་ལ་ཡང་དངོས་པོའི་མཐའི་དམིགས་པ་ཞེས་བྱའོ། །
རྣམ་པ་ལ་གསུམ་སྟེ། རང་དང་སྤྱིའི་མཚན་ཉིད་དུ་ཞེན་པ་བཀག་ནས་དེ་གཉིས་ཀྱིས་
སྟོང་པའི་རྣམ་པར་ཐར་པའི་སྒོ་སྟོང་པ་ཉིད་དང་། སྐྱེ་བ་དང་འགག་པ་ལ་སོགས་པ་ཁྱད་
པར་གྱི་མཚན་མ་བཞི་བཀག་ནས་མཚན་མ་མེད་པ་དང་། བྲི་བ་དང་གང་བར་སྨོན་པར་བྱ་
བའམ་དོན་དུ་གཉེར་བར་བྱ་བའི་ཡུལ་བཀག་ནས་སྨོན་པ་མེད་པའོ། །དང་པོ་ལ་གཉིས་སྟེ།
རང་གི་མཚན་ཉིད་སྟོང་པ་ཉིད་དང་། སྤྱིའི་མཚན་ཉིད་སྟོང་པ་ཉིད་དོ། །དང་པོ་ལ་གསུམ་
སྟེ། གཟུགས་ཀྱི་ཕུང་པོའི་རང་གི་ངོ་བོ་སྟོང་པ་ཉིད་དུ་བསྟན་པ་དང་། །ཕུང་པོ་ལྷག་མ་ལ་
སྦྱར་བ་དང་། ཁམས་དང་སྐྱེ་མཆེད་ལ་སྦྱར་པའོ། །དང་པོ་ལ་གསུམ་སྟེ། དོན་དམ་པའི་
གཟུགས་དགག་པ་དང་། རྣམ་པ་མེད་པས་བཏགས་པའི་གཟུགས་དགག་པ་དང་། །རྣམ་
བཅས་པས་བཏགས་པའི་གཟུགས་དགག་པའོ། །དང་པོ་ནི་གཟུགས་སྟོང་བ་ཞེས་པའི་ཚིག་
གཅིག་སྟེ། །དོན་ནི་བྱིས་པ་ནས་མཁས་པའི་བར་ལ་ཝ་ལེ་སྣང་བའི་གཟུགས་འདི་རིགས་
པའི་ངོ་ན་གཅིག་དང་དུ་མ་ལ་སོགས་པར་མ་རྙེད་པས་ངོ་བོ་ཉིད་ཀྱིས་སྟོང་པའོ་བྱ་བའོ། །
རྣམ་མེད་པ་ན་རེ་གཟུགས་སུ་སྣང་བ་འདི་ཉིད་གཟུགས་སུ་བདེན་པ་ཡིན་ཏེ། འདི་སྟོང་ན་
གཟུགས་སུ་སྣང་བ་རང་མི་འཐད་དོ་ཟེར་བ་ལ། གཉིས་པ་དེ་དག་གིས་ཁས་བླངས་པའི་
བདེན་པའི་གཟུགས་དགག་པ་ནི་བདེན་པས་སྟོང་པའི་སྟོང་པ་ཉིད་གཟུགས་སུ་སྣང་བའི་
གཟུགས་ཡིན་པས་སྟོང་པ་ཉིད་གཟུགས་སོ་ཞེས་པའོ། །རྣམ་བཅས་པ་ན་རེ་གཟུགས་སུ་
སྣང་བ་འདི་གཟུགས་ཀྱིས་སྟོང་པ་འདི་ནི་བདེན་ཏེ། འདི་ནི་ཤེས་པའི་སྣང་བ་ཡིན་པའི་ཕྱིར་རོ། །
གཟུགས་གཏན་མེད་པར་ནི་མི་འགྲུབ་སྟེ། རྣམ་པ་འཇོག་མཁན་གྱི་གཟུགས་ལྐོག་ན་ཡོད་
པས་སོ་ཟེར་བ་ལ།
གསུམ་པ་དེ་དགག་པ་ནི། རྣམ་པ་འཇོག་མཁན་དུ་འདོད་པའི་གཟུགས་ལས་ཤེས་
ལ197ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཉིད་གཟུགས་སུ་སྣང་བའི་གཟུགས་ཀྱིས་སྟོང་པའི་སྟོང་པ་ཉིད་གཞན་མ་ཡིན་ནོ། །ཤེས་པ་
གཟུགས་སུ་སྣང་བ་གཟུགས་ཀྱིས་སྟོང་པ་ཉིད་ལས་རྣམ་པར་འཇོག་མཁན་གྱི་གཟུགས་
གཞན་མ་ཡིན་ནོ་ཞེས་པ་སྟེ། དོན་ནི་གཟུགས་སུ་སྣང་བ་ནི་གཟུགས་ཀྱིས་སྟོང་པ་ཡིན་ལ།
དེ་ལས་གཟུགས་ཐ་དད་པར་མ་གྲུབ་པས་རྣམ་པར་འཇོག་པའི་གཟུགས་སྟོང་པར་གྲུབ་པའོ་
བྱ་བའོ། །དེ་བས་ན་དོན་ནི་གཟུགས་སྟོང་པའོ། །སྟོང་པ་ཉིད་གཟུགས་སོ་ཞེས་པས་སྟོང་པ་
ཉིད་གཟུགས་སུ་སྒྲོ་འདོགས་པ་བསལ་ལ། ཐ་དད་པ་བཀག་པ་གཉིས་པོས་ནི་གཟུགས་ཀྱི་སྟོང་
པ་ཉིད་ལ་སྐུར་བ་འདེབས་པ་་་བསལ་ལོ། །གཉིས་པ་ཕུང་པོ་ལྷག་མ་ལ་སྦྱར་བ་ནི་
གཟུགས་སྟོང་པ་ཡིན་པ། དེ་བཞིན་དུ་ཞེས་པ་ནས་སྟེ། ཚོར་བ་ནས་རྣམ་པར་ཤེས་པའི་
བར་དུ་རང་གི་ངོ་བོས་སྟོང་པ་ཉིད་དོ་བྱ་བའོ། །དེ་ན་ཚོར་བ་སྟོང་པའི་སྟོང་པ་ཉིད་ཚོར་བའོ། །
ཚོར་བ་ལས་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་ལས་ཀྱང་ཚོར་བ་གཞན་མ་ཡིན་
ནོ་ཞེས་ཐམས་ཅད་ལ་སྦྱར་ཏེ། སྔ་མ་ཁོ་ན་ལྟར་བཤད་པར་བྱའ། །གསུམ་པ་ཁམས་དང་སྐྱེ་
མཆེད་ལ་སྦྱར་བ་ནི། ཤཱ་རིའི་བུ་དེ་ལྟར་ན་ཞེས་པ་ནས་སྟེ། དེ་ལྟར་ན་ནི་དེ་བཞིན་དུའོ། །ཆོས་
ཐམས་ཅད་ནི་ཁམས་དང་སྐྱེ་མཆེད་དོ། །དེས་ན་མིག་སྟོང་པའོ། །སྟོང་བ་ཉིད་མིག་གོ་ཞེས་
བྱ་བ་ལ་སོགས་པར་སྦྱར་རོ། །
གཉིས་པ་སྤྱིའི་མཚན་ཉིད་སྟོང་པར་སྟོན་པ་ནི། མཚན་ཉིད་མེད་པའི་ཞེས་པའི་ཚིག་
གཅིག་སྟེ། མཚན་ཉིད་ནི་བྱེད་པར་སྒྲུབ་པའི་དབང་དུ་བྱས་ནས་འདིས་མཚོན་པར་བྱེད་པ་
མཚན་ཉིད་དེ་དཔེར་ན་གཟུགས་སུ་རུང་བ་ལྟ་བུའོ། །ལས་སུ་སྒྲུབ་པའི་དབང་དུ་བྱས་ནས་
འདི་མཚོན་པར་བྱ་བས་ན་མཚན་ཉིད་དེ། དཔེར་ན་གཟུགས་བྱ་བ་ལྟ་བུའོ། །དེས་ན་མཚན་
ཉིད་དང་མཚོན་བྱ་གཉིས་ཀ་ལ་མཚན་ཉིད་ཅེས་བྱའོ། །སྤྱིའི་ཞེས་པའི་དོན་ནི་སྤྱིའི་ནི་ཐུན་
མོང་བ་ཡིན་ལ། དེར་མཚོན་པར་བྱེད་པ་ནི་སྤྱིའི་མཚན་ཉིད་དོ། །དེ་ལ་རང་གི་ངོ་བོ་བདེན་
མ198ལ



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
པ་མེད་པའོ། །
གཉིས་པ་རྣམ་པར་ཐར་པའི་སྒོ་མཚན་མ་མེད་པ་སྟོན་པ་ལས། མཚན་མ་ནི་གཉིས་
སྟེ། རང་བུདྡྷའི་རྟེན་འབྲེལ་ལུགས་དང་མཐུན་པ་དང་མི་མཐུན་པ་རྣམས་ལ་གོ་རིམ་བཞིན་
དུ་སྐྱེ་བ་དང་འགག་པའི་མཚན་མ་དང་། ཉན་ཐོས་ཀྱི་འཁོར་བར་འཇུག་པ་དང་ལྡོག་པའི་
ཕྱོགས་ཀྱི་བདེན་པ་བཞི་ལ་རིམ་པ་བཞིན་དུ་སྤང་བར་བྱ་བ་དྲི་མ་དང་བླང་བར་བྱ་བ་དྲི་མ་
དང་བྲལ་བའི་མཚན་མའོ། །དེ་ལ་རང་བུདྡྷའི་གཉིས་འགོགས་པ་ནི། ལུགས་དང་མཐུན་པ་
ལ་སྐྱེ་བ་བདེན་པ་མེད་པས་མ་སྐྱེས་པོ། ལུགས་དང་མི་མཐུན་པ་ལ་འགག་པ་བདེན་པ་
མེད་པས་མ་འགགས་པ་ཞེས་པའོ། །ཉན་ཐོས་ཀྱི་དེ་གཉིས་འགོགས་པ་ནི་འཇུག་པའི་
ཕྱོགས་ཀྱི་བདེན་པ་གཉིས་ལ་དྲི་མ་བདེན་པ་མེད་པ། ལྡོག་པའི་ཕྱོགས་ཀྱི་བདེན་པ་གཉིས་
ལ་དྲི་མ་དང་བྲལ་བ་བདེན་པ་མེད་པ་ཞེས་བྱའོ། །འགྲེལ་བ་ལྟར་ན་དྲི་མ་དང་བྲལ་བ་བྱ་བ་
རང་དུ་སྣང་ངོ་། །དོན་ནི་མཐོང་ལམ་རྣམ་པར་མི་རྟོག་པའི་ངོ་ན་དེ་དག་མེད་པའོ། །གསུམ་
པ་སྨོན་པ་མེད་པ་ནི་བྲི་བ་མེད་པ་ཞེས་པ་ནས་སྟེ། ཐ་སྙད་དུ་ས་བརྒྱད་པ་མན་ཆད་དུ་སྐྱོན་
བྲི་བར་སྨོན་པ་ཡིན་ལ་དེ་ཁོ་ན་ཉིད་དུ་བྲི་བ་མེད་པའོ། །ཡང་ཐ་སྙད་དུ་ས་དགུ་པ་ལ་
སོགས་པ་གསུམ་དུ་ཡོན་ཏན་གྱིས་གང་བར་སྨོན་པ་ཡིན་ལ་དེ་ཁོ་ནར་སྨོན་པ་མེད་པའོ། །
དེས་ན་སྨོན་པའི་ཡུལ་མེད་པས་སྨོན་པ་མེད་པའོ། །
ལྔ་པ་མཐོང་བའི་ལམ་གྱིས་དམིགས་པ་གཉིས་པོ་ལ་རྣམ་པར་ཐར་པའི་སྒོ་གསུམ་
གྱི་རྣམ་པས་རྣམ་པར་བལྟས་པའི་འབྲས་བུ་བདུན་ཏེ། ཕུང་པོ་དང་། སྐྱེ་མཆེད་དང་།
ཁམས་དང་། རྟེན་འབྲེལ་དང་
། བདེན་པ་དང་ཡེ་ཤེས་དང་། མི་ཤེས་པ་དང་། ཐོབ་པ་དང་
མ་ཐོབ་པར་ཞེན་པ་ལྡོག་པའོ། །དང་པོ་ནི་ཤཱ་རིའི་བུ་དེ་ལྟ་བས་ན་ཞེས་པ་ནས་སྟེ་གོང་དུ་
བསྟན་པའི་རྣམ་པ་དེ་ལྟར་རྟོགས་པ་དེ་བས་ན་དེའི་ཚེ་རང་གི་མཚན་ཉིད་སྟོང་པ་ཉིད་ལ་སྟེ་
ལ199ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལྟར་རྟོགས་པའི་མཐོང་བའི་ལམ་གྱི་ངོ་ན་གཟུགས་ཡང་དག་པར་རྗེས་སུ་བལྟར་མེད་
ཅེས་པ་སྟེ། མཐོང་བའི་ལམ་གྱིས་གཟུགས་མ་དམིགས་པས་དེར་ཞེན་པ་ལྡོག་པའོ། །དེ་ལྟ་
བས་ན་མཚན་ཉིད་མེད་པ་ལ་གཟུགས་མེད་ཅེས་པ་ཟབ་མོའི་ཆོས་བདུན་པོ་ལ་ཡང་སྦྱར་
རོ། །
གཉིས་པ་ནི་ཤཱ་རིའི་བུ་དེ་ལྟ་བས་ན་དེའི་ཚེ་སྟོང་པ་ཉིད་ལ་དམིག་མེད་ཅེས་པ་ལ་
སོགས་པར་སྦྱར་བའོ། །གསུམ་པ་ནི་ཤཱ་རིའི་བུ་དེ་ལྟ་བས་ན་དེའི་ཚེ་སྟོང་པ་ཉིད་ལ་མིག་གི་
ཁམས་མེད་ཅེས་པ་ལ་སོགས་པར་སྦྱར་རོ། །བཞི་པ་ནི་ཤཱ་རིའི་བུ་དེ་ལྟ་བས་ན་དེའི་ཚེ་སྟོང་
པ་ཉིད་ལ་མ་རིག་པ་མེད་ཅེས་པ་ལ་སོགས་པར་སྦྱར་བ་སྟེ། དེ་ལས་དེ་ཡང་མ་རིག་པ་མེད་
པ་ནས་རྒ་ཤིའི་བར་དུ་མེད་བྱ་བ་དང་། མ་རིག་པ་ཟད་པ་མེད་པ་ནས་རྒ་ཤི་ཟད་པའི་བར་
དུ་མེད་དོ་ཞེས་སྦྱར་བའོ། །ལྔ་པ་ནི་ཤཱ་རིའི་བུ་དེ་ལྟ་བས་ན་དེའི་ཚེ་སྟོང་པ་ཉིད་ལ་སྡུག་
བསྔལ་བ་མེད་ཅེས་པ་ལ་སོགས་པར་སྦྱར་བ་སྟེ། དེ་ཡང་སྡུག་བསྔལ་བ་མེད་པས་དེའི་རྒྱུ་
ཀུན་འབྱུང་བ་ཡང་མེད་དོ། །དེས་ན་དེ་འགོག་པ་ཡང་མེད་དོ། །དེ་བས་ན་དེ་ཐོབ་པར་བྱེད་
པའི་ཐབས་སུ་གྱུར་པའི་ལམ་ཡང་མེད་དོ་ཞེས་བྱ་བའོ། །དྲུག་པ་ནི་ཤཱ་རིའི་བུ་དེ་བལྟ་བས་
དེ་ན་དེའི་ཚེ་སྟོང་པ་ཉིད་ལ་ཡེ་ཤེས་མེད་ཅེས་པ་ལ་སོགས་པར་སྦྱར་བ་སྟེ། དེ་ཡང་དེའི་ངོ་
ན་མཚན་མ་མེད་པའི་ཡེ་ཤེས་མེད་དོ་བྱ་བའོ། །
འོ་ན་མི་ཤེས་པ་ཡོད་དམ་སྙམ་པ་ལ་མི་ཤེས་པ་མེད་དོ་བྱ་བའོ། །བདུན་པ་ནི་ཤཱ་རིའི་
བུ་དེ་ལྟ་བས་ན་དེའི་ཚེ་སྟོང་བ་ཉིད་ལ་ཐོབ་པ་མེད་ཅེས་པ་ལ་སོགས་པར་སྦྱར་ཏེ། དེ་ཡང་
ཐོབ་པར་བྱ་བ་སྟོབས་ལ་སོགས་པ་དང་ཐོབ་པ་པོ་བོ་དྷི་ས་ཏྭ་ཡང་མེད་པས་ཐོབ་པ་དེའི་ངོ་
ན་མེད་པའོ། །འོ་ན་མ་ཐོབ་པ་ཡོད་དམ་སྙམ་པ་ལ་དེ་ཡང་མེད་པར་སྟོན་པ་ནི་མ་ཐོབ་པ་
ཡང་མེད་དོ་བྱ་བའོ། །དོན་ནི་དེ་དག་གི་ཡེ་ཤེས་དང་ཐབས་བཀག་པས་སྒྲོ་འདོགས་པའི་
~200ལ



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
མཐའ་བཀག་ལ། མི་ཤེས་པ་དང་མ་ཐོབ་པ་བཀག་པས་སྐུར་པ་འདེབས་པའི་མཐའ་
བཀག་པས་མཐའ་གཉིས་དང་བྲལ་བའི་ཟབ་མོའི་དོན་བསྟན་པ་ཡིན་ནོ། །
ད་ནི་དྲི་བ་བཞི་པའི་ལན་གཉིས་པོས་སྒོམ་པའི་ལམ་གྱི་གནས་སྐབས་ཀྱི་སློབ་པའི་
རིམ་པ་སྟོན་པ་ལས། དང་པོ་དེ་དངོས་ལ་བཞི་སྟེ། དེའི་དམིགས་རྣམ་དང་། རྟེན་གྱི་གང་
ཟག་དང་། འབྲས་བུ་དང་ངོ་བོ་ཉིད་དོ། །དང་པོ་ནི་ཤཱ་རིའི་བུ་ཅེས་པ་ནས་སྟེ། མཐོང་ལམ་ ་
གྱི་དམིགས་པ་དང་རྣམ་པ་གོང་དུ་བསྟན་པ་དེ་ལྟར་སྒོམ་ལམ་གྱིས་ཡིད་ལ་བྱེད་པ་དེ་ལྟ་
བས་ན་ཞེས་བྱའོ། །གཉིས་པ་ནི་བོ་དྷི་ས་ཏྭ་རྣམས་ཞེས་པ་སྟེ། བོ་དྷིའི་ཆེད་དུ་སེམས་
པའམ། དེ་ལ་ལྷག་པར་ཆགས་པའོ། །གསུམ་པ་ནི་ཞེན་པ་བདུན་དང་བྲལ་བ་འདིའི་ཡང་
འབྲས་བུ་ཆེར་ཡིན་པས། ཚིག་གི་ཞབས་བཟུང་བ་ནི་ཐོབ་པ་མེད་པའི་ཕྱིར་ཞེས་པ་སྟེ།
དེའི་ཚེ་སྟོང་པ་ཉིད་མཐོང་བ་གོམས་པ་ལ་གཟུགས་མེད་ཅེས་པ་ལ་སོགས་པ་ཐམས་ཅད་
སྦྱར་རོ། །བཞི་པ་ནི་སྒོམ་པའི་ལམ་གྱི་པྲ་ཛྙཱ་པཱ་ར་མི་ཏ་ལ་ཞེས་པའོ། །གཞུང་འདི་ལྟར་སྦྱར་
ཏེ། བརྟེན་ཅིང་བརྩོན་འགྲུས་ཁྱད་པར་ཅན་གྱིས་གནས་སྟེ་ཞེས་པ་གཞིར་བཞག་ལ། གང་
ལས་བརྩམས་པའི་དྲི་བ་གསུམ་གྱི་ལན་བཏབ་པས་ཤེས་པར་བྱ་སྟེ། གང་གནས་ན་བོ་དྷི་ས་
ཏཱའོ། །གང་ལ་གནས་ན་པྲ་ཛྙཱ་པཱ་ར་མི་ཏ་ལའོ། །གང་གི་དོན་དུ་གནས་ན་ཐོབ་པ་མེད་པའི་
ཆེད་དུའོ། །དེ་ལ་གནས་པ་ཐོབ་པ་མེད་པ་སྒྲུབ་པའི་རྒྱུ་ཇི་ལྟར་ཡིན་སྙམ་པ་ལ་དེ་ལྟ་བས་ན་
ཞེས་པ་སྟེ། དོན་མཐོང་ལམ་གྱིས་དམིགས་རྣམ་དེ་ལྟར་རྟོགས་པས་ཐོབ་པ་མེད་པ་ལ་
སོགས་པའི་འབྲས་བུ་འགྲུབ་ལ་སྒོམ་ལམ་གྱིས་ཀྱང་དེ་ཉིད་རྟོགས་པས་སོ་བྱ་བའོ། །
གཉིས་པ་སྒོམ་ལམ་གྱི་འབྲས་བུ་སྤོང་བ་ཆེ་བ་སྟོན་པ་ལ་བཞི་སྟེ། སེམས་ཀྱི་སྒྲིབ་པ་
སྤོང་བ་དང་། ཕྱིན་ཅི་ལོག་གི་འཇིགས་པ་སློང་བ་དང་། ཕྱིན་ཅི་ལོག་གིས་ཀུན་ནས་བསླང་
བའི་ལས་སྤོང་བ་དང་། རྣམ་པར་རྟོག་པ་སྤོང་བའོ། །དང་པོ་ནི་སེམས་ཀྱི་སྒྲིབ་པ་མེད་པ་
201ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་པའི་ཚིག་གཅིག་སྟེ། སྤང་བྱའི་སྒྲིབ་པའི་མཚན་ཉིད་གང་ཟག་དང་ཆོས་ལ་བདག་མེད་
པའི་ཡང་དག་པའི་དོན་ཇི་ལྟ་བ་བཞིན་ཤེས་པ་ལ། གེགས་བྱེད་པའི་ཕྱིར་སེམས་ལ་སྒྲིབ་
པར་བྱེད། ཀུན་ནས་ཁེབས་པར་བྱེད་པའི་ཕྱིར་སེམས་ཀྱི་སྒྲིབ་པའོ། །དེའི་དབྱེ་བ་ནི་
རྨོངས་པ་ཉི་ཤུ་རྩ་གཉིས་དེའི་གནས་ངན་ལེན་བཅུ་གཅིག་སྟེ་སུམ་བཅུ་རྩ་གསུམ་མོ། །
གནས་ངན་ལེན་ནི་ས་བོན་ལ་བྱའོ། །དེ་དག་གི་དོན་ནི་འགྲེལ་པ་ལས་ཤེས་པར་བྱའོ། །
དེ་ཡང་ས་དང་པོ་ནས་བུདྡྷའི་སའི་བར་དུ་རྨོངས་པ་གཉིས་གཉིས་གནས་ངན་ལེན་
རེ་རེ་སྟེ། གསུམ་གསུམ་སྤོང་བ་ཡིན་ལ་དེ་དག་གི་གཉེན་པོ་ནི་ཡན་ལག་བཅུ་གཅིག་
རྫོགས་པས། །རབ་ཏུ་དགའ་བའི་ས་ནས་བུདྡྷའི་སའི་ས་བཅུ་གཅིག་ཏུ་འཇོག་པ་ཡིན་པས་
ཡན་ལག་བཅུ་གཅིག་ནི་གྲངས་བཞིན་དུ་དེ་དག་གི་གཉེན་པོ་ཡིན་ནོ། །དེ་བཅུ་གཅིག་ནི་ས་
དང་པོ་ལ་ཆོས་ཀྱི་དབྱིངས་ཀུན་ཏུ་འགྲོ་བའི་དོན་དུ་རྟོགས་པས་བསླབ་པ་གསུམ་གྱི་རྟེན་གྱི་
ཡན་ལག་དང་། ས་གཉིས་པ་ལ་ལྷག་པའི་ཐི་ལྷའི་བསླབ་པའི་ཡན་ལག་དང་། ས་གསུམ་
པ་ལ་ལྷག་པའི་སེམས་ཀྱི་བསླབ་པའི་ཡན་ལག་དང་། ས་བཞི་པ་ལ་བོ་དྷིའི་ཕྱོགས་ཀྱི་ཆོས་
སུམ་བཅུ་རྩ་བདུན་གྱི་ལྷག་པའི་པྲ་ཛྷཱའི་བསླབ་བའི་ཡན་ལག་དང་། ས་ལྔ་པ་ལ་བདེན་པ་
བཞི་ལ་མཁས་པའི་ལྷག་པའི་པྲ་ཛྙཱའི་བསླབ་པའི་ཡན་ལག་དང༌། ས་དྲུག་པ་ལ་རྟེན་
འབྲེལ་ཡན་ལག་བཅུ་གཉིས་ལ་མཁས་པའི་ལྷག་པའི་བསླབ་པའི་ཡན་ལག་དང་། ས་
བདུན་པ་ལ་རྩོལ་བ་དང་བཅས་ཤིང་མཚན་མ་མེད་པའི་ལྷག་པ་པྲ་ཛྷཱའི་བསླབ་པའི་ཡན་
ལག་དང་། ས་བརྒྱད་པ་ལ་མཚན་མ་ཡང་མེད་རྩོལ་བ་ཡང་མེད་པའི་ལྷག་པའི་པྲ་ཛྷཱའི་
བསླབ་པའི་ཡན་ལག་དང་། ས་དགུ་པ་ལ་སོ་སོ་ཡང་དག་པར་རིག་པ་ལ་དབང་འབྱོར་པའི་
པྲ་ཛྷཱའི་ཡན་ལག་དང་། ས་བཅུ་པ་ལ་མངོན་པར་ཤེས་པ་ལ་དབང་བའི་ཡན་ལག་དང་།
བུདྡྷིའི་ས་ལ་སྒྲིབ་པ་ཐམས་ཅད་སྤངས་པའི་ཡེ་ཤེས་ཀྱི་ཡན་ལག་ཡོངས་སུ་རྫོགས་པའོ། །
202ལ



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
སྒྲིབ་པ་མེད་པས་ཞེས་པ་ནི། འོག་མའི་རྒྱུར་སྟོན་པའོ། །གཉིས་པ་ནི་འཇིགས་པ་མེད་དེ་
ཞེས་པའི་ཚིག་གཅིག་སྟེ། དོན་ནི་གང་ཟག་དང་ཆོས་སུ་ཕྱིན་ཅི་ལོག་གཉིས་ལ་འཇིགས་པ་
ཞེས་བྱ་སྟེ། འཇིགས་པའི་རྒྱུ་ཡིན་པས་སོ། །དེ་མེད་པས་འཇིགས་ཤིང་སྐྲག་པ་མེད་པའོ། །
གསུམ་པ་ནི་ཕྱིན་ཅི་ལོག་ལས་ཤིན་ཏུ་འདས་ནས་ཞེས་པའི་ཚིག་གཅིག་གིས་སྟོན་
ཏེ། དོན་ནི་སྐྱེས་བུ་འགའ་ལ་མི་འདིས་སྐྱོན་བྱེད་དོ། །སྙམ་པའི་ཕྱིན་ཅི་ལོག་ཡོད་ན་དེས་དེ་
ལ་གནོད་པ་བྱེད་པའི་ལས་ངན་པ་རྩོམ་པ་བཞིན་དུ། ས་བདུན་པ་མན་ཆོད་དུ་བདག་ཏུ་ལྟ་
བའི་ཕྱིན་ཅི་ལོག་ཕྲ་མོ་ཡོད་པས་འབད་པ་དང་རྩོལ་བ་དང་བཅས་པའི་ལུས་ངག་གི་ལས་
རྩོམ་པ་ཡིན་ལ། ས་བརྒྱད་པ་ཡན་ཆད་ན་ཕྱིན་ཅི་ལོག་མེད་པས་དེས་ཀུན་ནས་བསླང་བའི་
འབད་རྩོལ་དང་བཅས་པའི་ལུས་ལ་སོགས་པའི་ལས་སྤོང་བ་ཡིན་ནོ། །འདས་པས་ཞེས་
པས་ནི་འདས་པས་ལས་མི་འཇུག་གོ་བྱ་བའོ། །བཞི་པ་ནི་མྱ་ངན་ལས་འདས་པའི་མཐར་ཕྱིན་
ཏོ་ཞེས་པ་སྟེ། མྱ་ངན་ནི་རྣམ་པར་རྟོག་པའོ། །འདས་པ་ནི་འགགས་པའོ། །མཐར་ཕྱིན་པ་
ནི་མཐར་ཐུག་པའོ། །དོན་ནི་རྣམ་པར་རྟོག་པ་འགགས་པའི་མཐར་ཐུག་པའོ། །དེ་ལ་སྒྲིབ་
པ་དང་ཕྱིན་ཅི་ལོག་སྤོང་བ་གཉིས་ནི་ས་བཅུ་ཀ་ན་ཡོད་དོ། །ཕྱིན་ཅི་ལོག་གིས་ཀུན་ནས་
བསླང་བའི་ལས་སྤོང་བ་ནི་ས་བརྒྱད་ཡན་ནས་ཡོད་དོ། །རྣམ་པར་རྟོག་པ་སྤོང་བ་ནི་ས་བཅུ་
ཀ་ན་ཡོད་དོ། །སྤོང་བ་དེ་རྣམས་མཐོང་ལམ་དང་བར་ཆད་མེད་པའི་ལམ་གྱི་ཡང་འབྲས་བུ་
ཡིན་མོད་ཀྱི། སྒོམ་པའི་ལམ་གྱི་འབྲས་བུ་གཙོ་བོར་ཡིན་ཏེ། ཐོགས་མེད་ཀྱིས་མཐོང་ལམ་
གྱིས་ནི་ཕྱོགས་གཅིག་སྤོང་བ་ཡིན་ལ། སྒོམ་ལམ་གྱིས་ནི་མཐའ་དག་སྤོང་བ་ཡིན་ནོ་ཞེས་
བཤད་པས་སོ། །
ད་ནི་དྲི་བ་ལྔ་པའི་ལན་གསུམ་པོས་བར་ཆད་མེད་པའི་ལམ་གྱི་གནས་སྐབས་ཀྱི་
སློབ་པའི་རིམ་པ་སྟོན་པ་ལས། དེ་དངོས་སྟོན་པ་ནི་དུས་སུམ་ཞེས་པ་ནིས་སྟེ།། དེ་ཡང་རྟེན་
203ལ་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་ཤེས་པ་གཞིར་བཞག་ལ། གང་ལས་བརྩམས་པའི་དྲི་བ་གཉིས་ཀྱི་ལན་བཏབ་པས་ཤེས་
པར་བྱ་སྟེ། གང་རྟེན་ན་བློ་ཁྱད་པར་དུ་འཕགས་པ་དང་ལྡན་པའི་བུདྡྷཱ་ཐམས་ཅད་ཀྱང་ཞེས་
པའོ། །དེའི་ཁྱད་པར་ནི་འདས་པ་ལ་སོགས་པ་དུས་གསུམ་དུ་བཞུགས་པ་ཞེས་པའོ། །གང་
ལ་རྟེན་ན་བར་ཆད་མེད་པའི་ལམ་གྱི་པྲ་ཛྙཱ་པཱ་ར་མི་ཏ་ལ་སྟེ། དེ་ནི་དཀོན་མཆོག་སྤྲིན་ལས་
བདེན་པ་བཅུ་བཤད་པ་ལས། དེ་བཞིན་གཤེགས་པའི་ཡེ་ཤེས་བཞི་པོ་ཀུན་འབྱུང་བའི་
བདེན་པ་སྟེ། ལམ་གྱི་བདེན་པའི་བྱེ་བྲག་ཡིན་ནོ། །ལམ་གཞན་ལ་ཡང་བརྟེན་མོད་ཀྱི་འདི་
དངོས་ཀྱི་རྒྱུ་ཡིན་པས་དེ་འདི་ལ་བརྟེན་པར་བཤད་དོ། །
གཉིས་པ་དེའི་འབྲས་བུ་སེམས་དཔའ་ཆེ་བ་ནི་བླ་ན་མེད་པ་ཞེས་པའི་ཚིག་གཅིག་
སྟེ། དེ་ནི་དབུས་མཐའ་ལས་བཤད་པའི་བོ་དྷི་མཆོག་དང་། སྟོན་པ་གཉིས་ཀྱི་རང་བཞིན་
གྱི་ཐོབ་པ་བླ་ན་མེད་པ་དང་། སྡེ་སྣོད་ཀྱི་ཆོས་དང་དེ་བཞིན་ཉིད་ཀྱི་རང་བཞིན་གྱི་དམིགས་
པ་བླ་ན་མེད་པ་དང་། ཕ་རོལ་ཏུ་ཕྱིན་པ་དྲུག་དང་ས་དྲུག་དང་འབྲེལ་པར་སྒྲུབ་པའི་སྒྲུབ་པ་བླ་
ན་མེད་པ་གསུམ་ལ་བྱའོ། །དེ་ཡང་ཐོབ་པ་བླ་ན་མེད་པ་ནི་དངོས་ཡིན་ལ། གཉིས་པོ་ནི་དེའི་
ཡན་ལག་ཙམ་ཡིན། གསུམ་པ་དེའི་འབྲས་བུ་རྟོགས་པོ་ཆེ་བ་ནི་ཡང་དག་པར་ཞེས་པ་ལ་
སོགས་པའི་ཚིག་ལྔས་སྟོན་ཏེ། དེ་ཡང་བོ་དྷི་དང་བུདྡྷཱ་བ་གཉིས་ནི་རྟོགས་པའི་དོན་ཡིན་
པས་དེ་གཞིར་བཞག་སྟེ་བཤད་དོ། །དེ་ཡང་ཡང་དག་པ་སྟེ་ཕྱིན་ཅི་མ་ལོག་པར་རྟོགས་ལ།
མཚན་ཉིད་མེད་པས་མཚན་ཉིད་གཅིག་པས་མཉམ་པར་རྟོགས་ལ། མངོན་པར་སྟེ་མངོན་
སུམ་དུ་རྟོགས་ལ་རྫོགས་པར་སྟེ་མ་ལུས་པར་རྟོགས་པར་བྱ་བའོ། །དེ་ནི་བུདྡྷཱ་བའི་རྟོགས་པ་
ཆེན་པོའོ། །སྒོམ་པའི་ལམ་གྱི་འབྲས་བུ་སྤོང་བ་ཆེ་བ་དང༌། བར་ཆད་མེད་པའི་ལམ་གྱི་
འབྲས་བུ་སེམས་པ་ཆེ་བ་དང་། དེའི་འབྲས་བུ་རྟོགས་པ་ཆེ་བ་གསུམ་གྱིས་ནི་ལམ་གྱི་
འབྲས་བུ་ཆེད་དུ་བྱ་བ་བསྟན་པ་ཡིན་ནོ། །དེས་ན་ལམ་ལྔ་འབྲས་བུ་གསུམ་པོ་དང་བཅས་
ལ204ལ



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
པས་ནི་ལས་དང་པོ་པའི་ས་ནས་བུདྡྷ་སའི་བར་གྱི་མངོན་པར་རྟོགས་པ་བརྒྱད་ཀྱི་དོན་མ་ཚང་
བ་མེད་པར་བཤད་པའོ།
དེ་ལྟར་པྲ་ཛྙཱ་པཱ་ར་མི་ཏ་མཚན་ཉིད་ཀྱི་ཐེག་པའི་ལམ་དང་འབྲས་བུ་བསྟན་པ་ལ། ཁ་
ཅིག་ལམ་དང་འབྲས་བུ་འདི་བས་ཀྱང་མཆོག་ཏུ་གྱུར་པ་སྔགས་ཀྱི་ཐེག་པ་བྱ་བ་གཅིག་ཡོད་
དམ། །སྙམ་པ་ལ་དོགས་པ་དེ་དགག་པའི་དོན་དུ་གཉིས་པ་ཞར་ལ་པྲ་ཛྙཱ་པཱ་ར་མི་ཏ་སྔགས་
ཀྱི་རང་བཞིན་དུ་བསྟན་པ་ལ་གཉིས་སྟེ། སྔགས་ཀྱི་ཕན་ཡོན་དང་དེ་དངོས་སོ། །དང་པོ་ལ་
གཉིས་སྟེ། སྔགས་ཀྱི་ངེས་པའི་ཚིག་གི་དོན་དང་། གསང་བ་ངེས་པའི་ཚིག་གི་དོན་ནོ། །དང་
པོ་ལ་གསུམ་སྟེ། བསྟན་པ་དང་། ཤེས་པའི་དོན་དང་། སྐྱོབ་པའི་དོན་ནོ། །དང་པོ་ནི་ཤཱ་
རིའི་བུ་དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་། པྲ་ཛྙཱ་པཱ་ར་མི་
ཏ་ལ་བརྟེན་ནས་བུདྡྷ་པོ་དེ་ལྟ་བས་ན་ཞེས་པ་ནས་སྟེ། པྲ་ཛྙཱ་པཱ་ར་མི་ཏ་ནི་བདག་མེད་རྟོགས་
པའོ། །སྔགས་ནི་མན་གྱི་སྒྲ་ལས་དྲངས་པས་ཤེས་པའི་དོན་དང་ཏྲའི་སྒྲ་ལས་དྲངས་པས་
སྐྱོབ་པའི་དོན་ནོ། །དོན་ནི་སེམས་ཅན་ཆགས་པ་ཤས་ཆེ་བ་ལ་སོགས་པ་དག་ལ། པྲ་ཛྙཱ་པཱ་
ར་མི་ཏའི་དོན་རྟོགས་པར་བྱ་བའི་ཐབས་སུ་ཐབས་པྲ་ཛྭ་ལ་སོགས་པའི་མཚོན་བྱེད་ཀྱི་སྒོ་
ནས་བསྟན་པ་ཡིན་གྱི། འདི་བས་ལྷག་པའི་ལམ་དང་འབྲས་བུ་ནི་ཡོད་པ་མ་ཡིན་ཏེ། གལ་
ཏེ་ཡོད་ན་བོ་དྷི་ས་ཏཱ་ལ་ལམ་དེ་ལས་བུདྡྷ་བར་འགྱུར་པས་དུས་གསུམ་གྱི་བུདྡྷཱ་ཐམས་ཅད་
པྲ་ཛྙཱ་པཱ་ར་མི་ཏའི་ལམ་ལས་བུདྡྷ་བར་འགྱུར་བར་མི་འཐད་པར་འགྱུར་རོ་བྱ་བའོ། །
གཉིས་པ་ལ་ཚིག་གསུམ་གྱི་སྟོན་པ་ལས། རིགས་པ་ནི་དེ་ཁོ་ན་ཤེས་པའི་པྲ་ཛྙཱ་པཱ་ར་
མ་ཏ་ཡིན་ལ། དེའི་ཡུལ་དེ་བཞིན་ཉིད་ཡུལ་དང་དུས་ཐམས་ཅད་ལ་ཁྱབ་པས་ཆེ་བ་ཡིན་
པས་དེ་རྟོགས་པའི་པྲ་ཛྙཱ་པཱ་ར་མི་ཏ་ཡང་ཆེན་མོའོ། །གཉིས་པ་ནི་བླ་ན་མེད་པ་ཞེས་པ་སྟེ་དེ་
ཁོ་ན་རྟོགས་པ་འདི་ལས་མཆོག་གཞན་མེད་པས་བླ་ན་མེད་པའོ། །
ལ205ལ



༧
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ་ནི་མི་མཉམ་པ་དང་ཞེས་པ་ནས་སྟེ། མཉམ་པ་མཉམ་པ་དང་འདྲ་བ་མེད་
པས་མི་མཉམ་པ་ནི་ནམ་མཁའ་ཡིན་ལ། དེ་དང་མཉམ་པ་ནི་བུདྡྷའི་ཆོས་ཡིན་ལ། དེ་ཐོབ་
པར་བྱེད་པས་པྲ་ཛྙཱ་པཱ་ར་མི་ཏ་ཡང་མི་མཉམ་པ་དང་མཉམ་པའི་སྔགས་སྟེ། འདི་ནི་ནུས་
པའི་སྒོ་ནས་བསྟན་པའོ། །
གསུམ་པ་སྐྱོབ་པའི་དོན་ནི་སྡུག་བསྔལ་ཐམས་ཅད་ཅེས་པ་ནས་སྟེ། འདུ་བྱེད་དང་།
འགྱུར་བ་དང་། སྡུག་བསྔལ་གྱི་སྡུག་བསྔལ་ལ་སོགས་པའི་སྡུག་བསྔལ་ཐམས་ཅད་ཞི་བར་
བྱེད། རྒྱུན་གཅོད་པར་བྱེད་པས་དེའི་སྔགས་སོ། །གཉིས་པ་གསང་བ་ངེས་པའི་ཚིག་གི་
དོན་ནི་བདེན་ཞིང་ཞེས་པ་ནས་སྟེ། པྲ་ཛྙཱ་པཱ་ར་མི་ཏ་ནི་དབང་པོ་རྟུལ་པོ་རྣམས་ལ་གསང་བ་ལྟ་
བུ་ཡིན་པས་དེའི་གསང་སྔགས་སུ་རིགས་པ་ཡིན་པར་ཏེ། རིགས་པས་འཐད་པས་ཤེས་པར་
བྱ་སྟེ་གཟུང་བར་བྱའོ། །དེ་ཅིའི་ཕྱིར་ཞེ་ན། བདེན་པ་ནི་དེ་ཁོ་ན་སྟེ་ཡང་དག་པ་ཇི་ལྟ་བ་
བཞིན་ནོ། །དེ་ཉིད་ཕྱིན་ཅི་མ་ལོག་པའི་བློའི་ཡུལ་ཡིན་པས་མ་ལོག་པ་སྟེ། དོན་ནི་དེ་ཁོ་ན་
ཉིད་མ་ལོག་པར་རྟོགས་པའི་ཕྱིར་དབང་པོ་རྟུལ་པོ་རྣམས་ལ་གསང་བ་ལྟ་བུ་ཡིན་ནོ་བྱ་བའོ། །
སྔགས་དངོས་ལ་སྔོན་གྱི་བོད་ཀུན་ནི། ཏདྱ་ཐཱ་ག་ཏེ་ག་ཏེ་ཞེས་པ་ནི་ཉན་ཐོས་ཀྱི་བྱང་ཆུབ་ཏུ་
སོང་བྱ་བ་ཡིན་ལ། པ་ར་ག་ཏེ་ཞེས་པ་ནི་རང་བུདྡྷའི་བྱང་ཆུབ་ཏུ་སོང་བྱ་བ་ཡིན་ལ། པ་ར་
སཾ་ག་ཏེ་བོ་དྷི་སྭཱ་ཧཱ་ཞེས་པས་ནི་བོ་དྷི་ཆེན་པོར་སོང་གཅིག་བྱ་བ་ཡིན་ནོ་ཟེར་རོ། །དྭགས་པོ་
དང་ཁྱུང་པོ་ནི་ག་ཏེ་ག་ཏེ་ཞེས་པས་ནི་རྣམ་པར་ཐར་པའི་སྒོ་སྟོང་པ་ཉིད་ཡིན་ལ། པ་ར་ག་
ཏེ་ཞེས་པས་ནི་མཚན་མ་མེད་པ་ཡིན་ལ། པ་ར་སཾ་ག་ཏེ་ཞེས་པ་ནི་སྨོན་པ་མེད་པ་ཡིན་ནོ་
ཟེར་རོ། །འབྲོམ་ལྟར་ན་ཏདྱ་ཐཱ་ཞེས་པ་ནི་འདི་ལྟ་སྟེ་བྱ་བ་ཡིན་ལ། ག་ཏེ་ག་ཏེ་བྱ་བ་ནི་སོང་
ཞིག་སོང་ཞིག་བྱ་བ་ཡིན་པས་ཚོགས་ལམ་སྦྱོར་ལམ་དུ་སོང་ཞིག་བྱ་བ་ཡིན་ལ། པ་ར་ག་ཏེ་
ཞེས་བྱ་བ་ནི་ཕ་རོལ་ཏུ་སོང་ཞིག་བྱ་བ་ཡིན་པས་མཐོང་ལམ་དུ་སོང་ཞིག་བྱ་བ་ཡིན་ལ། པ་
ལ206



ཤེས་རབ་སྙིང་པོའི་མདོ་རྒྱ་ཆེར་འགྲེལ་བ།
ར་སཾ་ག་ཏེ་ཞེས་བྱ་བ་ནི་ཡང་དག་པར་སོང་ཞིག་བྱ་བ་ཡིན་པས། སྒོམ་ལམ་དུ་སོང་ཞིག་བྱ་
བ་ཡིན་ལ། བོ་དྷི་སྭཱ་ཧཱ་ཞེས་བྱ་བ་ནི་བྱང་ཆུབ་ཞི་བར་སོང་ཞིག་བྱ་བ་ཡིན་པས་མི་སློབ་པའི་
ལམ་དུ་སོང་ཞིག་བྱ་བ་ཡིན་ཟེར་ཏེ་ལེགས་སོ། །གསུམ་པ་དོན་གྱི་འབྲས་བུ་བསྡུས་སྟེ་
བསྟན་པ་ནི་ཤཱ་རིའི་བུ་ཞེས་པ་ནས་ཏེ། བསླབ་པར་བྱའོ། །ཚུལ་ཇི་ལྟར་བསླབ་ན། གོང་དུ་
ལམ་ལྔའི་སློབ་པའི་རིམ་པ་སྟོན་པ་དེ་ལྟར་རོ། །གང་གིས་བསླབ་ན་བོ་དྷི་ས་ཏཱ་ཆེན་པོས་སོ། །
གང་ལ་བསླབ་ན་པྲ་ཛྙཱ་པཱ་ར་མི་ཏ་ལའོ། །དེ་ལྟར་སྤྱན་རས་གཟིགས་ཀྱིས་ལམ་ལྔའི་གནས་
སྐབས་ཀྱི་སློབ་བའི་རིམ་པ་བསྟན་པ་ལ། ཁ་ཅིག་བཅོམ་ལྡན་འདས་ཀྱིས་གསུངས་ན་དེ་
བས་ལྷག་པ་ཞིག་ཡོད་དམ་སྙམ་པའི་དོགས་པ་དྭགག་པའི་དོན་དུའོ། །
བདུན་པ་མཐུན་འགྱུར་བརྗོད་པ་ལ་གཉིས་སྟེ། རང་གི་སྟོན་པའི་དང༌། སྟོན་པ་
གཞན་གྱིའོ། །སྟོན་པ་པོ་ལ་ལེགས་པར་གནང་བ་དང་། ཆོས་ལ་མཐུན་པ་བརྗོད་པའོ། །
དང་པོ་ནི་དེ་ནས་ཞེས་པ་ནས་སྟེ། བཅོམ་ལྡན་འདས་སྔར་གྱི་ཏིང་ངེ་འཛིན་གཉིས་པོ་དེ་ལས་
བཞེངས་ཤིང་། ལེགས་སོ་ཞེས་བྱ་བ་བྱིན་ཏེ་ཞེས་བྱ་བ་ཡན་ཆོད་ནི་སྡུད་པ་པོའི་ཚིག་གོ ། དེ་
དངོས་ནི་སྤྱན་རས་གཟིགས་ལ་རིགས་ཀྱི་བུ་ཞེས་བོསནས་ལམ་ལྔའི་གནས་སྐབས་ཀྱི་
སློབ་པའི་རིམ་པ་བསྟན་པ་དེ་ལེགས་སོ་ལེགས་སོ་བྱ་བའོ། །གཉིས་པ་རིགས་ཀྱི་བུ་ལམ་
ལྔའི་གནས་སྐབས་ཀྱི་སློབ་པའི་རིམ་པ་བསྟན་པ་དེ་དེ་བཞིན་ནོ། །དེ་དེ་བཞིན་ཏེ་ཞེས་པ་
སྟེ། དེ་དེ་བཞིན་ཡིན་པ་དེ་ཅིའི་ཕྱིར་ཞེ་ན། བོ་དྷི་ས་ཏཱ་རྣམས་ཀྱི་ཁྱོད་ཀྱིས་ཇི་སྐད་བསྟན་པ་
ལ་མི་འགལ་བར་པྲ་ཛྙཱ་པཱ་ར་མི་ཏ་ལ་བསླབ་པར་བྱ་སྟེ། བསླབ་པར་བྱ་བ་ཡིན་པའི་ཕྱིར་རོ་
བྱ་བའོ། །
གཉིས་པ་ནི་ཕྱོགས་བཅུའི་དེ་བཞིན་གཤེགས་པ་གཞན་རྣམས་ཀྱིས་ཀྱང་ཁྱོད་ཀྱིས་
བཤད་པ་ལ་རྗེས་སུ་ཡི་རང་ཞིང་དགྱེས་སོ་བྱ་བ་སྟེ། དེ་ཅིའི་ཕྱིར་ཞེ་ན། ཆོས་ལེགས་པར་
༤207



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤད་པ་ནི་རྗེས་སུ་ཡི་རང་བར་འོས་པ་ཡིན་པའི་ཕྱིར་རོ་བྱུ་བའོ། །
བརྒྱད་པ་རྗེས་སུ་ཡི་རང་བ་ནི་བཅོམ་ལྡན་འདས་ཀྱིས་ཞེས་པ་ནས་ཏེ། དྲི་བ་དང་
འཆད་པ་ཐམས་ཅད་བཅོམ་ལྡན་འདས་ཀྱིས་བྱིན་གྱིས་བརླབས་པ་ཡིན་པས་དེའི་བཀའ་
ཡིན་པས་བཅོམ་ལྡན་འདས་ཀྱིས་བཀའ་བསྩལ་ནས་ཞེས་བྱའོ། །དོན་ནི་དཔེར་ན་སྦྱིན་
བདག་འགའ་ཞིག་གིས་ཡོ་བྱད་བཏོན། སྦྱིན་པ་པོ་འགའ་ཞིག་གིས་ཕྱག་ཚང་བྱ་སྟེ། དགེ་
སློང་གི་སང་གྷ་ལ་ཆོས་སྟོན་དྲངས་ནས་ཐམས་ཅད་གྱིས་དགའ་བ་ཐོབ་པ་དེ་བཞིན་དུ།
བཅོམ་ལྡན་འདས་ཀྱིས་ཆོས་ཀྱི་ཡོན་བདག་མཛད། ཤཱ་རིའི་བུ་དང་སྤྱན་རས་གཟིགས་
གཉིས་ཀྱིས་ཆོས་ཀྱི་ཕྱག་ཚང་མཛད་ནས་ཐམས་ཅད་དང་ལྡན་པའི་འཁོར་ལ་སོགས་པ་
ཆོས་ཀྱིས་ཚིམ་པར་མཛད་པས་ཐམས་ཅད་ཀྱིས་དགའ་བ་ཐོབ་སྟེ། དགེ་བར་གསུངས་སོ་
ཞེས་མངོན་པར་བསྟོད་པའོ། །ཚིག་འདི་ལྟར་འབྲེལ་ཏེ། དེ་སྐད་ཅེས་བཀའ་བསྩལ་ནས་ཤཱ་
རིའི་བུ་ཡི་རངས་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དང་ཞེས་
པ་ནི་ཐམས་ཅད་དུ་ཕྱི་མ་སྡུད་པའོ། །སྤྱན་རས་གཟིགས་ཀྱང་ཡི་རངས་སྟེ་གསུངས་པ་ལ་
མངོན་པར་བསྟོད་དོ། །ཐམས་ཅད་དང་ལྡན་པའི་འཁོར་ནི་བོ་དྷི་ས་ཏྭ་དང་འཁོར་རྣམ་པ་
བཞི་ཡིན་ལ། །དེ་ཡང་ཡི་རངས་སྟེ་མངོན་པར་བསྟོད་དོ། །དེ་བཞིན་དུ་ལྷ་དང་མི་དང་ལྷ་མ་
ཡིན་དང་དྲི་ཟར་བཅས་པ་ཡིན་ལ། དེ་ཡང་ཡི་རངས་ཏེ་མངོན་པར་བསྟོད་དོ། །སྤྱིར་དེ་
ཐམས་ཅད་ཀྱི་ངོ་བོར་གྱུར་པའི་ཕུང་པོ་ལྔའི་ལོ་ཀ་ཡི་རངས་སྟེ་བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ་ཞེས་པའོ། །
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་རྒྱ་ཆེར་འགྲེལ་པ། ཤཱཀྱའི་དགེ་སློང་བྱང་
ཆུབ་ཡེ་ཤེས་ཀྱིས་སྦྱར་བའོ། །རྫོགས་སོ། །། །
ལ208



༄༅། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་
རྒྱན་གྱི་མེ་ཏོག་ཅེས་བྱ་བ་བཞུགས་སོ། །
བཅོམ་ལྡན་རིགས་པའི་རལ་གྲི།
1
རྒྱ་གར་སྐད་དུ། བྷ་ག་བ་ཏི་པྲཛྙཱ་པ་ར་མི་ཏ་ཧྲི་ད་ཡ་ཨ་ལཾ་ཀ་ར་པུཏྤ་ནཱ་མ། བོད་སྐད་དུ།
བཅོམ་ལྡན་འདས་མ་ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོ་རྒྱན་གྱི་མེ་ཏོག་ཅེས་བྱ་བ།
ཤེས་རབ་ཕ་རོལ་ཕྱིན་པ་ལ་ཕྱག་འཚལ་ལོ། །དུས་གསུམ་འཕགས་པ་ཐམས་ཅད་ཀྱི། །
ཡུམ་ལ་གུས་པས་ཕྱག་འཚལ་ནས། །ཤེས་རབ་ཕ་རོལ་ཕྱིན་པ་ཡི། །སྙིང་པོ་ལེགས་པར་
བཤད་པར་བྱ། །
འདི་ཡི་མཚན་གྱི་དོན་ནི་སྒྲ་ཕ་རོལ་ལ་སྦྱར་ན་ཤེས་རབ་འཁོར་བའི་ཕ་རོལ་དུ་ཕྱིན་
པ་ཡིན་ལ། པ་རའི་སྒྲ་མཆོག་གམ་གཙོ་བོ་ལ་སྦྱར་ན་ཤེས་རབ་མཆོག་གམ་གཙོ་བོར་ཕྱིན་
པ་ཡིན་ནོ། །དེའི་ཡང་སྙིང་པོ་སྟོན་གྱི་སྦྱིན་པ་དང་པགས་པ་ལྟ་བུ་རྣམས་ནི་མ་ཡིན་པའོ། །
འདི་ནི་ཚིག་ལྷུག་པ་ཉུང་ངུས་དོན་མདོ་ཙམ་དུ་སྟོན་པས་མདོའི་སྡེ་ཡིན་ནོ། །འདིར་ཡང་
ཐམས་ཅད་དུ་གསུང་པ་པོ་སྟོན་པའི་ཚིག་དང་། ཞུ་བ་པོ་འཁོར་གྱི་ཚིག་དང་། མཚམས་
སྦྱོར་སྡུད་པ་པོའི་ཚིག་གསུམ་རྣམ་པར་ཕྱེ་སྟེ་བཤད་པར་བྱའོ། །འདིའང་ཆོས་དང་དུས་དང་
སྟོན་པ་དང་གནས་དང་འཁོར་ཏེ་ཕུན་སུམ་ཚོགས་པ་ལྔས་སྟོན་པ་ན་དང་པོ་ནི་འོག་ནས་
འབྱུང་བ་འདི་སྐད་བདག་གིས་ཐོས་པ་སྟེ་ཕྱག་ན་རྡོ་རྗེ་དབང་བསྐུར་བའི་རྒྱུད་ལས་དེ་ལ་
209



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྟན་པ་གཏད་པས་དེས་དངོས་སུ་ཐོས་པའོ། །སློབ་དཔོན་ཁ་ཅིག་ནི་སངས་རྒྱས་ཀྱི་ཆོས་
རྣམས་ནི་སངས་རྒྱས་མ་ཡིན་པས་བསྡུ་བར་མི་ནུས་པས་སངས་རྒྱས་ཉིད་གཟུགས་གཞན་
དུ་བསྟན་ནས་བསྡུས་པར་འདོད་དོ། །
གཉིས་པ་ནི་དུས་གཅིག་ན་ཞེས་པ་སྟེ་མདོ་རྒྱས་པ་རྣམས་གསུངས་པའི་རྗེས་ཐོགས་
སོ། །གསུམ་པ་ནི། བདུད་བཅོམ་འཇིགས་མེད་བསྐལ་པ་བཟང་པོ་དང་། །སྲིད་པར་འགྲོ་
ལས་འདས་དང་ཤེས་རབ་དང་། །ཁུར་དང་བྲལ་ཞིང་ཡོན་ཏན་དཔག་མེད་སྣོད། །ཡོན་ཏན་
འདི་དག་རབ་རྒྱས་བཅོམ་ལྡན་འདས། །ཞེས་པའི་བཅོམ་ལྡན་འདས་ཤཱཀྱ་ཐུབ་པ་ལའོ། །
བཞི་པ་ནི་རྒྱལ་པོའི་ཁབ་ཅེས་པ་སྟེ་མང་པོས་བཀུར་བའི་ཁབ་ཡིན་ལ་འདིའི་ཚེ་ནི་མ་ག་དྷའི་
རྒྱལ་པོ་བཟོ་སྦྱངས་གཟུགས་ཅན་སྙིང་པོའི་ཁབ་ཡིན་ནོ། །བྱ་རྒོད་ཕུང་པོའི་རི་ནི་སྡོམ་པ་
གསུམ་བསྟན་པ་ལས་དེའི་ཚེ་དེ་ན་འཛམ་བུའི་གླིང་ན་ཡོད་པའི་བྱ་དང་ཤིང་ཐམས་ཅད་
ཡོད་པར་བཤད་པ་ལས་བྱ་གཙོ་བོའི་མིང་གིས་སྨོས་པ་ཡིན་ཏེ་ཝ་ར་ན་སེ་དྲང་སྲོང་ལྷུང་བ་
རི་དགས་ཀྱི་ནགས་དང་ཡངས་པ་ཅན་གྱི་སྒྲོལ་སྒྱུའི་ཚལ་དང་སྒྲར་བཅས་ཀྱི་འོལ་མ་སེའི་
ནགས་ན་བཞུགས་ཞེས་གཙོ་བོའི་མིང་གིས་སྨོས་པ་བཞིན་ནོ། །ཕྱོགས་ནི་ཏིང་འཛིན་རྒྱལ་པོ་
ལས། རྒྱལ་པོའི་ཁབ་ནི་ཤར་ཕྱོགས་འདི་ཉིད་དུ། །སངས་རྒྱས་བྱེ་བ་སྟོང་རྣམས་མཐོང་
འགྱུར་ཅིང་། །རྒྱལ་བ་ཀུན་གྱི་དྲུང་དུ་འདི་ཡིས་ནི། །ཏིང་འཛིན་ཞི་བ་མཆོག་འདི་ཞུ་བ་བྱས། །
ཞེས་བཤད་དོ། །
འདི་ལ་གྲི་གླུ་འདོད་པ་དང༌། ཀུ་ཊེ་ཕུང་པོ་དང་། སརྦ་ཏ་དུས་ཚིགས་རྒྱས་བྱེད་དེ་
འདོད་པའི་ཕུང་པོ་ལ་ལྷ་ཀླུ་ལ་སོགས་པས་དུས་དུས་སུ་མཆོད་པ་རྒྱས་པར་བྱེད་པ་ཞེས་
སློབ་དཔོན་སེང་གེ་བཟང་པོ་ལ་སོགས་པ་འཆད་དེ་སྒྲ་པ་དག་གི་བཤད་ལུགས་ཡིན་ནོ། །
འདི་དང་རྡོ་རྗེ་གདན་ནི་སངས་རྒྱས་ཐམས་ཅད་ཀྱི་གནས་ཡིན་པས་བསྐལ་པ་འཇིག་པའི་
ལ210༤



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱན་གྱི་མེ་ཏོག
མེ་ལ་སོགས་པས་ཀྱང་མི་གནོད་པར་བྱང་ཆུབ་སེམས་དཔའི་སྡེ་སྣོད་ལས་བཤད་དོ། །ལྔ་
པ་ནི་དགེ་སློང་གི་ཞེས་པ་སྟེ་དམན་པ་དང་མཆོག་གི་རིམ་པ་བཞིན་བཀོད་དོ། །དེའང་སློབ་
དཔོན་ཕྱོགས་ཀྱིས་གླང་པོས། དད་ལྡན་འཇུག་པའི་ཡན་ལག་ཏུ། །སྟོན་པ་དཔང་པོ་འཁོར་
དང་ནི། །ཡུལ་དུས་དག་ཀྱང་ངེས་བསྟན་པ། །སྡུད་པོ་རང་ཉིད་ཚད་མར་ནི། །རབ་གྲུབ་
ཕྱིར་ཡིན་འཇིག་རྟེན་ན། །ཡུལ་དང་དུས་ཀྱིས་ཉེར་མཚོན་ཅིང་། །དཔང་པོར་བཅས་པ་སྨྲ་
བ་ཡི། །སྨྲ་བོ་ཚད་མར་རྗེས་སུ་རྟོགས། །ཞེས་དོན་གཉིས་ཀྱི་ཕྱིར་སྡུད་པ་པོས་བྱས་པར་
བཤད་དོ། །ད་ནི་བདག་གིས་ཐོས་པའི་ཆོས་ཕུན་སུམ་ཚོགས་པ་རྒྱས་པར་བཤད་དེ། འདི་
ལ་ཆོས་འབྱུང་བའི་རྒྱུ་དང་། བྱུང་བའི་ཆོས་དང་། དེ་ལ་མཐུན་འགྱུར་བརྗོད་པ་དང་། མཇུག་
རྗེས་སུ་ཡི་རང་བ་བཞི་ལས་དང་པོ་ནི་དེ་ལྟ་བུའི་ཚུལ་གྱིས་བཞུགས་པ་དེའི་ཚེ་ཞེས་པ་སྟེ་
ཏིང་ངེ་འཛིན་གང་ལ་ཟབ་མོ་ཆོས་ཀྱི་དབྱིངས་སྣང་བ་དེ་ནི་ཟབ་མོ་སྣང་བ་སྟེ་དེ་ནི་ལམ་
མམ་མྱ་ངན་ལས་འདས་པའི་ཆོས་ཀྱི་རྣམ་གྲངས་སོ། །སྙོམ་པར་བཞུགས་པ་ནི་སྤྲོས་པ་
མེད་པའི་ཡེ་ཤེས་ཆོས་སྟོན་པའི་ནུས་པ་ཅན་མངོན་དུ་བྱས་པ་སྟེ་སྐུ་གསུམ་སྟོན་པ་ལས། མི་
རྟོགས་ཡེ་ཤེས་གཅིག་པུ་ཉིད། །ཏིང་ངེ་འཛིན་དུ་མཆོག་རྣམས་བཞེད། །དེ་མིན་ཏིང་འཛིན་
གང་ཡིན་རྣམས། །ཡང་དག་མི་གནས་རྣམ་པར་གཡེངས། །ཞེས་བཤད་དོ། །རྒྱུ་གཉིས་ལ་
སྟོན་པ་ནི་ཡང་དེའི་ཚེ་བྱང་ཆུབ་ཅེས་པ་སྟེ་རྣམ་སྣང་མངོན་བྱང་ལས། བྱང་ཆུབ་ནམ་མཁའི་
མཚན་ཉིད་དེ། །ཀུན་ཏུ་རྟོགས་པ་ཐམསཅད་སྤངས། །གང་ཞིག་དེ་རྟོགས་འདོད་པ་དེ། །བྱང་
ཆུབ་སེམས་དཔའ་ཞེས་བྱའོ། །ཞེས་འབྱུང་ངོ་། །སེམས་དཔའ་གཉིས་སྨོས་པ་ནི་བྱང་ཆུབ་
ལ་སྨོན་པ་དང་འཇུག་པ་གཉིས་ཀྱིས་གནས་པ་དེ་གཉིས་ཆེན་པོ་དང་ལྡན་པ་རྣམ་སྨིན་གྱི་
སྐུ་བདེ་བ་ཅན་དང་སྤྲུལ་པའི་ལུས་པོ་ཏ་ལ་ནས་གནས་པ་དེ་རྗེས་ཐོབ་ཀྱི་ཡེ་ཤེས་ཀྱིས་ཡུམ་
གྱི་སྤྱོད་པ་ལམ་ལྔ་ལ་ལྟ་ཞིང་ཕུང་པོ་ལྔ་ལ་ཡང་བདེན་པའི་རང་བཞིན་གྱིས་སྟོང་པ་སྒྱུ་མ་ལྟ་
ལ211ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བུ་ལྟ་བ་སྟེ་དེ་ལྟར་ལམ་དང་འབྲས་བུའི་ཤེར་ཕྱིན་གཉིས་ནི་གཞུང་ཤེར་ཕྱིན་འདི་འབྱུང་
བའི་རྒྱུ་ཡིན་ནོ། །དེས་ན་ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་
གཤེགས། །བསྒྲུབ་བྱ་དོན་དེ་དང་ལྡན་པས། །གཞུང་ལམ་དག་ལ་དེ་སྒྲ་ཡིན། །ཞེས་
བཤད་དོ། །དེ་ལྟར་བཅོམ་ལྡན་འདས་ཀྱི་ཏེང་ངེ་འཛིན་གྱི་མཐུས་སྤྱན་རས་གཟིགས་ཀྱི་
ཡུམ་འཆད་པའི་སྐབས་མངོན་དུ་བྱས་པ་ནི་ཆོས་འདི་འབྱུང་བའི་རྒྱུ་ཡིན་ནོ། །
གཉིས་པ་བྱུང་བའི་ཆོས་ལ་དང་པོ་དྲི་བ་ནི་དེ་ནས་སངས་རྒྱས་ཀྱི་མཐུས་ཞེས་པ་སྟེ་
ཚེ་དོན་ཡོད་པ་དང་ལྡན་པ་དང་མཤ་རི་ཀའི་བུ་ཡིན་པས་སོ། །སངས་རྒྱས་ཀྱི་སྲས་ཡིན་
པས་ན་རིགས་ཀྱི་བུ་སྟེ་བོད་པའོ། །གང་ལ་ལ་ནི་སྤྱིར་བཏང་པའི་དྲི་བ་སྟེ་གཞན་རྣམས་ནི་
སྡུད་པ་པོའི་ཚིག་ཡིན་ནོ། །གཉིས་པ་ལན་ལའང་སྡུད་པ་པོའི་ཚིག་ནི་དེ་སྐད་ཅེས་པ་སྟེ་
མདོ་ཉིད་ལ་རིགས་ཀྱི་བུ་དང་བུ་མོ་སྨོས་པ་ནི་ཟ་མ་དང་མ་ནིང་དང་མཚན་གཉིས་པ་ལ་
སོགས་པ་ལམ་གྱི་རྟེན་མ་ཡིན་པ་རྣམས་བསལ་ནས་ཐེག་ཆེན་གྱི་རིགས་དང་ལྡན་པའི་
སྐྱེས་པ་དང་བུད་མེད་གཟུང་བའི་ཕྱིར་རོ། །ཤེས་རབ་ཀྱིས་བལྟ་བར་བྱ་སྟེ་ཞེས་སྦྱར་རོ། །
འདི་ལ་སློབ་དཔོན་དྲི་མེད་བཤེས་གཉེན་ཕུང་པོ་ལྔ་སྟོང་པར་རྗེས་སུ་བལྟའོ་ནས་སྔགས་ཀྱི་
རྗེས་ལ་དེ་ལྟར་ཡུམ་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །བར་དུ་ན་རོ་ཡོད་པའི་
རྫོགས་ཡིག་བཅུ་གཅིག་ལ་ལན་བཏབ་པ་བཅུ་གཅིག་ཅེས་ལམ་དང་མ་སྦྱར་པར་འཆད་དོ། །
སློབ་དཔོན་ཀ་མ་ལ་ཤི་ལ་ཕུང་པོ་ལྔ་པོ་དེ་དག་ནས་རྣམ་པར་སྟོང་པའོའི་བར་གྱིས་ཚོགས་
གཉིས་བསྟན་ཏོ། །ཤཱ་རིའི་བུ་དེ་ལྟར་ནས་གང་བ་མེད་པའོའི་བར་གྱི་ཚིག་བརྒྱད་ཀྱིས་མཐོང་
ལམ་བསྟན་ཏོ། །ཡང་ཤཱ་རིའི་བུ་ནས་མ་ཐོབ་པ་ཡང་མེད་དོའི་བར་གྱིས་བསྒོམ་ལམ་བསྟན་
ཏོ། །ཡང་ཤཱ་རིའི་བུ་ནས་བརྟེན་ཅིང་གནས་ཏེའི་བར་གྱིས་རྡོ་རྗེ་ལྟ་བུའི་ཏིང་ངེ་འཛིན་
བསྟན་ཏོ། །སེམས་ལ་སྒྲིབ་པ་མེད་པ་ནས་མཐར་ཕྱིན་ཏོའི་བར་གྱིས་མི་སློབ་པའི་ལམ་
༤212



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱན་གྱི་མེ་ཏོག།
ཆོས་སྐུ་བསྟན་ཏོ། །དུས་གསུམ་དུ་ནས་སངས་རྒྱས་སོའི་བར་གྱིས་རྗེས་ཐོབ་ཀྱི་གཟུགས་
སྐུ་གཉིས་བསྟན་ཏོ། །དེ་ལྟ་བས་ན་སྔགས་ཀྱི་ཚིག་རྣམ་པ་ལྔས་ལམ་ལྔ་པོ་དེ་དག་ཕན་ཡོན་
གྱི་སྒོ་ནས་བསྟན་ནོ། །དེ་ལྟར་ལམ་ལྔ་ནི་ཤེར་ཕྱིན་ཡིན་ལ་སངས་རྒྱས་ཀྱི་མཐུས་བྱུང་བའི་
དྲིས་ལན་དེ་དག་ཐམས་ཅད་ནི་སྒྱུ་མ་ལྟ་བུ་ལ་བརྟེན་པ་ཡིན་ནོ། །ཞེས་འཆད་དོ། །
ད་ནི་ཚིག་གི་དོན་བཤད་དེ་རང་བཞིན་གྱི་སྟོང་པ་འཆད་པ་ནི་གཟུགས་སྟོང་པའོ་ལ་
སོགས་པས་ཀུན་རྫོབ་ཀྱི་སྟོང་པ་རྨི་ལམ་དང་གཟུགས་བརྙན་ལ་སོགས་པ་བཞིན་ཟུང་
འཇུག་ཏུ་བསྟན་ནས་དེ་ལ་བདེན་པའི་མཚན་ཉིད་དང་མཚན་ཉིད་སྐྱེ་འགག་དང་འཁོར་
འདས་ཀྱི་སྐྱོན་བྲི་གང་ཡང་མེད་པར་སྟོན་པ་ནི་ཤ་རིའི་བུ་ཞེས་པའོ། །མཚན་ཉིད་ལ་སོགས་
པ་གང་ཡང་མེད་པ་དེ་ལྟ་བས་ན་ཀུན་རྫོབ་ཀྱི་སྟོང་པ་ཉིད་ལ་བདེན་པའི་གཟུགས་མེད་
ཅེས་དགག་ལ་དོན་དམ་པའི་སྟོང་པ་ཉིད་ལ་སྣང་བའི་གཟུགས་མེད་ཅེས་ཕུང་པོ་ལྔ་བཀག་
ནས་སྐྱེ་མཆེད་ལ་སྦྱོར་བ་ནི་མིག་མེད་ནས་ཆོས་མེད་ཀྱི་བར་རོ། །ཁམས་ལ་སྦྱོར་བ་ནི་
མིག་གི་ཁམས་ཞེས་པ་སྟེ་། བར་དུ་ཡང་གིས་ཁམས་ལྷག་མ་བཅོ་བརྒྱད་བསྡུད་དོ། །རྟེན་
འབྲེལ་བཅུ་གཉིས་ཀྱི་སྐྱེ་འགག་འགོག་པ་ནི་མ་རིག་པ་ཞེས་བྱ་བ་དང་འཁོར་འདས་གཉིས་
ཀའི་ཆོས་འགོག་པ་ནི། ཞེས་པ་སྟེ་ཐོབ་མ་ཐོབ་ཀྱང་དེ་གཉིས་ཀྱི་ཆོས་སོ། །ཐོབ་བྱ་མེད་
པས་དེལའང་མི་རྟོག་པའི་ཡུམ་ལ་བརྟེན་ནས་གནས་པས་སྲིད་ཞིའི་འཇིགས་པ་མེད་པའི་
ཆོས་སྐུ་འཐོབ་ཅེས་པ་ནི་ཤ་རིའི་བུ་ཞེས་པའོ། །དུས་གསུམ་གྱི་སངས་རྒྱས་ནི་ལམ་ལྔའི་
ཡུམ་ལ་བརྟེན་ནས་ཞེས་སྦྱར་རོ། །སྔགས་ཀྱི་མན་ཏྲའི་མ་ན་ཡིད་དང་། ཏྲ་ཡ་ནི་སྐྱོབ་པའི་
དོན་ཡུམ་ལ་ཡོད་དོ་ཞེས་སྟོན་པ་ནི་དེ་ལྟ་བས་ན་ཞེས་པ་སྟེ་རིག་པ་ནི་ཡེ་ཤེས་སོ། །བླ་ན་ནི་
གོང་ནའོ། །མི་མཉམ་པ་སངས་རྒྱས་དང་མཉམ་པ་ཞེས་སྦྱར་ཏེ་འདིའི་བསྟོད་པ་ལས།
འཕགས་པ་ཡོན་ཏན་ཕྱུག་ཁྱོད་དང་
། །སངས་རྒྱས་འགྲོ་བའི་བླ་མ་རྣམས། །ཁྱད་པར་ཡོད་
༤213



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་མ་ཞུམས་ཏེ། །ཟླ་བ་དང་ནི་ཟླ་འོད་བཞེད། །ཅེས་བཤད་དོ། །འདིས་ཡིད་སྐྱོབ་པ་མི་
རྫུན་པས་ན་ཞེས་སྦྱར་རོ། །
ཏདྱ་ཐཱ་ནི་འདི་ལྟ་སྟེ་རྒྱས་པར་བཤད་པའི་ཚིག་ཕྲད་དོ། །ཨོ་ནི་བཀྲ་ཤིས་ཀྱི་ཡི་གེ་
ཐམས་ཅད་སྔགས་སུ་བྱིན་གྱིས་རློབ་པའོ། །ག་ཏེ་ག་ཏེ་ནི་སོང་བའམ་གཤེགས་མ་གཉིས་
ཏེ་ཚོགས་སྦྱོར་གཉིས་སུ་སོང་བའོ། །པ་ར་ནི་མཆོག་གམ་ཕ་རོལ་ཏེ་མཐོང་ལམ་མོ། །པ་ར་སཾ་
ནི་ཡང་དག་པ་སྟེ་དེ་དག་བསྡུས་པ་སྒོམ་ལམ་མོ། །བོ་དྷི་ནི་བྱང་ཆུབ་མི་སློབ་པའི་ལམ་སྟེ་དེ་
དག་ཏུ་སོང་མའི་དོན་ཏོ། །བསྟོད་པ་ལས། ཉན་ཐོས་རང་སངས་རྒྱས་ཀུན་དང་། །སངས་
རྒྱས་རྣམས་ཀྱིས་ངེས་བསྟེན་པའི། །ཐར་ལམ་ཁྱོད་ཉིད་གཅིག་པུ་སྟེ། །གཞན་ཞེས་བགྱི་བ་མ་
མཆིས་ངེས། །ཞེས་བཤད་དོ། །སྭཱ་ཧཱའི་ཡི་གེ་ལྔ་ལ་སྲེག་པ་དང་ཞི་བ་དང་དག་པ་དང་རྟོགས་
པ་དང་བྱང་བའི་སྒྲ་ལྔ་ཡོད་པས་མཆོག་ཐུན་མོང་གཉིས་ཀྱི་ལྔ་པོ་གང་སྒྲུབ་པ་དེ་མཛོད་ཅིག་
ཅེས་ཕྲིན་ལས་སུ་བཤད་དོ། །ཡང་ན་ག་ཏེ་བཞི་ཕྱིན་པ་སྟེ་རྣམ་པར་ཐར་པའི་སྒོ་བཞིས་
བྱང་ཆུབ་ཏུ་གྱུར་ཅིག་ཅེས་བཤད་དེ། སྭ་ཧཱ་ནི་གྱུར་ཅིག་པའོ། །
འདིའི་དོན་དམ་གྱིས་ལྷ་ནི་ཤེར་ཕྱིན་ཉིད་ཡིན་ལ། ཀུན་རྫོབ་ལྷ་ནི་ཡུམ་ཆེན་མོ་
དཀར་མོའམ་སེར་མོ་པད་ཟླ་ལ་བཞུགས་པ་ཕྱག་གཉིས་ཆོས་འཆད་ཀྱི་ཕྱག་རྒྱའི་གྲུ་མོ་
གཉིས་ནར་སྐྱེས་པའི་པད་མའི་སྡོང་བུའི་སྟེང་ན་ཡུམ་གྱི་པོ་ཏི་གཉིས་ཡོད་པ་བསྒོམ་ནས་
བཟླས་སོ། །དེ་ལྟ་ཞེས་པ་ནི་ལན་བཏབ་པ་བཅུ་གཅིག་ལམ་ལྔ་བསྟན་པ་དེ་ལྟར་ཐོས་
བསམ་སྒོམ་གསུམ་གྱིས་བསླབ་པའོ། །ཡང་ན་འཕགས་པ་ཐོགས་མེད་རྗེས་འབྲང་དང་
བཅས་པ་ནི་ཡུམ་ལས་མེད་ཅེས་བསྟན་པ་ཐམས་ཅད་ནི་མུ་སྟེགས་པས་བདག་དང་ཉན་
ཐོས་སྡེ་པས་
པས་ཆོས་སུ་ཀུན་བཏགས་པ་བཞིན་མེད་པར་སྟོན་པ་ཡིན་ལ། སྒྱུ་མ་ལ་སོགས་
པའི་དཔེས་ནི་འཁོར་འདས་ཀྱི་རྒྱུ་འབྲས་སམ་རྟེན་འབྲེལ་གཞན་ཡང་སྟོན་པ་ཡིན་ནོ། །
~214ལ



བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྒྱན་གྱི་མེ་ཏོག
སྤྲོས་པ་དང་བྲལ་བ་ནམ་མཁའ་དང་མཚུངས་པ་ལ་སོགས་པས་ནི་ཆོས་གྱི་དབྱིངས་འགྱུར་བ་
མེད་པའི་ཡོངས་གྲུབ་སྟོན་པ་ཡིན་གྱི་བདེན་གཉིས་སུ་ནི་བཤད་པ་མེད་དེ་བརྒྱད་སྟོང་དོན་
བསྡུས་ལས། །ཤེས་རབ་ཀྱི་ཕ་རོལ་ཕྱིན་པ་ནི། །བསྟན་པ་གསུམ་ལ་ཡང་དག་བརྟེན། །ཞེས་
བྱ་བ་དང་སངས་རྒྱས་ཀྱིས་ནི་གཞན་བསྟན་མེད་ཅེས་བཤད་དེ་ལུགས་འདི་ནི་ལམ་ལྔ་ཀར་
གསུམ་པོ་དེ་ལ་སློབ་པ་ཡིན་ནོ། །
གསུམ་པ་མཐུན་གྱུར་ནི་བཤད་ཟིན་པ་དེས་ན་ཞེས་པ་སྟེ་ཁྱོད་ཀྱིས་བསྟན་པ་དེ་མ་
ནོར་བ་ཡིན་པས་གཞན་གྱིས་ཀྱང་དེ་བཞིན་དུ་སྤྱོད་ཅིག་ཅེས་གདམས་པ་མཛད་པ་ཡིན་ནོ། །
ཕྱོགས་བཅུ་ན་བཞུགས་པའི་དེ་བཞིན་གཤེགས་པ་རྣམས་ཅེས་སྦྱར་རོ། །
བཞི་པ་རྗེས་སུ་ཡིད་རང་བ་ནི་བཅོམ་ལྡན་འདས་ཀྱིས་ཅེས་པ་སྟེ་འདི་ཐུགས་བྱིན་
གྱིས་བརླབས་པའི་བཀའ་ཡིན་པས་བཀའ་རྩལ་པ་ཞེས་སྨོས་སོ། །ཐམས་ཅད་དང་ལྡན་
པའི་འཁོར་ནི་བྱུང་ཆུབ་སེམས་དཔལ་དང་འཁོར་རྣམ་བཞིའོ། །སུ་ར་དང་ཨ་སུ་ར་ནི་
དབང་ཕྱུག་དང་དེ་མེད་པའམ་ཡང་ན་ལྷ་དང་ལྷ་མིན་ཏེ་འོ་མའི་མཚོ་སྲུབས་པའི་བདུད་རྩི་
ཡངས་མ་ཡངས་ཆང་དང་ཆང་མེད་ཅེས་བཏགས་སོ། །དྲི་ཟ་ནི་ལྷའི་གླུ་མཁན་ནམ་ཡང་ན་
འབྱུང་པོའོ། །བསྟོད་པ་ནི་དགའ་བ་སྟེ་འདི་ལ་དགའ་བའི་སྒྲ་ཡོད་དོ། །
མདོ་སྡེ་རྣམས་ཀྱི་གཙུག་གི་ནོར་བུ་མཆོག །རྒྱལ་བའི་ཡུམ་གྱི་སྙིང་པོ་ལེགས་བཤད་
པས། །བདག་གི་བསོད་ནམས་དྲི་མེད་གང་ཐོབ་དེས། །འགྲོ་བ་ཀུན་གྱི་སངས་རྒྱས་མྱུར་ཐོབ་
ཤོག །
ཤེས་རབ་གྱི་ཕ་རོལ་ཏུ་ཕྱིམ་པའི་སྙིང་པོ་རྒྱན་གྱི་མེ་ཏོག་ཅེས་བྱ་བ་མང་དུ་ཐོས་པའི་
དགེ་སློང་བཅོམ་ལྡན་རལ་གྲིས་སྦྱར་བ་རྫོགས་སོ།། །།
སྨ215



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེར་སྙིང་གི་འགྲེལ་པ་བཞུགས་སོ། །
གནས་དྲུག་པ་བློ་གྲོས་མཚུངས་མེད།
བདེ་གཤེགས་ཡུམ་གྱུར་ཆོས་རྣམས་ཀུན་གྱི་མཆོག །འཕགས་རྣམས་གཤེགས་ཤུལ་
ཕན་བདེ་འབྱུང་བའི་མཛོད། །ཡོན་ཏན་དཔག་མེད་ཤེར་ཕྱིན་ལ་བཏུད་ ནས། །ཤེར་ཕྱིན་
སྙིང་པོའི་འགྲེལ་གསལ་བྲི་བར་བྱ། །
འདི་ལ་དོན་རྣམ་པ་བཅུ་སྟེ། མཚན་སྨོས་པ་དང་། གླེང་གཞི་དང་། ཤེས་རབ་ལ་
འཇུག་པ་དང་། སྟོང་ཉིད་ཀྱི་མཚན་ཉིད་དང་། ཤེས་རབ་ཀྱི་སྤྱོད་ཡུལ་དང་། ཤེས་རབ་ཀྱི་
ཡོན་ཏན་དང་། ཤེས་རབ་ཀྱི་འབྲས་བུ་དང་། ཤེས་རབ་ཀྱི་གཟུངས་དང་། མཐུན་འགྱུར་
བརྗོད་པ་དང་། རྗེས་སུ་ཡི་རང་བའོ། །དང་པོ་མིང་མ་སྨོས་ན་དོན་ཤེས་མི་ནུས་པས་མདོའི་
མིང་དོན་ཤེས་པར་བྱ་བའི་ཕྱིར་མཚན་སྨོས་པ་ནི་རྒྱ་གར་སྐད་དུ། ཨརྱ་པྲཛྙཱ་པཱ་ར་མི་ཏཱ་ཧྲི་ད་
ཡ་ཞེས་པ་སྟེ། བོད་སྐད་དུ་བསྒྱུར་བ་དང་བཤད་པ་ནི་མི་དགེ་བ་ལས་རིང་དུ་སོང་བས་
འཕགས་པ། འཇིག་རྟེན་དང་འཇིག་རྟེན་ལས་འདས་པའི་ཤེས་པ་ལས་མཆོག་བླ་ན་མེད་
པའི་ཤེས་རབ་སྟེ་འདིས་སྲིད་ཞི་གཉིས་ཀྱི་ཕ་རོལ་ཏུ་ཕྱིན་པར་བྱེད་པས་ཕ་རོལ་དུ་ཕྱིན་པའོ། །
རྒྱས་འབྲིང་བསྡུས་གསུམ་གྱི་དོན་ཟབ་མོ་ཐམས་ཅད་འདིར་འདུས་པའི་ཕྱིར། རྒྱལ་བས་
གསུངས་པའི་ནང་ན་ཡུམ་འདི་མཆོག་ཏུ་གསུངས་པས་སྙིང་པོའོ། །
གཉིས་པ་ནི་གླེང་གཞི་མ་བསྟན་ཚིག་མ་འབྲེལ་ཞིང་བཤད་པའི་གནས་ལ་སོགས་པ་
ལ216ལ



ཤེར་སྙིང་གི་འགྲེལ་པ།
མི་ཤེས་པས་དེ་བཤད་པ་ནི། ཐོས་སོ་ཞེས་ཁྱད་པར་གྱི་གཞིར་བྱས་པ་གང་གིས་ཐོས་ན་
བཀའ་སྡུད་པ་པོ་བདག་གིས་སོ། །དེའང་ཁ་ཅིག་འཇམ་དཔལ་དུ་འདོད་ལ་གཞན་དག་
སྤྱན་རས་གཟིགས་བདག་གིས་ཞེས་པར་འཆད་དོ། །འོན་ཀྱང་ཕྱག་རྡོར་རམ་ཀུན་དགའ་
བོ་ཡིན་པར་སློབ་དཔོན་སེང་བཟང་བཞེད་དོ། །གང་ཐོས་ན་སྒྲོ་སྐུར་དང་བྲལ་བ་འདི་སྐད་་
ཅེས་བྱ་བ་ནི་དེ་སྐད་ཅེས་བཀའ་སྩལ་ཞེས་པའི་བར་གྱི་མདོའི་ཚིག་གོ། །དུས་ནམ་གྱི་ཚེ་ན་
སྟོན་ནམ་སྔ་དྲོ་ལྟ་བུའི་དུས་གཅིག་ན་སྟེ། ཐོས་པར་དཀའ་བའང་བསྟན་ཏོ། །སྟོན་པ་གང་
ལས་ཐོས་ན་བདུད་བཞི་བཅོམ་པའམ་སྐལ་བ་དྲུག་དང་ལྡན་པའི་བཅོམ་ལྡན་འདས་ལས་
སོ། །གནས་ནི་རྒྱལ་པོ་གཟུགས་ཅན་སྙིང་པོའི་ཁྱིམ་མམ་ཁབ་ཡོད་པ་མ་ག་ཏའི་གྲོང་གི་བྱེ་
བྲག་གོ། །དེའི་ཤར་ཕྱོགས་ན་ལྷུན་པོ་བྱ་རྒོད་དང་འདྲ་བའི་རྩེ་མོ་རྡོག་རྡོག་པོར་བྱ་རྒོད་
དང་། འདྲ་བར་ཡོད་པས་དང་། བྱ་མང་པོ་འདུ་བའི་ཕྱིར་རིན་པོ་ཆེ་སྣ་ཚོགས་ཀྱི་ཕུང་པོར་
གྱུར་པ་ཡོད་པས་ཕུང་པོའི་རི་བོ། དེ་ནི་བཅོམ་ལྡན་འདས་བཞུགས་པས་མཆོད་རྟེན་དུ་གྱུར་
ཅིང་མེ་ལ་སོགས་པས་མི་འཇིག་པ་ཡིན་ནོ། །དེ་དག་གིས་ཕུན་སུམ་ཚོགས་པ་ལྔ་བསྟན་ཏེ་
དུས་དང་སྟོན་པ་དང་གནས་དང་ཆོས་དང་འཁོར་ཕུན་སུམ་ཚོགས་པའོ། །འཁོར་ནི་ཉོན་
མོངས་དང་བྲལ་བས་དགེ་སློང་ངོ་། །དགེ་འདུན་ནི་སང་གྷ་ཞེས་པ། ཚོགས་ཏེ་བདུད་ལ་
སོགས་པའི་ཕྱིར་རྒོལ་བས་མི་ཕྱེད་པས་དགེ་འདུན་དེ། དེ་སྐད་དུའང་། སངས་རྒྱས་ཆོས་
དང་དགེ་འདུན་རྣམས། །བདུད་རྣམས་ཕྱེ་བ་བརྒྱ་ཡིས་ཀྱང་། །གང་ཕྱིར་དབྱེ་བར་མི་ནུས་
པ། །ཞེས་བརྗོད་དོ་ཞེས་སོ། །རྫུ་འཕྲུལ་ལ་སོགས་མཐུ་ཆེ་བ་དང་སྟོང་ཉིས་བརྒྱ་ལྔ་བཅུ་
ཡོད་པ་གྲངས་མང་བས་ཆེན་པོའོ། །བྱང་ཆུབ་ནི་སེམས་ཀྱི་དབྱིངས་དྲི་མེད་དེ་དེ་བཞིན་
ཉིད་ཡིན་ལ་དེ་རྟོགས་པའི་ཕྱིར་སྙིང་སྟོབས་ཆེ་བའི་བསམ་པ་དང་ལྡན་པས་སེམས་དཔའ་
ཞེས་བྱ་ཞིང་། དགེ་འདུན་ནི་བཤད་ལ་ཆེན་པོ་ནི་སེམས་དང་སྤོང་བ་དང་རྟོགས་པ་ཆེན་པོ་སྟེ་
ལ217ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆེད་དུ་བྱ་བ་གསུམ་དང་ལྡན་པས་སོ། །དེ་དག་དང་ཐབས་གཅིག་ཏུ་སྟེ་ལྷན་ཅིག་དེ་དག་
གིས་བསྐོར་ནས་སྐུ་གསུང་ཐུགས་གསུམ་གྱི་འཕྲིན་ལས་སྤྱོད་ལམ་དང་ཆོས་འཆད་པ་དང་
སེམས་ཅན་ལ་དམིགས་ནས་ནང་དུ་ཡང་དག་འཇོག་པ་དང་ཆོས་ལ་དམིགས་པའི་སྙོམས་
པར་འཇུག་པ་དང་བཞིས་བཞུགས་པའམ། ཡང་ན་ཚངས་པ་དང་ལྷ་དང་འཕགས་པའི་
བཞུགས་པ་བླ་ན་མེད་པ་ནི་སྙིང་རྗེ་ཆེན་པོ་དང་། བསམ་གཏན་བཞི་པ་དང་། སྟོང་པ་ཉིད་
ཀྱི་རྣམ་ཐར་ཏེ་གསུམ་གྱིས་བཞུགས་སོ། །ཏེ་ཞེས་པས་བཞུགས་ཟིན་པར་སྟོན་ཏོ། །འདི་
ལ་ཉན་ཐོས་སྨོས་པ་ནི་སྡུད་པ་པོ་ལ་ཡིད་ཆེས་པར་བྱ་བ་དང་འཁོར་གྱི་གཙོ་བོ་རྣམས་
འདུལ་ཞིང་ཐེག་ཆེན་ལ་འཇུག་པར་བསྟན་པའི་ཕྱིར་ཡིན་ལ། ཇི་སྐད་དུ་སྟོན་པ་དཔང་པོའི་
འཁོར་དང་ནི། །ཡུལ་དང་དུས་ཀྱང་ངེས་བསྟན་པ། །དད་ལྡན་འཇུག་པའི་མན་ངག་ཏུ། །སྡུད་
པོ་རང་ཉིད་ཚད་མར་ནི། །རབ་གྲུབ་ཕྱིར་ཡིན་འཇིག་རྟེན་ན། །ཡུལ་དང་དུས་སོགས་ཀྱིས་
མཚོན་ཞིང་། །དཔང་པོར་བཅས་པའི་ཚིག་སྨྲ་བའི། །སྨྲ་པོ་ཚད་མར་རབ་ཏུ་སྐྱོད། །ཅེས་
གསུངས་པས། སྔར་སྨོས་པ་ནི་སངས་རྒྱས་ཀྱི་དྲུང་ན་རྟག་པར་གནས་པའི་ཕྱིར་ཡིན་ཞེས་
ཀ་མ་ལ་ཤི་ལ་གསུངས། བི་མ་ལ་མི་ཏྲས་དེ་ལ་རིགས་པ་མེད་པས་འོག་མ་སྔར་བསྟན་པའི་
རིམ་པར་འཆད་ལ། གཞན་དག་ནི་རབ་ཏུ་བྱུང་བ་ལ་གུས་པར་བྱ་བར་བསྟན་པ་ཡིན་ཞེས་
འཚད་དོ། །
གསུམ་པ་ཤེས་རབ་ལ་འཇུག་པ་ནི་སྙོམས་པར་མ་ཞུགས་ན་བརྟག་པའི་དངོས་པོ་
གསལ་བར་མི་རྟོག་པས་རྟོགས་པའི་ཕྱིར་དེ་ལ་ཞུགས་པ་བསྟན་ཏོ། །དེ་ལྟར་ཞུགས་པ་དེའི་
ཚེ་བཅོམ་ལྡན་འདས་ཐུབ་པ་ཏིང་ངེ་འཛིན་སེམས་རྩེ་གཅིག་པ་ལ་སྙོམས་པར་ཞུགས་ཏེ་དེ་
བདག་ཉིད་དུ་བཞག་གོ། །ཏིང་ངེ་འཛིན་ཇི་ལྟ་བུ་ལ་ཞེ་ན། ཆོས་ནི་མཚན་མེད་འཛིན་པ་སྟེ།
དེ་ཉིད་ཀྱི་རྣམ་གྲངས་ནི་ཕུང་པོ་དང་ཁམས་དང་སྐྱེ་མཆེད་རྣམས་སོ། །དེ་དག་སྐྱེ་འགག་
ལ218ལ



ཤེར་སྙིང་གི་འགྲེལ་པ།
མེད་པའི་སྟོང་ཉིད་ནི་ཟབ་མོ་སྟེ། དེ་རྟོགས་པས་ན་སྣང་བ་ཞེས་བྱ་བའོ། །ཡང་ན་ཟབ་མོ་
ཡོངས་སུ་ཀུན་ཏུ་ཐམས་ཅད་དུ་འདི་ལ་སྣང་བའམ། འདིས་ཟབ་མོ་ཁོང་དུ་ཆུད་རིག་རྟོགས་
པ་ནི་ཟབ་མོ་སྣང་བའི་ཆོས་ཀྱི་རྣམ་གྲངས་སུ་དྲི་མེད་བཤེས་གཉེན་འཆད་དོ། །ཡང་ན་རྣམ་
གྲངས་ཟབ་པ་དང་རྒྱ་ཆེ་བ་ཞེས་བཤད་དོ། །ཡང་ཏིང་ངེ་འཛིན་ལ་སྙོམས་པར་ཞུགས་པ་
དེའི་ཚེ་ནམ་མཁའི་མཚན་ཉིད་རྟོགས་པ་ཐམས་ཅད་ཡངས་པའི་བྱང་ཆུབ་རྟོགས་པར་
འདོད་པའི་སེམས་དཔའ་སྦྱིན་སོགས་ཕར་ཕྱིན་ཆེ་བས་སེམས་དང་ཆེན་པོ་ཞེས་བྱའོ། །
ཡང་ན་ཆོས་ཆེན་པོ་བརྒྱད་སྟོང་པ་ལ་སོགས་པ་དང་། སེམས་བསྐྱེད་དང་།
མོས་པ་
དང་། ཡེ་སྟོང་པ་སྟེ། ཉི་ཚེའི་སྟོང་ཉིད་མུ་སྟེགས་པ་ཅན་རྣམས་ཀྱིས་ཞེས་སོ། །དེ་བས་ན་
རང་གིས་ངོ་བོ་སྟོང་པ་ཉིད་ཀྱི་གཟུགས་སུ་སྣང་བ་འདི་ལ་གཟུགས་སོ་ཞེས་པ་བརྡར་
བཏགས་ཚིག་གིས་ཐ་སྙད་དུ་བྱས་སོ། །གཟུགས་དོན་ལ་ཡོད་པས་སྟོང་གཟུགས་གཞན་ཡིན་ནོ་
སྙམ་ན་གཟུགས་ལས་དེའི་ཆོས་ཉིད་སྟོང་པ་ཉིད་གུད་ན་མེད་པའི་ཕྱིར་གཟུགས་ལས་སྟོང་
པ་ཉིད་གཞན་མ་ཡིན་ནོ། །སྟོང་པ་ཉིད་གཟུགས་སུ་སྣང་བ་ལ་གཟུགས་སུ་ཐ་སྙད་བྱས་ཀྱི་
སྟོང་པ་ཉིད་ལས་ལོགས་སུ་གཟུགས་མི་རྙེད་པས་སྟོང་པ་ཉིད་ལས་ཀྱང་གཟུགས་གཞན་མ་
ཡིན་ནོ་ཞེས་བསྟན་ཏོ། །ཡང་ན་གཟུགས་ཀྱི་མཚན་ཉིད་དེ་སྟོང་པ་ཉིད་ཀྱི་མཚན་ཉིད་ཡིན་
པས་གཟུགས་སྟོང་པའོ་ཞེས་འཁོར་བའི་མཐར་ལྟུང་བའི་གཉེན་པོར་གསུངས། སྟོང་ཉིད་
ཀྱི་མཚན་ཉིད་དེ་གཟུགས་ཀྱིའང་མཚན་ཉིད་ཡིན་པས་སྟོང་པ་ཉིད་གཟུགས་སོ་ཞེས་མྱང་
འདས་ཀྱི་མཐར་ལྟུང་བའི་གཉེན་པོར་གསུངས་སོ། །གཟུགས་སྟོང་པ་ཡིན་པ་དེ་བཞིན་དུ་
མྱོང་བའི་ཚོར་བ་དང་། མཚན་མར་འཛིན་པའི་འདུ་ཤེས་དང་། ཕུང་པོ་བཞི་ལས་གཞན་
པའི་འདུ་བྱེད་དང་། ཡུལ་སོ་སོར་རྣམ་པར་རིག་པའི་རྣམ་པར་ཤེས་པ་རྣམས་སྟོང་པའོ། །སྟོང་
པ་ཉིད་ཀྱང་ཚོར་སོགས་དེ་དག་གོ། །ཚོར་སོགས་ལས་ཀྱང་སྟོང་པ་ཉིད་གཞན་མ་ཡིན་ལ།
༤219



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོང་པ་ཉིད་ལས་ཀྱང་ཚོར་སོགས་གཞན་མ་ཡིན་ནོ། །འདི་ནས་གང་བ་མེད་པའི་བར་གྱིས་
མཐོང་ལམ་བསྟན་གསུངས་སོ། །
ཤཱ་རིའི་བུ་ཞེས་བོས་ནས་གོང་དུ་བཤད་པ་དེ་ལྟ་བུའི་ན་ཕུང་ཁམས་སྐྱེ་མཆེད་རྟེན་
འབྲེལ་བདེན་པ་ལ་སོགས་པའི་ཆོས་ཐམས་ཅད་སྟོང་པ་ཉིད་དེ་རང་གི་ངོ་བོ་མེད་པའི་ཕྱིར་
རོ། །དེ་དག་གིས་ཕུང་སོགས་ལ་རང་བཞིན་གྱིས་སྟོང་པར་ལྟ་ཚུལ་བཤད་ནས་མཚན་ཉིད་
མེད་པར་ལྟ་ཚུལ་ནི་ཆོས་ཐམས་ཅད་ཀྱི་ཆོས་ཉིད་ནི་རང་དང་སྤྱིའི་མཚན་ཉིད་མེད་པ། ཐོག་
མཐའ་མེད་པས་སྔར་མེད་མ་སྐྱེས་པ། སྔར་ཡོད་མ་འགག་པའོ། །ཉོན་མོངས་པ་ངོ་བོ་མེད་
པའི་ཕྱིར་ཆོས་ཉིད་དྲི་མ་མེད་པ། རང་བཞིན་གྱིས་འོད་གསལ་བའི་ཕྱིར་ངོ་བོ་ཉིད་ཀྱིས་དྲི་
མ་དང་བྲལ་བའོ། །སྐྱོན་གྱིས་ཆོས་དབྱིངས་དྲི་མ་མེད་པ་སངས་རྒྱས་ཐོབ་ཀྱང་ཡོན་ཏན་
གྱིས་རྒྱས་ཤིང་གང་བ་མེད་པའོ། །ཡང་ན་འཁོར་བར་སྟོང་ཉིད་བྲི་བ་མེད། བྱང་ཆུབ་ཆེན་
པོར་འཕེལ་བ་མེད་པས་གང་བ་མེད་པའོ། །འདི་ནས་མ་ཐོབ་པ་མེད་ཀྱི་བར་གྱིས་ནི་སྒོམ་
ལམ་བསྟན་ཞེས་འཆད་དོ། །
ཡང་སྤྱན་རས་གཟིགས་ཀྱིས། ཤཱ་རིའི་བུ་ཞེས་བོས་ནས་ཇི་སྐད་གསུངས་པའི་རྣམ་པ་
ཆོས་ཐམས་ཅད་ལ་ལྟ་བ་དེ་ལྟ་བས་ན་སྟོང་ཉིད་ཡང་དག་པར་རྗེས་སུ་མཐོང་བ་ལ་
གཟུགས་ཡང་དག་པར་རྗེས་སུ་བལྟར་མེད། ཚོར་བ་དང་། འདུ་ཤེས་དང་། འདུ་བྱེད་དང་།
རྣམ་པར་ཤེས་པ་ཡང་དག་པར་རྗེས་སུ་བལྟར་མེད་དེ། ཆོས་གང་ཡང་མི་མཐོང་བ་ཉིད་སྟོང་
པ་ཉིད་མི་མཐོང་བ་ཡིན་པའི་ཕྱིར་རོ། །ཡང་ན་སྟོང་པ་ཉིད་གཟུགས་མ་ཡིན་ཞེས། སྟོང་པ་
ཉིད་ལ་མིང་གཟུགས་སུ་མི་བརྗོད་ཅེས་གཟུགས་སོགས་མིང་ལ་རྟོགས་པའི་མཚན་མ་
བསལ་བའི་ཕྱིར་གསུངས་སོ། །སྐྱེ་མཆེད་འགོག་པ་ནི་ཟར་མའི་མེ་ཏོག་ལྟ་བུའི་མིག་མེད་
གྲོ་ག་གཅུས་པ་ལྟ་བུ་རྣ་བའི་དབང་པོ་མེད། མོ་ཁབ་གཤིབས་པ་འདྲ་བའི་སྣ་མེད། ཟླ་བ་
ལ220ལ



ཤེར་སྙིང་གི་འགྲེལ་པ།
ཕྱེད་པ་འདྲ་བའི་ལྕེ་མེད། ལུས་དབང་རྟེན་འདྲ་བའི་ལུས་ཀྱི་དབང་པོ་མེད། ཚོགས་དྲུག་
འདས་མ་ཐག་པའི་ཡིད་མེད། དབང་པོ་དྲུག་གི་ཡུལ་གཟུགས་རྣམ་གཉིས་མེད། སྒྲ་བརྒྱད་
མེད། དྲི་བཞི། རོ་དྲུག །རེག་བྱ་བཅུ་གཅིག་མེད། ཚོར་བ་འདུ་ཤེས་འདུ་བྱེད་རིག་བྱེད་མ་
ཡིན་པའི་གཟུགས་འདུས་མ་བྱས་རྣམས་ལ་བཞག་པའི་ཆོས་ཀྱི་སྐྱེ་མཆེད་མེད་དོ། །ཁམས་
འགོག་པ་ནི། མིག་གིས་མཚན་ཉིད་འཛིན་པའི་ཁམས་མེད་པ་ནས་ཡིད་ཁམས་ཀྱི་བར་
ཁམས་དྲུག་མེད། གཟུགས་ཀྱི་ཁམས་མེད་པ་ནས་ཆོས་ཀྱི་ཁམས་ཀྱི་བར་མེད། དེ་མེད་
པས་མིག་གི་རྣམ་པར་ཤེས་པའི་ཁམས་མེད་པ་ནས་དྲུག་པ་ཡིད་ཀྱི་རྣམ་པར་ཤེས་ཀྱི་བར་དུ་
ཡང་མེད་དོ། །ལས་འབྲས་ལ་རྨོངས་པའི་མ་རིག་པ་མེད་པ། འདུ་བྱེད་རྣམ་ཤེས་མིང་
གཟུགས་སྐྱེ་མཆེད་དྲུག་རེག་པ་ཚོར་བ་སྲེད་པ་ལེན་པ་སྲིད་པ་སྐྱེ་བ་རྒ་ཤི་སྟེ་ཀུན་ནས་ཉོན་
མོངས་ཕྱོགས་རྣམ་རྒ་ཤིའི་བར་མེད་དོ། །རྣམ་བྱང་གི་ཕྱོགས་པ་རིག་པ་ཟད་པ་མེད་པ་ནས་རྒ་
ཤི་ཟད་པའི་བར་དུ་ཡང་མེད་དོ། །དེ་དག་ཀུན་རྫོབ་དུ་ནི་ཡོད་དོ། །གལ་ཏེ་ཡན་ལག་བཅུ་
གཉིས་སྐྱེ་འགག་བྱེད་པ་བདེན་པ་མེད་ན་སྡུག་བསྔལ་ལ་སོགས་པ་བདེན་བཞི་ཡང་མེད་
པར་འགྱུར་ན་དེ་དག་འཕགས་པའི་བདེན་པ་ཡིན་པས་བརྫུན་པར་མི་འཐད་ཅེ་ན། ཤེས་
བྱ་སྡུག་བསྔལ་གསུམ་གྱིས་ཅི་རིགད་པར་སྡུག་བསྔལ་བའི་སྡུག་བསྔལ་ནི་རང་གི་ངོ་བོ་སྐྱེ་
བ་མེད་པའི་ཕྱིར་དོན་དམ་པར་མེད་དོ། །སྡུག་བསྔལ་སྐྱེ་བ་མེད་པས་སྤང་བྱ་བ་མ་རིག་པ་
དང་སྲེད་པ་དང་ལས་ཀྱི་ཀུན་འབྱུང་བ་མེད། དེ་ཉིད་ཀྱི་ཕྱིར་སྡུག་བསྔལ་འགག་པའི་འགོག་
པ་མེད་དོ། །དེ་བས་ན་སྡུག་བསྔལ་དེ་འགོག་པ་ཐོབ་པའི་ཐབས་བསྟེན་བྱ་ལམ་གྱི་བདེན་
པ་མྱང་འདས་སུ་ཕྱིན་བྱེད་མེད་དོ། །ཡུལ་བདེན་བཞི་མེད་པས་དེ་རྟོགས་པའི་ཡེ་ཤེས་མེད་
ཅེས་མཚན་མའི་སྐྱོན་སྤང་བའི་ཕྱིར་གསུངས་སོ། །སྟོབས་དང་མི་འཇིགས་པ་ལ་སོགས་
པའི་ཡོན་ཏན་ནམ། བྱང་ཆུབ་ཆེན་པོ་སྔོན་མེད་པ་ལས་ཐོབ་པ་མེད་དེ་འཐོབ་བྱེད་ཀྱི་ལམ་
ལ221ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པའི་ཕྱིར་རམ། གདོད་མ་ནས་སེམས་ཅན་ཀུན་ལ་མཉམ་པར་གནས་པས་སོ། །ཡང་
ན་སྟོང་པ་ཉིད་ལ་ཐོབ་བྱ་བྱང་ཆུབ་མེད་ཅིང་ཐོབ་བྱེད་སེམས་ཅན་མེད་པས་ཐོབ་པ་མེད་
ཅིང་། དྲི་མ་ཟད་པ་ལ་མངོན་དུ་འགྱུར་བར་ཟད་ཀྱི་སེམས་ཀྱི་དབྱིངས་གདོད་མ་ནས་ཡོད་
པས་མ་ཐོབ་པ་མེད་དོ། །
ལྔ་པ་གང་ལ་དམིགས་པ་ཤེས་པའི་ཕྱིར་ཤེས་རབ་ཀྱི་སྤྱོད་ཡུལ་ནི་འདི་ནས་རྡོ་རྗེ་ལྟ་
བུའི་ཏིང་ངེ་འཛིན་བསྟན་ཏེ། ཡང་སྤྱན་རས་གཟིགས་ཀྱིས་ཤཱ་རིའི་བུ་ཞེས་བོས་ནས་ཐོབ་
པ་མེད་པ་ལ་སོགས་པ་སྔར་བཤད་པ་དེ་ལྟ་བུས་ན་བྱང་ཆུབ་སེམས་དཔའ་རྣམས་ཡུམ་ལ་
ཆོས་གང་ཡང་ཐོབ་པ་མེད་པ་དེའི་ཕྱིར་དེ་ལྟར་ཤེས་པར་བྱས་ནས་ཤེས་རབ་ཀྱི་ཕ་རོལ་ཏུ་ཕྱིན་
པ་ཇི་སྐད་བཤད་པའི་མཚན་ཉིད་བསྒོམ་པའི་ལམ་བརྟེན་ཅིང་བརྩོན་འགྲུས་དྲག་པོས་
ཞུགས་ཤིང་། གནས་ཏེ། ཐོབ་བྱ་བྱང་ཆུབ་ནི། ཟླ་བ་སྒྲོན་མའི་ཏིང་ངེ་འཛིན་ལས། ཤིན་ཏུ་
ཕྲ་བའི་ཆོས་ཀྱང་ཡོད་མ་ཡིན། །ཤིན་ཏུ་ཕྲ་བ་ཞེས་བྱའང་ཡོད་མ་ཡིན། །ཞེས་གསུངས་སོ། །
བྱང་ཆུབ་ལ་སྐྱོན་བསལ་ནས་ཡེ་ཤེས་སུ་གྱུར་པ་ཡང་མེད་ཡོན་ཏན་ཐོབ་པ་ཡང་མེད་ན་
ཡུལ་ལ་ཅིའི་ཕྱིར་འཇུག་ཅེ་ན།
དྲུག་པ་སྤྲོ་བ་བསྐྱེད་པའི་ཕྱིར་ཤེས་རབ་ཀྱི་ཡོན་ཏན་འཆད་པ་ནི། ཀུན་ནས་ཁེབས་
པའི་ཕྱིར་སྒྲིབ་པ་སྟེ་ཉོན་མོངས་པ་དང་ཤེས་བྱའི་སྒྲིབ་པ་གཉིས་སོ། །སེམས་ལ། དེ་མེད་
པའི་ཕྱིར་ཡུམ་ལ་གནས་པ་ན་དེ་དག་མེད་པའི་འཁོར་བ་དང་ངན་སོང་དུ་སྐྱེ་བའི་འཇིགས་
པ་དང་ཆོས་ཟབ་མོ་ལ། དངངས་པ་དང་སྐྲག་པ་མེད་དེ། གང་ཟག་དང་ཆོས་སུ་སྒྲོ་འདོགས་
པའི་ཕྱིན་ཅི་ལོག་ལས་ཤིན་ཏུ་འདས་པ་སྟེ་བག་ཆགས་དང་བཅས་པ་ལས་གྲོལ་ནས་སོ། །
འཁོར་བ་ནི་རྣམ་རྟོག་སྟེ་རྣམ་པར་རྟོག་པ་གཞན་པ་ཡི། །འཁོར་བ་ཞེས་བྱ་ཅི་ཡང་མེད་ཅེས་
སོ། །རྟོག་པ་ཟད་པ་ནི་མྱ་ངན་ལས་འདས་པ་སྟེ། དེའི་མཐར་ཕྱིན་པ་ནི་མཐར་ཐུག་པའོ། །
~222



ཤེར་སྙིང་གི་འགྲེལ་པ།
ཇི་སྐད་དུ་ས་བཅུ་པ་ལས། བསྒོམ་པས་སྤང་བར་བྱ་བའི་རྣམ་པར་རྟོག་པ་སྤངས་པའི་ཕྱིར།
རྣམ་པར་དག་པའི་མཐར་ཕྱིན་པ་ཡིན་ཏེ། དེའི་གོང་དུ་སྤང་བར་བྱ་བ་རྣམ་པར་རྟོག་པ་མེད་
པའི་ཕྱིར་རོ། །ཞེས་སོ། །
བདུན་པ་སྤྱོད་པའི་དགོས་པ་བསྟན་པའི་ཕྱིར་ཤེས་རབ་ཀྱི་འབྲས་བུ་ནི་འདས་པ་
དང་མ་འོངས་པ་དང་ད་ལྟར་གྱི་དུས་གསུམ་པོ་དག་ཏུ་གཤེགས་པའམ་རྣམ་པར་བཞུགས་
པའི་སངས་རྒྱས་མཁྱེན་པ་གཉིས་ཀྱི་མིག་ཐོབ་པ་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བརྟེན་ནས་བླ་ན་སྟེ་གོང་ན་མེད་པ་ཡང་དག་པ་ཕྱིན་ཅི་མ་ལོག་པའི་མཐར་ཐུག་
པས་ན་རྫོགས་པའོ། །ཡང་རྫོགས་པ་ལ་མཉམ་པ་ཞེས་འབྱུང་བ་ལྟར་ན་མཚན་ཉིད་པ་ཉིད་
ཀྱིས་མཚན་ཉིད་གཅིག་པར་མཉམ་པའོ། །བྱང་ཆུབ་ནི་རྟོག་པ་ཡིན་ལ་མངོན་པར་ནི་མངོན་
སུམ་སྟེ། མངོན་སུམ་དུ་བྱང་ཆུབ་པ་སྟེ་རྟོགས་པར་སངས་རྒྱས་རྣམས་དང་ཡོན་ཏན་རྫོགས་
པ་མཉམ་པའམ་སངས་རྒྱས་སོ། །དེའི་ཕྱིར་འདི་ནི་སངས་རྒྱས་ཀུན་གྱི་ཡུམ་མོ། །འདིར་
ཤེར་ཕྱིན་ལ་བརྟེན་ནས་འབྱུང་བའི་ཕྱིར་བརྟེན་པ་ཤེར་ཕྱིན་ནི་རྣམ་མཁྱེན་དུ་བརྗོད་པའི་
བར་ཆད་མེད་པའི་ཏིང་ངེ་འཛིན་ཡིན་ཏེ། རྫོགས་པའི་བྱང་ཆུབ་ལས་དུས་སྔ་བའི་ཕྱིར།
བྱམས་པའི་ཞལ་ནས་ཀྱང་། བར་ཆད་མེད་པའི་ཏིང་ངེ་འཛིན། །དེ་ནི་རྣམ་ཀུན་མཁྱེན་པ་
ཉིད། །ཅེས་གསུངས་པའི་ཕྱིར་ཞེས་བི་ལ་མ་མི་ཏྲ་འཆད་དོ། །
བརྒྱད་པ་ཤེས་རབ་ཀྱི་གཟུངས་ནི་མི་སླུ་བར་འཛིན་པའི་ཕྱིར་སྨོས་ཏེ། ཤཱ་རིའི་བུ།
ཞེས་བོས་ནས་སྔར་བཤད་པ་དེ་ལྟ་བུས་ན་བདེན་པ་སྟེ་མ་ནོར་བར་ཤེས་རབ་ཀྱི་ཕ་རོལ་ཏུ་
ཕྱིན་པ་ནི་སྔགས་སུ་ཤེས་པར་བྱ་སྟེ། མན་ཏྲ་ཞེས་པ་ལ་ཡི་གེ་བསྟན་པའི་ངེས་ཚིག་མ་ཎ་ཤེས་
པ་དང་། ཏཱ་ཡ་ཏི་སྐྱོབས་ཡིན་པའི་ཕྱིར་ཏེ། དེ་ཡང་ཤེས་པ་ནི་ཤེས་རབ་ཀྱི་ངོ་བོ་དང་།
སྐྱོབས་པའི་བྱེད་ལས་བསྟན་ཏོ། །འདོད་པ་གྲུབ་པ་ཐོབ་པས་རིག་པའོ། །རིག་པ་ཡང་ཡིན་
ལ223



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་ཆེན་པོ་ཡང་ཡིན་བས་རིག་པ་ཆེན་པའོ། །དེ་ངེས་ཚིག་གི་ཚུལ་གྱིས་སྔགས་སོ། །འདི་
ལས་གོང་ན་མཆོག་ཏུ་གྱུར་པ་གཞན་མེད་པའི་ཕྱིར་བླ་ན་མེད་པའི་སྔགས་སོ། །མི་མཉམ་
པ་ནི་ཨ་ས་མ་སྟེ་འདི་དང་འདྲ་བའམ་མཚུངས་པ་མེད་པ་ནམ་མཁའོ། །དེ་དང་མཉམ་པའམ་
མཚུངས་པའི་སྔགས་སོ། །ཡང་ན་འཇིག་རྟེན་པ་དང་ཉན་རང་དང་མི་མཉམ་ཞིང་སངས་
རྒྱས་ཀུན་གྱི་ཡེ་ཤེས་དང་མཉམ་བའི་སྔགས་སོ། །དེས་མ་ཎ་ཞེས་པའི་ངེས་ཚིག་གི་དོན་ཤེས་
པ། བཤད་ནས་སྐྱོབས་པའི་དོན་འཆད་པ་ནི། འདུ་བྱེད་དང་འགྱུར་བ་དང་སྡུག་བསྔལ་གྱི་
སྡུག་བསྔལ་ཐམས་ཅད་རྒྱུན་གཅོད་ཅིང་རབ་ཏུ་ཞི་བར་བྱེད་པའི་སྔགས་སོ། །ཡང་རྣམ་པ་
གཉིས་སུ་ན་ནང་གི་བག་ཆགས་སེལ་བས་ན་ཤེས་རབ་ཀྱི་ཕ་རོལ་དུ་ཕྱིན་པའི་སྔགས་སོ། །
ཕྱིའི་མཚན་མ་ཐམས་ཅད་སེལ་བས་རིག་པ་ཆེན་པོའི་སྔགས་སོ། །ཕྱི་ནང་དང་གཉིས་ཀའི་
མཚན་མ་སེལ་བས་བླ་ན་མེད་པའི་སྔགས་སོ། །སངས་རྒྱས་ཀྱི་འབྲས་བུ་འགྲུབ་པར་བྱེད་
པ་མི་མཉམ་པ་དང་མཉམ་པའི་སྔགས་སོ། །ངན་སོང་སྤོང་ཞིང་སེམས་ཅན་ཀྱི་དོན་བྱེད་
པས་སྡུག་བསྔལ་ཐམས་ཅད་རབ་ཏུ་ཞི་བ་བྱེད་པའི་སྔགས་སོ། །འདི་མི་བརྫུན་ཏེ་ཕྱིན་ཅི་
མ་ལོག་པས་ན་བདེན་བ་དེ་ཁོ་ན་ཉིད་ཇི་ལྟ་བ་བཞིན་ཡིན་པར་བཟུང་ཞིང་ཤེས་པར་བྱ་སྟེ།
དེ་ལྟ་བུའི་ཤེས་རབ་ཀྱི་ཕ་རོལ་ཏུ་ཕྱིན་པའི་གཟུགས་སྔགས་སྨྲས་པ། ཏད་ཡ་ཐཱ། ཞེས་བྱ་བ་
ནི་འདི་ལྟ་སྟེ་ཞེས་བྱ་བའོ། །ག་ཏེ་ག་ཏེ་ནི་ཕྱིན་ཏེ་ཕྱིན་ཏོ་ཞེས་བྱ་སྟེ། སྣང་བ་ཐམས་ཅད་སྒྱུ་
མ་ལྟ་བུ་ལ་ཕྱིན་ཏེ། དྲན་པ་མེད་ཅིང་ཡིད་ལ་བྱར་མེད་པར་ཕྱིན་ཏོ། །པཱ་ར་ག་ཏེ་ནི་ཕ་རོལ་
དུ་ཕྱིན་ཏེ་ཞེས་བྱ་སྟེ། དྲན་པའི་ཕ་རོལ་དུ་སྟོང་པ་ཉིད་ལ་ཕྱིན་ཏོ་ཞེས་པའོ། །པཱ་ར་སཾ་ག་ཏེ་
ཕ་རོལ་ཏུ་ཡང་དག་པར་ཕྱིན་ཏོ་ཞེས་པ་སྟེ། སྒྱུ་མ་དང་སྟོང་ཉིད་ཀྱི་ཕ་རོལ་ན་མཚན་མ་མེད་
པ་ལ་ཡང་དག་པར་ཕྱིན་ཏོ་ཞེས་པའོ། །བོ་དྷི་སྭཱ་ཧཱ་ཞེས་པ་ནི་བྱང་ཆུབ་ཏུ་གྱུར་ཅིག་ཅེས་པ་སྟེ་
སྒྲིབ་པ་བྱང་ནས་བློ་ལས་འདས་པར་གྱུར་ཅེས་པའོ། །ཡང་སྤྱན་རས་གཟིགས་ཀྱིས་ཤཱ་རིའི་
224ལ



ཤེར་སྙིང་གི་འགྲེལ་པ།
བུ་ལ་བོས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྔར་གསུངས་པའི་ཚུལ་ལམ་
རྣམ་པ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྟོང་པ་ཉིད་ལ་བསླབ་པར་བྱའོ་ཞེས་
མཇུག་བསྡུས་ཏེ་གདམས་པའོ། །
དགུ་བ་མཐུན་འགྱུར་བརྗོད་པ་ནི་དེ་ནས་དེ་མ་ཐག་ཏུ་བཅོམ་ལྡན་འདས་ཟབ་མོ་
སྣང་བ་ཞེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་པ་ལས་བཞེངས་ཏེ། ཞེས་པ་ནི་
གདུལ་བྱའི་སྣང་བ་ལ་རྗེས་ཐོབ་བསྟན་པའི་ཕྱིར་རོ། །བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་སངས་རྒྱས་ཐམས་ཅད་ཀྱིས་
དགོངས་པའི་ཡུམ་ཟབ་མོ་མ་ནོར་བར་བསྟན་པ་ལ་དགྱེས་ནས་སྤྱན་རས་གཟིགས་ལ་སངས་
རྒྱས་ཀྱི་སྤྱན་གྱིས་གཟིགས་ཤིང་ལེགས་སོ་ཞེས་བྱ་བའི་གཏང་རག་བྱིན་ཏེ། ལེགས་སོ། །
ལེགས་སོ་ཞེས་དགའ་ཆེས་པས་སམ་རྒྱུ་དང་འབྲས་བུས་རྣམ་པར་དག་པ་ལ་གཟིགས་ནས་
ལན་གཉིས་གསུངས་སོ། །སྤྱན་རས་གཟིགས་ལ་རིགས་ཀྱི་བུ་ཞེས་བོས་ནས་ཁྱོད་ཀྱིས་
བཤད་པ་དེ་དེ་བཞིན་ལྟར་ཡིན་ཏེ། དེ་ལས་གཞན་དུ་མ་ཡིན་པས་རིགས་ཀྱི་བུ་དེ་དེ་ཁོ་ན་
བཞིན་ཡིན་ནོ་ཞེས་གསུངས་སོ། །ཚུལ་ཇི་ལྟར་སྤྱན་རས་གཟིགས་ཁྱོད་ཀྱིས་བསྟན་པའི་ཚུལ་
དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་ཏེ་ཞེས་པའོ། །
བཅུ་པ་རྗེས་སུ་ཡི་རང་བ་ནི། ཁྱོད་ཀྱིས་བསྟན་པ་འདི་ལ་ནི་ཕྱོགས་བཅུའི་བཅོམ་ལྡན་
འདས་དེ་བཞིན་ཉིད་རྟོགས་པའི་དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ༌། །ཀྱང་
གི་སྒྲས་ཐུབ་པ་ཉིད་མཉེས་པ་གཟུང་ངོ་། །ད་ལྟ་འདི་འཆད་ཅིང་སྒྲུབ་པ་ལའང་ཡི་རང་བར་
མཛད་དོ་ཞེས་དོན་གྱིས་བསྟན་ཏོ། །བཅོམ་ལྡན་ཀྱིས་སྔར་གྱི་དེ་སྐད་ཅེས་བཀའ་སྩལ་ནས་
ཞེས་པའམ། ཤཱ་རིའི་བུ་ཞེས་དྲིས་པ་ནས་བརྩམས་དེ་ཡི་རང་ངོའི་བར་དེ་སྐད་ཅེས་བཀའ་སྩལ་
ནས་ཞེས་བི་མ་ལ་མི་ཏྲ་འཆད་དོ། །ཚེ་དང་ལྡན་པ་ཤཱ་རིའི་བུ་ཞུ་བ་པོ་དང་། གསུང་པ་པོ་བྱང་
225ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང༌།
འཁོར་རྣམ་བཞི་ཐམས་ཅད་འདི་ན་འཁོད་པས་ན་ཐམས་ཅད་དང་ལྡན་པའི་འཁོར་ཞེས་
བྱ་བ་དེ་དག་དང་། རྒྱལ་ཆེན་བཞིའི་རིས་ལ་སོགས་པའི་ལྷ་དང་། མི་རྣམས་དང༌། ལྷ་མ་ཡིན་
སྦྱིན་བྱེད་མའི་བུ་ལ་སོགས་པ་དང་། ལྷའི་དྲུང་དུ་གླུ་ལེན་པ་ཡུལ་འཁོར་སྲུང་ལ་སོགས་པའི་དྲི་
ཟ་དང་བཅས་པའི་འཇིག་རྟེན་པ་སྟེ། འཇིག་ཅིང་རབ་ཏུ་ཉམས་པས་ཕུང་པོ་ལྔ་ནི་འཇིག་རྟེན་
ནོ། །དེ་རྣམས་ཡི་རང་ཏེ་མགུ་བར་གྱུར་ནས་བཅོམ་ལྡན་འདས་ཀྱི་གསུངས་ཤིང་བཤད་པ་
མངོན་པ་དགའ་བ་དང་ལྡན་པས་བཟུང་ཞིང་བསྟོད་དོ། །འདི་ནི་བྱིན་གྱིས་བརླབས་པའི་
བཀའ་ཡིན་ནོ།། །།
དོན་འདི་བདག་གིས་གཞན་ལ་མ་མཉན་ཞིང་། །བོད་ཀྱི་ཟེར་སྒྲོས་དག་ལ་མ་བརྟེན་
ལས། །རྟོགས་དཀའི་དོན་འདི་ལོག་པར་བཤད་སྲིད་ན། །འཕགས་དང་མཁས་པ་རྣམས་ཀྱིས་
བཟོད་པ་མཛོད། །འོན་ཀྱང་མཁས་པ་མང་པོའི་
པའི་ལེགས་བཤད་ལ། །རབ་ཏུ་གསལ་བའི་བློ་
ཡིས་ལེགས་བརྟགས་ནས། །དེ་དག་གཟུ་ལུམ་སྤངས་ཏེ་བཀོད་པས་ན། །ལེགས་སྦྱར་འདི་ལ་
ཉེས་པ་མེད་པར་བསམས། །ཤེར་སྙིང་གི་འགྲེལ་པ་གནས་དྲུག་པས་སྦྱར་བའོ།། །།
དགེའོ།། །།
༤226



༄༅། །ཤེར་སྙིང་འདོན་པའི་མན་ངག་བར་ཆད་ཀུན་སེལ་བཞུགས་སོ། །
སྒྲ་ཚད་པ་རིན་ཆེན་རྣམ་རྒྱལ།
སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །
སོ་སོར་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །
ཡུམ་ཆེན་མོ་ཤེར་ཕྱིན་གྱི་སྒྲུབ་པ་འདི་ལ་གསུམ་སྟེ། ཆོས་ཁུངས་བཙུན་པའི་ཕྱིར་བླ་མ་
བརྒྱུད་པའི་རིམ་པ། འབྲས་བུ་ལ་བྲོད་པ་སྐྱེ་བའི་དོན་དུ་ཕན་ཡོན་བསྟན་པ། ཕན་ཡོན་དེ་
ལྡན་གྱི་སྒྲུབ་པ་དངོས་བཤད་པའོ། །དང་པོ་ནི། ཇོ་བོ་ཨ་ཏི་ཤ་བོད་དུ་བྱོན་དུས། རྗེ་བཙུན་
མ་སྒྲོལ་མས་བར་ཆད་སེལ་བའི་ཐབས་སུ་གནང་། ཇོ་བོས་པཎྜི་ཏ་དཱ་ན་ཤྲི་ལ་གནང་།
དེས་སྨད་ཀྱི་བྱང་སེམས་ཟླ་བ་རྒྱལ་མཚན་ལ། དེས་དབང་བཀའ་གདམས་པ་ལ། དེས་སྟོད་
ལུང་སྐྱེར་སྒང་པ་ཡེ་ཤེས་སེང་གེ་ལ། དེས་བྱང་ཆེན་གྱི་སངས་རྒྱས་སྒོམ་པ་ལ། དེས་སྣར་
ཐང་གི་མཆིམས་ནམ་མཁའ་གྲགས་ལ། དེས་ཁྲོ་ཕུའི་སློབ་དཔོན་ཆེན་པོ་ཚད་མའི་སྐྱེས་བུ་ལ།
དེས་མཚན་བརྗོད་པར་དཀའ་བའི་བུ་སྟོན་ལོ་ཙཱ་བ་ཆེན་པོ་ལ། དེས་ཁོ་བོ་ལ་གནང་ངོ་། །
གཉིས་པ་ནི། འདིའི་སྦྱོར་བ་དང་རྗེས་གཉིས་ཀྱིས་བསོད་ནམས་ཀྱི་ཚོགས་དང་། དངོས་
གཞི་སྟོང་པ་ཉིད་བསྒོམས་པས་ཡེ་ཤེས་ཀྱི་ཚོགས་རྫོགས། རྒྱུ་ཚོགས་གཉིས་རྫོགས་པས་
འབྲས་བུ་སངས་རྒྱས་ཐོབ་སྟེ། ཇི་སྐད་དུ། བསོད་ནམས་ཡེ་ཤེས་ཚོགས་བསགས་ཏེ། །
༤227



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསོད་ནམས་ཡེ་ཤེས་ལས་བྱུང་བའི། །དམ་པ་གཉིས་ནི་ཐོབ་པར་ཤོག ། རུས་པས་མཐར་
ཐུག་གི་ཕན་ཡོན་ནོ། །སྒྲིབ་པ་རྣམས་རེ་རེ་ནས་སྤང་དགོས་ན། སྤང་བར་དཀའ། སྒྲིབ་པ་
སྤྱིའི་དངོས་གཉེན་སྟོང་པ་ཉིད་བསྒོམས་པས་སྒྲིབ་པ་ཐམས་ཅད་སྤངས་ཏེ། ཇི་སྐད་དུ། དྲང་
པོར་འདུག་ལ་ཡང་དག་ལྟོས། །འདི་ནི་འགྱོད་ཚངས་མཆོག་ཡིན་ནོ། །ཞེས་གནས་སྐབས་
ཀྱི་འབྲས་བུའོ། །དེ་ལྟར་ཚོགས་གཉིས་རླབས་ཆེན་ཐོབ་པས་བར་ཆད་ཐམས་ཅད་སེལ་ཏེ།
ཇི་སྐད་དུ། བསོད་ནམས་དག་པའི་མི་དག་ལ། གཞན་ལས་བྱུང་བའི་གནོད་པ་དང་། །ལྷ་
དང་བདུད་ཀྱི་རིས་རྣམས་ཀྱིས། །བར་ཆད་བྱ་བར་མི་ནུས་སོ། །ཞེས་པས་སྲུང་བ་ཀུན་གྱི་
མཆོག་ཏུ་འགྱུར་ཞིང་། མི་མ་ཡིན་གྱི་གནོད་པ་ལས་སྲུང་བ་སྔོན་གྱི་གླེང་གཞིས་ཀྱང་ཤེས་སོ། །
གསུམ་པ་ལ་སྦྱོར་དངོས་རྗེས་གསུམ་ལས། དང་པོ་ནི། བླ་མ་དང་དཀོན་མཆོག་སྤྱི་
ལ་མི་ཕྱེད་པའི་དད་གུས་བརྟན་པོས། ཞེ་ཐག་པ་ནས་སྐྱབས་སུ་འགྲོ་བ་དུང་པ་བྱ། ནམ་
མཁའ་དང་མཉམ་པའི་སེམས་ཅན་ཐམས་ཅད་དྲིན་ཅན་གྱི་མ་ཡིན་པ་ལ། དྲིན་ལན་འཇལ་
བའི་ནུས་པ་ད་ལྟ་མི་འདུག་པས། མྱུར་དུ་སེམས་ཅན་ཐམས་ཅད་ཀྱི་དོན་དུ་སངས་རྒྱས་
ཐོབ་པར་བྱས་ལ། ཕན་གདགས་སྙམ་དུ་སེམས་བསྐྱེད་དོ། །
གཉིས་པ་ནི། རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ། འདི་སྐད་བདག་
གིས་ཐོས་པ་ལ་སོགས་པའི་ཡི་གེའི་ཕྲེང་བ་རྣམས་སྐར་མའི་ཚོགས་ལྟར་འདུག་པར་བསམ།
དེ་ལས་འོད་ཟེར་དཔག་ཏུ་མེད་པ་ཕྱོགས་བཅུར་འགྲོས་པས་རང་བཞིན་གྱི་གནས་ནས་
སྟོན་པ་གཙོ་འཁོར་གསུམ་པོ་སྤྱན་དྲངས་ནས། མདུན་གྱི་ནམ་མཁར་དབུས་སུ་སྟོན་པ་
བཅོམ་ལྡན་འདས་ཤཱཀྱའི་རྒྱལ་པོ་གསེར་བཙོ་མ་ལྟ་བུ། སྤྲུལ་པའི་སྐུའི་ཆ་བྱད་ཅན། མཚན་
བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུས་སྤྲས་པ། ཆོས་གོས་ན་
བཟའ་ངུར་སྨྲིག་གསོལ་བ། ཕྱག་གཡས་ས་གནོན། གཡོན་མཉམ་གཞག །ཞབས་རྡོ་རྗེའི་
228



ཤེར་སྙིང་འདོན་པའི་མན་ངག་བར་ཆད་ཀུན་སེལ།
སྐྱིལ་མོ་ཀྲུང་གིས་བཞུགས་ཤིང་། འོད་དང་འོད་ཟེར་དཔག་ཏུ་མེད་པ་འཕྲོ་བ། དེའི་གཡས་
སུ་འཕགས་པ་ཤཱ་རིའི་བུ། གཡོན་དུ་འཕགས་པ་མོའུ་གལ་གྱི་བུ། གཉིས་ཀའང་དབུ་རེག་
ཞབས་རྗེན། ན་བཟའ་ཆོས་གོས་ངུར་སྨྲིག་གསོལ་བ། །ཕྱག་གཡས་ན་འཁར་གསིལ།
གཡོན་ན་ལྷུང་བཟེད་བསྣམས་པ་བཞེངས་ནས་ལྡེམ་གྱི་ཚུལ་དུ་བཞུགས་པར་བསྒོམ། དེ་
ནས་སྟོན་པའི་ཐུགས་ཀ་ནས་འོད་ཟེར་མཐའ་ཡས་པ་ཕྱོགས་བཅུར་འཕྲོས། དཀོན་མཆོག་
གསུམ་པོ་མ་ལུས་པ་སྤྱན་དྲངས། གཙོ་འཁོར་གསུམ་པོ་ལ་བསྡུ། ཐེག་ཆེན་གྱི་ལུགས་ཀྱི་ཤཱ་
རིའི་བུ་ནི་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པ་འཇམ་པའི་དབྱངས། མོའུ་
གལ་གྱི་བུ་ནི་སངས་རྒྱས་ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པ་སྤྱན་རིས་གཟིགས་
དབང་ཕྱུག ། སྟོན་པ་བཅོམ་ལྡན་འདས་ནི་འཇིག་རྟེན་ལས་འདས་པ་ཐམས་ཅད་ཀྱི་སྤང་
རྟོགས་མཛད་པ་ཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་ལ། བདག་གཞན་སེམས་
ཅན་ཐམས་ཅད་ལུས་ངག་ཡིད་གསུམ་དང་བའི་སྒོ་ནས་ཕྱག་འཚལ་བར་བསམ་ཞིང་།
མཚན་མཆོག་ལྡན་པ་དྲི་མེད་ཟླ་བའི་ཞལ། །ཞེས་སོགས་ཀྱི་བསྟོད་པ་དང་། དཀོན་མཆོག་
གསུམ་ལ་ཕྱག་འཚལ་ལོ། །དཀོན་མཆོག་གསུམ་ལ་མཆོད་པ་འབུལ། །དཀོན་མཆོག་
གསུམ་ལ་བདག་སྐྱབས་མཆི། །ཞེས་པ་ནས། འགྲོ་ལ་ཕན་ཕྱིར་སངས་རྒྱས་མྱུར་དུ་འགྲུབ་
པར་ཤོག །ཅེས་པའི་བར་ཞེ་ཐག་པ་ནས་ལན་གསུམ་བརྗོད་དེ་བསོད་ནམས་ཀྱི་ཚོགས་
བསགས་པའོ། །བདག་གི་ཐུགས་ཀའི་ཡི་གེའི་ཕྲེང་བ་ལས་འོད་ཟེར་འཕྲོས། སྟོན་པའི་
ཐུགས་ཀར་ཕོག་པས་ཐུགས་རྒྱུད་བསྐུལ། སྟོན་པའི་ཐུགས་ཀ་ནས་འོད་ཟེར་འགྲེང་བུ་
ཞིག་སྐྱ་བྲལ་གྱིས་བྱུང་བ་བདག་ལ་ཕོག་པས་བདག་འོད་ཕུང་དུ་གྱུར། སྟོན་པའི་ཐུགས་ཀ་
ནས་བྱུང་བའི་འོད་ལ་འཇུས་ནས་སོང་བས། བདག་སྟོན་པའི་སྐུར་ཐིམ་ནས་སོང་བས་མི་
དམིགས་པར་བསམ། དེ་བཞིན་དུ་སྟོན་པའི་ཐུགས་ཀ་ནས་འོད་ཟེར་དཔག་མེད་ཕྱོགས་
ལ229ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
-བཅུར་འཕྲོས་ནས་ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན་ཐམས་ཅད་འོད་ཕུང་དུ་
གྱུར། ཐམས་ཅད་སྟོན་པའི་ཐུགས་ཀར་ཐིམ་ནས། འཁོར་བ་ཐམས་ཅད་མི་དམིགས་པར་
བསམ། ཡང་སྟོན་པའི་ཐུགས་ཀ་ནས་འོད་ཟེར་འཕྲོས། །མཆོག་ཟུང་ལ་ཕོག འོད་ཕུང་དུ་
གྱུར། སྟོན་པའི་ཐུགས་ཀར་ཐིམ། སྟོན་པའི་སྐུ་ཡང་མེ་ལོང་ཧས་བཏབ་པ་མཐའ་ནས་རིམ་
གྱིས་ཡལ་ནས་དབུས་སུ་ཡལ་བ་བཞིན་དུ། །མཐའ་ནས་ཡལ་ནས་ཐུགས་ཀའི་ཚད་ཙམ་
དུ་ཡལ་བར་གྱུར་ཏེ། མྱ་ངན་ལས་འདས་པ་ཐམས་ཅད་མི་དམིགས་པར་གྱུར། དེ་ལྟར་
འཁོར་འདས་ཐམས་ཅད་རང་བཞིན་མེད་པ་སྤྲོས་བྲལ་མཉམ་པ་ཉིད་སྲིད་ཞི་མཉམ་པ་
ཉིད་ཀྱི་སྦྱོར་བ་བསྒོམ་པའོ། །དེའི་རྗེས་ལ་མཉམ་ཉིད་དུ་རྟོགས་པ་ཡང་སྤངས་ཏེ། ཆོས་
ཐམས་ཅད་སྤྲོས་བྲལ་མཉམ་པ་ཉིད་ཀྱི་ངང་ལ་ཅིར་ཡང་མི་རྟོག་ཅིར་ཡང་མི་འཛིན་བ་རྩེ་
གཅིག་ཏུ་ཡུན་བསྲིངས་ལ་མཉམ་པར་བཞག་གོ། །དེ་ནས། མཉམ་གཞག་སྟོང་པ་དེའི་ངང་
ནས། སྒྲ་གྲགས་སྟོང་དབྱེར་མེད་ཀྱི་ངང་། འདི་སྐད་བདག་གིས་ཐོས་པ་ཞེས་པ་ནས།
གསུངས་པ་ལ་མངོན་པར་བསྟོད་དོ། །ཞེས་པའི་བར་གྱི་མདོའི་ཚིག ། མི་ཚིག་གིས་བར་
མ་ཚོད་པར་ལན་བདུན་བརྗོད་དེ་ཟུང་འཇུག་གོ། །
གསུམ་པ་ནི། རྗེས་ཐོབ་སྒྱུ་མ་ལྟ་བུའི་ངང་ནས། སངས་རྒྱས་ལ་ཕྱག་འཚལ་ལོ། །
ཞེས་སོགས་བདེན་སྟོབས་བརྗོད་ལ། བདག་གམ་ཆེ་གེ་མོའི་བར་དུ་གཅོད་པར་བྱེད་པའི་
ཞེས་སོགས་ཀྱི་སྤེལ་ཚིག་འདོན་པ་ཁ་བསྒྱུར་ཤེས་པར་བྱ། སྤྱོད་ལམ་གྱི་གནས་སྐབས་
ཐམས་ཅད་དུ། གཟུགས་སྣང་སྟོང་། སྒྲ་གྲགས་སྟོང་། སེམས་རིག་སྟོང་དུ་ཤེས་པར་བྱས་
ལ། སྐར་མ་རབ་རིབ་མར་མེ་དང་། །སྒྱུ་མ་ཟིལ་པ་ཆུ་བུར་དང་། །རྨི་ལམ་གློག་དང་སྤྲིན་ལྟ་
བུར། །འདུས་བྱས་ཆོས་རྣམས་དེ་ལྟར་བལྟ། །
དར་ཞིང་རྒྱས་པར་གྱུར་ཅིག་གཙུག་ལག་དམ་པའི་ཆོས། །བདེ་ཞིང་སྐྱིད་པར་གྱུར་
ལ230ལ



ཤེར་སྙིང་འདོན་པའི་མན་ངག་བར་ཆད་ཀུན་སེལ།
ཅིག་མཐའ་ཡས་སེམས་ཅན་རྣམས། །ཟད་ཅིང་སྟོང་པར་གྱུར་ཅིག་འཁོར་བ་ངན་སོང་
གསུམ། །མེད་ཅིང་བརླག་པར་གྱུར་ཅིག་ནག་པོ་བདུད་ཀྱི་སྡེ། །སྐུ་ཚེ་རིང་བར་གྱུར་ཅིག་བླ་
མ་དགེ་བའི་བཤེས་གཉེན་རྣམས། །བདག་གིས་སྨོན་ལམ་འདི་བཏབ་པས། །ཀུན་གྱིས་
སྨོན་ལམ་འགྲུབ་པར་ཤོག །བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཅེས་
སོགས་བསྔོ་བ་སྨོན་ལམ་རྒྱ་ཆེན་པོར་བྱའོ། །
ཡུམ་ཆེན་མོ་སྒྲུབ་པའི་ཚུལ་འདི་ནི་མདོ་ཁམས་སྟོད་པ་ཡོན་ཏན་བཟང་པོས་ཡང་
ཡང་བསྐུལ་བའི་ངོར། དགེ་སློང་སྒྲ་ཚད་པས་མེ་མོ་ཡོས་བུའི་ལོ་དཔྱིད་ཟླ་ཐ་ཆུང་གི་ཚེས་
བཅུའི་ཉིན་བླ་མའི་གདན་ས་རི་ཕུག་ཏུ་སྦྱར་པའི་ཡི་གེ་པ་ནི་དཔལ་བཟང་གིས་བགྱིས་པའོ། །
མངྒ་ལཾ།། །།
231ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་རྣམ་བཤད་ཡུམ་དོན་རབ་གསལ་
ཞེས་བྱ་བ་བཞུགས་སོ། །
རོང་སྟོན་ཤེས་བྱ་ཀུན་རིག །
ཨོཾ་སྭསྟི། ཤེས་རབ་སྙིང་པོའི་རྣམ་བཤད་ཡུམ་དོན་རབ་གསལ་ཞེས་བྱ་བ། བླ་མ་
འཇམ་པའི་དབྱངས་ཀྱི་ཞབས་ལ་གུས་པར་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་
བརླབ་པར་མཛད་དུ་གསོལ། ཤེས་བྱ་མ་ལུས་མཁྱེན་པའི་བཅོམ་ལྡན་འདས། །ཐུབ་དབང་
ཞབས་ལ་གུས་པས་ཕྱག་འཚལ་ནས། །ཤེས་རབ་ཕ་རོལ་ཕྱིན་པའི་སྙིང་པོའི་དོན། དྲི་མེད་
ངག་གིས་ཅུང་ཟད་བཤད་པར་བྱ། །
མཚན་དོན་བཤད་པ། གཞུང་གི་དོན་རྣམ་པར་དབྱེ་པའོ། །དང་པོ་ལ། རྒྱ་གར་སྐད་དུ།
བྷ་ག་ཝ་ཏི་ནི། བཅོམ་ལྡན་འདས་མའོ། །པྲ་ཛྙཱ་པཱ་ར་མི་ཏ་ཞེས་པ་ནི། ཤེས་རབ་ཀྱི་ཕ་རོལ་ཏུ་
ཕྱིན་པའོ། །ཧྲི་ད་ཡ་ནི། སྙིང་པོའོ། །
གཉིས་པ་ལ་ཕུན་སུམ་ཚོགས་པ་ལྔ་སྟེ། དུས་ཕུན་སུམ་ཚོགས་པ། སྟོན་པ་ཕུན་སུམ་
ཚོགས་པ། གནས་ཕུན་སུམ་ཚོགས་པ། འཁོར་ཕུན་སུམ་ཚོགས་པའོ། །དང་པོ་ནི། འདི་
སྐད་བདག་གིས་ཐོས་པ་ཞེས་པས་ནི་ཆོས་ཟབ་པར་བསྟན་ཏེ། ཚིག་ཙམ་ཐོས་ཀྱི་དོན་ཁོང་
དུ་མ་ཆུད་ཅེས་པའི་དོན་ནོ། །དུས་གཅིག་ན་ཐོས་ཞེས་བྱ་སྟེ། འདིས་སྡུད་པ་པོ་ཤེས་རབ་
ཕུན་སུམ་ཚོགས་པ་དང་ལྡན་པར་བསྟན་ཏེ། དུས་སྐད་ཅིག་མ་ལ་ཆོས་མཐའ་ཡས་པ་
༤232ལ



ཤེས་རབ་སྙིང་པོའི་རྣམ་བཤད་ཡུམ་དོན་རབ་གསལ།
བཟུང་ཞེས་པའི་དོན་ནོ། །ཆོས་རྙེད་པར་དཀའ་བ་ཡང་བསྟན་ཏེ། ལན་གཅིག་ཐོས་ཀྱི་ཡང་
ཡང་དུ་མ་ཡིན་པ་ཞེས་པའོ། །འདི་དག་གིས་ནི་དུས་ཕུན་སུམ་ཚོགས་པ་བསྟན་པ་ཡིན་ནོ། །
སྟོན་པ་ཕུན་སུམ་ཚོགས་པ་ནི། བཅོམ་ལྡན་འདས་ཞེས་པ་སྟེ། འཁྲུལ་དང་བྲལ་ཞིང་ཡོན་
ཏན་དཔག་མེད་སྣོད། །ཡོན་ཏན་འདི་དག་རབ་རྒྱས་བཅོམ་ལྡན་འདས། །ཞེས་པ་ལྟར་རོ། །
གསུམ་པ་གནས་ཕུན་སུམ་ཚོགས་པ་ལ་གཉིས་ཏེ། ཁྱིམ་པ་དང་རབ་ཏུ་བྱུང་བ་ཐུན་
མོང་གི་གནས་ནི་རྒྱལ་པོའི་ཁབ་ཅེས་པའོ། །རབ་ཏུ་བྱུང་བའི་གནས་ནི་རྒྱལ་པོའི་ཁབ་ཀྱི་
ཤར་ཕྱོགས་ན་རི་བྱ་རྒོད་སྤུངས་པ་ལྟ་བུའི་ཚུལ་དུ་ཡོད་ཅིང་། ལྗོན་ཤིང་གི་རིགས་མཐའ་
ཡས་པ་དང་བཅས་པས་ཤིན་ཏུ་ཡིད་དུ་འོང་བའོ། །
བཞི་པ་འཁོར་ཕུན་སུམ་ཚོགས་པ་ལ་གཉིས་ཏེ། ཐེག་པ་ཆེ་ཆུང་གཉིས་ཀའི་ཐུན་མོང་
གི་འཁོར་ནི་དགེ་སློང་གི་དགེ་འདུན་ཆེན་པོ་རྣམས་དང་ཞེས་པས་བསྟན་ཏོ། །ཐེག་ཆེན་ཐུན་
མོང་མ་ཡིན་པའི་འཁོར་ནི་བྱང་ཆུབ་སེམས་དཔའི་དགེ་འདུན་ཆེན་པོ་རྣམས་དང་ཐབས་
གཅིག་ཏུ་བཞུགས་སོ་ཞེས་པའོ། །
ལྔ་པ་ཆོས་ཕུན་སུམ་ཚོགས་པ་ལ་གསུམ་སྟེ། ཞལ་ནས་གསུངས་པའི་བཀའ། བྱིན་
གྱིས་བརླབས་པའི་བཀའ། རྗེས་སུ་གནང་བའི་བཀའོ། །ཆོས་འདི་ལ་བཀའ་གསུམ་ཀ་
ཚང་བར་ཡོད་མོད་ཀྱང་བྱིན་གྱིས་བརླབས་པའོ། །དང་པོ་ནི། བཅོམ་ལྡན་འདས་ཟབ་མོ་
སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པས་བསྟན་ཏེ། ཟབ་མོ་ནི་
སྟོང་པ་ཉིད་ཡིན་ལ། སྣང་བ་ནི་ཡུལ་ཅན་གྱི་ཏིང་ངེ་འཛིན་ནོ། །སྙོམས་པར་ཞུགས་ཞེས་པ་
ནི། ཏིང་ངེ་འཛིན་དེ་ལ་མཉམ་པར་བཞག་པའོ། །
གཉིས་པ་ལ་གཉིས་ཏེ། སྤྱན་རས་གཟིགས་དང་། ཤཱ་རིའི་བུའོ། །དང་པོ་ནི། ཡང་དེ་
ཡི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ལ233



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱུག་ཤེས ས་རབ་ཀྱི་ཕ་རོལ་ཏུ་ཕྱིན་པ་ཟབ་སྤྱོད་པ་ཉིད་ལ་རྣམ་པར་ལྟ་ཞིང་ཕུང་པོ་ལྔ་པོ་དེ་
དག་ལ་ཡང་རང་བཞིན་གྱིས་སྟོང་པར་རྣམ་པར་ལྟའོ་ཞེས་པས་བསྟན་ཏེ། བཅོམ་ལྡན་
འདས་ཀྱིས་བྱིན་གྱིས་བརླབས་ནས་སྟོང་པ་ཉིད་རྟོགས་པའི་ཏིང་ངེ་འཛིན་རྒྱུད་ལ་བསྐྱེད་
ནས་ཤཱ་རིའི་བུས་དྲིས་པའི་ལན་སྟོན་པར་མཛད་དོ། །ལུང་སྟོན་པ་ནི་ཏིང་ངེ་འཛིན་གྱི་
མཐུའོ། །གཉིས་པ་ཤཱ་རིའི་བུ་ནི་དྲི་བ་པོའོ། །
གསུམ་པ་ཇི་ལྟར་བྱིན་གྱིས་བརླབས་པ་ནི། སྤྱན་རས་གཟིགས་ཀྱིས་ལན་སྟོན་པ་
དང་ཤཱ་རིའི་བུས་དྲི་བ་བྱེད་པར་བྱིན་གྱིས་བརླབས་པས་སོ། །ཤཱ་རིའི་བུའི་དྲི་བ་ནི། ཤཱ་རིའི་
བུས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་ཇི་ལྟར་བསླབ་པར་བྱ་ཞེས་དྲིས་
སོ། །དྲི་བ་འདི་ལ་རིགས་ཀྱི་བུ་ཞེས་བྱ་བ་ཡོད་ཀྱི་རིགས་ཀྱི་བུ་མོ་ཞེས་བྱ་བ་མེད་ཅེས་སྨྲ་བ་ནི་
ནོར་བ་སྟེ། རྒྱ་དཔེ་ལ་ཡོད་པས་སོ། །
དེ་ནས་སྤྱན་རས་གཟིགས་ཀྱིས་དེའི་ལན་ཤེར་ཕྱིན་ལ་བསླབ་ཚུལ་བསྟན་པ་ནི།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་བུའམ་
རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་
པ་དེས་འོག་ནས་འབྱུང་བ་འདི་ལྟར་རྣམ་པར་བལྟ་བར་བྱ་སྟེ་ཞེས་མཚམས་སྦྱར་ནས། ལྟ་
ཚུལ་དངོས་བསྟན་པ་ནི། གཟུགས་སྟོང་པའོ་ཞེས་སོགས་གསུངས་ཏེ། ཟབ་མོ་ཁྱད་པར་
བཞི་ལྡན་བསྟན་ཏོ། །འདི་ནི་ཆུ་ཟླའི་དཔེ་ཤེས་པར་བྱ་སྟེ། དཔེར་ན་ཆུ་ནང་དུ་ཟླ་བའི་
གཟུགས་བརྙན་སྣང་བ་ན། ཆུ་ནང་དུ་ཟླ་བ་སྣང་ཙམ་མ་འགག་པར་ཡོད་པ་དང་། ཟླ་བ་
-234



ཤེས་རབ་སྙིང་པོའི་རྣལ་་བཤད་ཡུར་དོན་རབ་གསལ།
སྣང་བའི་དུས་ནས་ཆུ་ནང་དུ་ཟླ་བ་ཡོད་མ་མྱོང་བ་དང་ཟླ་བར་སྣང་བ་དང་། ཟླ་བའི་རང་གི་
ངོ་བོར་ཡོད་མ་མྱོང་པ་ཐ་མི་དད་པ་དང༌། ཟླ་བའི་མཚན་ཉིད་ཤེས་ནས་རང་སར་གྲོལ་བའོ། །
དཔེ་དེ་བཞིན་དུ་གཟུགས་སུ་སྣང་བའི་དུས་ཉིད་ནས་གཟུགས་ཀྱི་རང་གི་ངོ་བོས་སྟོང་པ་སྟེ།
འདི་ནི་གཟུགས་སྟོང་པ་འོ་ཞེས་པའི་དོན་ནོ། །གནས་ཚུལ་ལ་སྟོང་པ་ཉིད་ཡིན་ཡང་ཐ་སྙད་དུ་
གཟུགས་ཀྱི་སྣང་བ་མ་འགག་པར་བློ་ལ་སྣང་བ་སྟེ། སྟོང་པ་ཉིད་གཟུགས་སོ་ཞེས་པའི་དོན་
ནོ། །གཟུགས་སུ་སྣང་བ་ཉིད་གཟུགས་ཀྱི་རང་གི་དངོས་པོ་སྟོང་པ་ཡིན་གྱི་ལས་ལོགས་སུ་
གཟུགས་ཀྱི་སྟོང་པ་ཉིད་བཙལ་དུ་མེད་པས་ན་གཟུགས་ལས་ཀྱང་སྟོང་པ་ཉིད་གཞན་མ་
ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡཾན་ནོ་ཞེས་གསུངས་སོ། །
བཞི་པ་ལ། ཟླ་བ་ནི་མཚན་ཉིད་གསུམ་དང་ལྡན་པ་སྟེ། དཔག་ཚད་ལྔ་བཅུ་དང་།
བསལ་བའི་འོད་ཟེར་འཕྲོ་བ་དང་། མུན་པ་སེལ་བའི་ཡོན་ཏན་གསུམ་དང་ལྡན་པའོ། །ཆུ་
ནང་གི་ཟླ་བར་སྣང་བ་ལ་མཚན་ཉིད་དེ་དག་ཡོད་པས་ཟླ་བར་སྣང་ཡང་ཟླ་བར་མ་གྲུབ་
པར་ངེས་སོ། །གལ་ཏེ་གཞན་མ་ཡིན་ན་གཅིག་ཏུ་འགྱུར་རོ་ཞེ་ན། གཅིག་མིན་ཏེ། སློབ་
དཔོན་ཕྱོགས་ཀྱི་གླང་པོས། གཟུགས་ནི་སྟོང་ཉིད་མི་རིགས་ཏེ། །ཕན་ཚུན་དུ་ནི་འགལ་བ་
ཉིད། །སྟོང་ཉིད་ཅེས་བྱ་གཟུགས་དང་བྲལ། །གཟུགས་ནི་རྣམ་པ་དང་འབྲེལ་ཡིན། །ཞེས་
གསུངས་པ་ལྟར་རོ། །
མདོར་ན་གཟུགས་སུ་སྣང་བའི་དུས་ཉིད་ནས་གཟུགས་ཀྱི་རང་གི་ངོ་བོར་མ་གྲུབ་སྟེ།
དཔེ་ཆུ་ནང་དུ་ཟླ་བར་སྣང་ཡང་ཟླ་བའི་ངོ་བོར་མ་གྲུབ་པ་བཞིན་ནོ། །ཆོས་བཞི་པོ་འདི་ཉིད་
གཟུགས་ལ་སྦྱར་བ་དེ་བཞིན་དུ་ཚོར་བའི་ཕུང་པོ་དང་། འདུ་ཤེས་ཀྱི་ཕུང་པོ་དང༌། འདུ་
བྱེད་ཀྱི་ཕུང་པོ་དང་། རྣམ་པར་ཤེས་པའི་ཕུང་པོའི་བར་དུ་ཡང་དེ་བཞིན་དུ་ཤེས་པར་བྱའོ། །
ཆོས་ཐམས་ཅད་སྟོང་པ་ཉིད་དུ་གཏན་ལ་ཕབ་ཟིན་ཏོ། །
- ༢༨.



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཟབ་མོ་ཁྱད་པར་བརྒྱད་དང་ལྡན་པ་བསྟན་པ་ནི། སྟོང་པ་ཉིད་དང་ཆོས་ཐམས་ཅད་
སྟོང་པ་ཡིན་པ་དེ་ལྟ་བས་ན་རང་གི་ངོ་བོ་ཉིད་ཀྱི་མཚན་ཉིད་མེད་དོ། །དེས་ན་གདོད་མ་ནས་
ངོ་བོ་ཉིད་ཀྱིས་མ་སྐྱེས་སོ། །མ་སྐྱེས་པས་ན་མ་འགགས་པའོ། །འདུས་བྱས་ཀྱི་ཆོས་ཐམས་
ཅད་རང་བཞིན་མེད་པར་བསྟན་ཏོ། །
འཁོར་འདས་རང་བཞིན་མེད་པར་བསྟན་པ་ནི། སྟོང་པ་ཡིན་པས་དྲི་མ་འཁོར་བ་
ཡང་མེད། དྲི་དང་བྲལ་བ་དོན་དམ་པའི་མྱ་ངན་ལས་འདས་པ་ཡང་མེད། དོན་དམ་པ་
འཁོར་འདས་གཉིས་མེད་པས་སྐྱོན་བྲི་བ་དང་ཡོན་ཏན་གྱིས་གང་བ་ཡང་མེད་དོ། །
ཆོས་ཐམས་ཅད་སྟོང་པ་ཉིད་ཡིན་པ་དེ་བས་ན་ཕུང་པོ་ལྔས་སྟོང་པར་བསྟན་པ་ནི།
སྟོང་པ་ཉིད་ལ་གཟུགས་མེད་ཅེས་པ་ནས། རྣམ་པར་ཤེས་པའི་བར་དུ་མེད་ཅེས་གསུངས་ཏེ།
འདིས་ནི་སྟོང་པ་ཉིད་ལ་ཕུང་པོ་ལྔ་མེད་པར་བསྟན་ཏོ། །
སྐྱེ་མཆེད་བཅུ་གཉིས་མེད་པར་བསྟན་པ་ནི། མིག་མེད་ཅེས་པ་ནས། གཟུགས་མེད་
ཅེས་པ་དང་ཆོས་མེད་ཅེས་པའི་བར་གྱིས་བསྟན་ཏོ། །ཁམས་བཅོ་བརྒྱད་མེད་པར་བསྟན་
པ་ནི། མིག་གི་ཁམས་མེད་ཅེས་པ་ནས་ཡིད་ཀྱི་ཁམས་མེད་ཅེས་པའི་བར་གྱིས་ནི་རྟེན་
དབང་པོའི་ཁམས་དྲུག་སྟོང་པར་བསྟན་ཅིང་། བར་ནས་དམིགས་པ་ཡུལ་གྱི་ཁམས་དྲུག་
མེད་པར་ཡང་བསྟན་ཏོ། །མིག་གི་རྣམ་པར་ཤེས་པའི་ཁམས་མེད་ཅེས་པ་ནས། ཡིད་ཀྱི་
རྣམ་པར་ཤེས་པའི་ཁམས་ཀྱི་བར་དུ་ཡང་མེད་ཅེས་པས་ནི་བརྟེན་པ་རྣམ་པར་ཤེས་པའི་
ཁམས་དྲུག་མེད་པར་བསྟན་ཏོ། །
ཀུན་ནས་ཉོན་མོངས་པའི་རྟེན་འབྲེལ་མེད་པར་བསྟན་པ་ནི། མ་རིག་པ་མེད་ཅེས་པ་
ནས། རྒ་ཤི་མེད་ཅེས་པའི་བར་གྱིས་བསྟན་ཏོ། །རྣམ་པར་བྱང་བའི་རྟེན་འབྲེལ་མེད་པར་
བསྟན་པ་ནི། མ་རིགས་པ་ཟད་པ་མེད་ཅེས་པ་ནས། རྒ་ཤི་ཟད་པ་མེད་ཅེས་པའི་བར་གྱིས་
~236



ཤེས་རབ་སྙིང་པོའི་རྣམ་བཤད་ཡུམ་དོན་རབ་གསལ།
བསྟན་ཏོ། །མ་རིག་པ་ཟད་པ་དང་རྒ་ཤི་ཟད་པ་ནི་མྱ་ངན་ལས་འདས་པའི་དོན་ནོ། །ལམ་གྱི་
དམིགས་པ་བདེན་བཞི་མེད་པར་བསྟན་པ་ནི། སྡུག་བསྔལ་བ་དང༌། ཀུན་འབྱུང་བ་དང་།
འགོག་པ་དང་། ལམ་མེད་ཅེས་པའོ། །ཡུལ་ཅན་མེད་པར་བསྟན་པ་ནི། ཤེས་རབ་མེད། ཡེ་
ཤེས་མེད་ཅེས་པའོ། །མ་ཧཱ་པཎྜི་ཏའི་རྒྱ་དཔེ་ལས་ཤེས་རབ་མེད་ཅེས་པ་ལྷག་པོ་སྣང་ངོ་༌། །
ཐོབ་བྱའི་འབྲས་བུ་མེད་པར་བསྟན་པ་ནི། ཐོབ་པ་མེད་ཅེས་པའོ། །ཀུན་རྫོབ་ཏུ་འབྲས་བུ་
ཐོབ་པ་ཡོད་པར་བསྟན་པ་ནི། མ་ཐོབ་པ་ཡང་མེད་ཅེས་པའོ། །འདིས་མཚོན་ནས་ཕུང་པོ་
ལྔ་དང༌། སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་དང་། འཁོར་འདས་གྱི་རྟེན་
འབྲེལ་བཅུ་གཉིས་དང་། ཡུལ་བདེན་པ་བཞི་དང་། ཡུལ་ཅན་ཡེ་ཤེས་རྣམས་ཀྱང་ཀུན་རྫོབ་
ཏུ་ཡོད་པར་བསྟན་ཏོ། །འདི་དག་གིས་ཆོས་ཐམས་ཅད་སྟོང་ཉིད་དུ་གཏན་ལ་ཕབ་ནས་
གཟུགས་མེད་པར་རྟོགས་པ་ནས་ཐོབ་བྱའི་འབྲས་བུ་མེད་པར་རྟོགས་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་བརྟེན་ཅིང་གནས་པར་བྱ་བར་གདམས་པ་ནི། ཤཱ་རིའི་བུ་དེ་ལྟ་བས་ན་བྱང་
ཆུབ་སེམས་དཔའ་རྣམས་ཐོབ་པ་མེད་པའི་ཕྱིར་ཞེས་སོགས་ཏེ། ཐོབ་པ་སོགས་མེད་པའི་
དོན་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིར་པ་ལ་བརྟེན་ཅིང་གནས་པར་བྱའོ་ཞེས་པའོ། །
གཟུགས་མེད་པ་ནས་ཐོབ་པའི་འབྲས་བུ་མེད་པར་རྟོགས་པའི་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྟེན་ཅིང་གནས་པའི་ཕན་ཡོན་ནི། སེམས་ལ་སྒྲིབ་པ་མེད་ཅིང་ཞེས་པ་ནས།
མྱ་ངན་ལས་འདས་པའི་མཐར་ཕྱིན་ཏོ་ཞེས་པའི་བར་དུ་གསུངས་སོ། །
ཆོས་ཐམས་ཅད་སྟོང་པ་ཉིད་དུ་རྟོགས་པའི་ཤེས་རབ་ཀྱི་ཕ་རོལ་ཕྱིན་པ་འདི་དུས་
གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་དུ་བསྟན་པ་ནི། དུས་
གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་དུ་ཕྱིན་པ་ལ་
བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
ལ237



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་སོ་ཞེས་པའོ། །གལ་ཏེ་སངས་རྒྱས་ཐོབ་པར་བྱེད་པའི་ལམ་ལ་འདི་ལས་ལྷག་
པའི་གསང་སྔགས་ཡོད་ཞེས་བྱ་བ་ཡོད་པས་སངས་རྒྱས་ཐོབ་པར་བྱེད་པའི་ལམ་ལ་འདི་ཁོ་
ན་མི་དགོས་པས་དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་པུའི་ལམ་མ་
ཡིན་ནོ་ཞེ་ན། ཤེར་ཕྱིན་འདི་ཉིད་སྔགས་སུ་བསྟན་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས་ཞེས་སོགས་གསུངས་ཏེ། སྔགས་ཀྱི་ངོ་བོ་ནི་རྣམ་པར་མི་རྟོག་པའི་ཡེ་ཤེས་སོ། །མ་
རིག་པ་ཟློག་པས་ན་རིག་པ་ཆེན་པོའི་སྔགས་སོ། །འདི་ལས་ལྷག་པ་མེད་པས་ན་བླ་ན་མེད་
པའི་སྔགས་སོ། །གང་དང་ཡང་མི་མཉམ་པ་སངས་རྒྱས་ཡིན་ལ་དེ་དང་མཉམ་པས་ན་མི་
མཉམ་པ་དང་མཉམ་པའི་སྔགས་སོ། །སྡུག་བསྔལ་གྱི་རྩ་བ་བདེན་འཛིན་གཅོད་པར་བྱེད་
པས་ན་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་སོ། །མི་རྫུན་པས་ན་བདེན་
པར་ཤེས་པར་བྱ་སྟེ། བདེན་པའི་དོན་ནི་མངོན་པར་འདོད་པའི་དོན་ལ་མི་བསླུ་བའོ། །མཧཱ་
པཎྜི་ཏའི་རྒྱ་དཔེ་ལ་ཡང་དག་པར་བདེན་པས་ན་མི་རྫུན་པར་ཤེས་པར་བྱ་ཞེས་པ་སྣང་ངོ༌། །
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏདྱ་ཐཱ་ནི་དེ་སྐད་ཅེས་པའོ། །ཨོ་ནི་བཀྲ་
ཤིས་པའི་དོན་ནོ། །ག་ཏེ་ག་ཏེ་ཞེས་པ་ནི་སོང་སོང་ཞེས་པའོ། །དོན་ནི་ཤེར་ཕྱིན་འདི་ལ་
བརྟེན་ནས་ཚོགས་ལམ་ནས་སྦྱོར་ལམ་དུ་སོང་ཞེས་པའོ། །པཱ་ར་ག་ཏེ་ཞེས་པ་ནི་མཆོག་ཏུ་
སོང་ཞེས་པ་སྟེ། སྦྱོར་ལམ་ལས་མཆོག་ཏུ་གྱུར་པའི་འཕགས་པའི་ལམ་གྱི་མཐོང་ལམ་དུ་
སོང་ཞེས་པའོ། པཱ་ར་སཾ་ག་ཏེ་ཞེས་པ་མཆོག་ཏུ་དག་པར་དུ་སོངས་ཤིག་ཅེས་པ་སྟེ་སྒོམ་
ལམ་བསྟན་ཏོ། །བོ་དྷི་ནི་བྱང་ཆུབ། སྭཱཧཱ་ནི་གཞི་ཚུགས་ཞེས་ཏེ་བྱང་ཆུབ་ཆེན་པོར་གཞི་
ཚུགས་ཞེས་པའོ། །
དེ་དག་གིས་ཤེར་ཕྱིན་ལ་སློབ་ཚུལ་རྒྱས་པར་བསྟན་ནས་སློབ་ཚུལ་ཇི་སྐད་བསྟན་པ་
ལྟར་བསླབ་པར་བྱའོ་ཞེས་གདམས་པ་ནི། བཙུན་པ་ཤཱ་རིའི་བུ་བྱང་ཆུབ་སེམས་དཔའ་
238ལ



ཤེས་རབ་སྙིང་པོའི་རྣམ་བཤད་ཡུམ་དོན་རབ་གསལ།
སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་དེ་ལྟར་བསླབ་པར་བྱའོ་
ཞེས་པས་བསྟན་ཏོ། །མཧཱ་པཎྜི་ཏའི་རྒྱ་དཔེ་ནས་བཙུན་པ་ཞེས་བྱ་བ་ལྷག་པོར་སྣང་ངོ༌། །
འདི་ཡན་ཆད་ཀྱིས་བྱིན་གྱིས་བརླབས་པའི་བཀའ་བསྟན་ཏོ། །ཞལ་ནས་ནས་གསུངས་
པའི་བཀའ་བསྟན་པ་ནི། དེ་སྐད་ཅེས་སྨྲས་པ་དང་། བཅོམ་ལྡན་འདས་སྔར་ཟབ་མོ་སྣང་བ་
ཞེས་བྱ་བའི་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ་
ལེགས་སོ། །རིགས་ཀྱི་བུ་དེ་དེ་བཞིན་ནོ། །དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་
བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ་ཞེས་པའོ། །འདི་ནི་
སྤྱན་རས་གཟིགས་དབང་ཕྱུག་གིས་ཤེར་ཕྱིན་ལ་བསླབ་ཚུལ་གསུངས་པ་ལ་འཁོར་རྣམས་
ཡིད་ཆེས་སུ་གཞུག་པའི་དོན་དུ་བཅོམ་ལྡན་འདས་ཀྱིས་བདེན་པའི་ལན་གནང་བ་ཡིན་ནོ། །
རྗེས་སུ་གནང་བའི་བཀའ་ནི། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
ཞེས་སོགས་གསུངས་ཏེ། ཁྱིམ་ནམ་མཁའ་ལ་ཡོད་པའི་དོན་གྱི་ན་ལྷ། ཡིད་ཤས་ཆེ་བས་ན་
མི། ལྷ་ལས་ཅུང་ཟད་ཙམ་དམན་པས་དགག་པའི་སྒྲ་སྦྱར་བས་ལྷ་མ་ཡིན་ཞེས་བཤད་དོ། །
ཟས་སུ་དྲི་ཟ་བས་ན་དྲི་ཟའོ། །བཅས་པའི་སྒྲས་འཁོར་མང་པོ་སྡུད་པའོ། །འཇིག་རྟེན་ཕུང་
པོ་ལ་བརྟེན་ནས་བཏགས་པའི་གང་ཟག་སྟེ་ཚུ་རོལ་མཐོང་བའོ། །བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ་ཞེས་པ་ནི་བཅོམ་ལྡན་འདས་ཀྱིས་གསུངས་པ་ལ་
དགའ་བས་རྗེས་སུ་ཡི་རང་བའི་དོན་ནོ། །
ཤེས་རབ་སྙིང་པོའི་རྣམ་བཤད་འདི་ནི་ཤར་རྒྱལ་མོ་རོང་པ་ཆོས་སེང་གིས་བསྐུལ་
འི་ངོར་རོང་སྟོན་ཆེན་པོ་ཐམས་ཅད་མཁྱེན་པས་སྦྱར་བའོ། །
འདི་བསྒྲུབས་པ་ལས་བྱུང་བ་ཡི། །དགེ་བའི་རྩ་བ་གང་ཐོབ་པ། །དེས་ནི་སྐྱེ་བོ་ཐམས་
ྋ239ཀ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་ཀྱིས། །བདེ་གཤེགས་ཤེས་རབ་ཐོབ་པར་ཤོག །དཔལ་ལྡན་བླ་མའི་ཐུགས་དགོངས་
རྫོགས་པ་དང༌། །མཁའ་མཉམ་ཡོངས་ལ་བདེ་སྐྱིད་འབྱུང་བ་དང་། །བདག་གཞན་མ་ལུས་
ཚོགས་རྫོགས་སྒྲིབ་བྱང་སྟེ། །མྱུར་དུ་སངས་རྒྱས་ས་ལ་འགོད་པར་ཤོག །།
དགེའོ། །
，
240ལ



༄༅། །ཨོཾ་སྭ་སྟི། ཤེས་རབ་སྙིང་པོའི་དོན་སྟོང་ཉིད་བཞི་སྦྱོར་ཉམས་སུ་
ལེན་པའི་མན་ངག་བདུད་རྩིའི་དགའ་སྟོན་ཞེས་བྱ་བ།
རོང་སྟོན་ཤེས་བྱ་ཀུན་རིག །
བླ་མ་དང་ལྷག་པའི་ལྷ་ལ་ཕྱག་འཚལ་ལོ། །འགྲོ་བ་ཀུན་ལ་བརྩེ་བའི་བདག་ཉིད་
ཅན། །དམ་ཆོས་བདུད་རྩིའི་ཆར་གྱིས་འགྲོ་བ་རྣམས། །མ་ལུས་ཡོངས་སུ་སྨིན་པར་མཛད་
པ་པོ། །ཐུབ་པའི་དབང་པོ་དད་པའི་གཙུག་གིས་མཆོད། །རྒྱལ་བ་ཀུན་གྱི་བགྲོད་པ་གཅིག་
པའི་ལམ། །གསུང་རབ་ཀུན་གྱི་སྙིང་པོ་མཆོག་གྱུར་པ། །ཤེས་རབ་ཕ་རོལ་ཕྱིན་པའི་དོན་
གྱི་ཚུལ། །ཉམས་སུ་ལེན་པའི་མན་ངག་བཤད་པར་བྱ། །
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་སྟོང་ཉིད་བཞི་སྦྱོར་ཉམས་སུ་ལེན་
པའི་ཙལ་ནི་ལྟ་སྟེ། ཐོག་མར་མོས་གུས་བླ་མའི་རྣལ་འབྱོར། ཚད་མེད་བཞིའི་རྣལ་འབྱོར།
ལྷག་བསམ་སེམས་བསྐྱེད་ཀྱི་རྣལ་འབྱོར་རོ། །འདི་བཞི་ནི་སྒྲུབ་པ་ཐམས་ཅད་ཀྱི་སྔོན་དུ་
འགྲོ་བ་གལ་ཆེ་བས་ལམ་གྱི་སྔོན་འགྲོའི་ཆོས་སོ། །ལམ་གྱི་དངོས་གཞི་ལ་གསུམ། ལྟ་བས་
སྤྲོས་པའི་མཐའ་བཅད། སྒོམ་པས་དོན་ཉམས་སུ་བླངས། དེའི་ཕན་ཡོན་བཤད་པའོ། །དང་
པོ་ལྟ་བས་སྤྲོས་པའི་མཐའ་བཅད་པ་ནི། ཕུང་པོ་ལྔ་རང་བཞིན་གྱིས་སྟོང་པར་ཡང་དག་
པར་ཤེས་རབ་ཀྱིས་རྗེས་སུ་བལྟས་ཏེ། ཐོག་མར་གཟུགས་ལ་སྦྱར་བ་ནི། དམིགས་པའི་
241ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡན་ལག་དབྱིབས་དང༌། ཁ་དོག་གང་ཡང་རུང་བ་ཞིག་གསལ་བཏབ་ནས། ཆུ་ཟླའི་དཔེས་
གང་སྣང་བའི་ཡུལ་རང་བཞིན་གྱིས་སྟོང་པར་བལྟའོ། །
དེ་ལའང་ཐོག་མར་དམིགས་ཡུལ་གསལ་གདབ་དགོས་ཏེ། ཁྱད་གཞི་མ་བཟུང་བར་
ཁྱད་ཆོས་ལ་བདེན་འཛིན་གྱི་སྒྲོ་འདོགས་མི་ཆོད་པའི་ཕྱིར་རོ། །དེ་ནས་དམིགས་ཡུལ་གྱི་
སྣང་བ་དེ་ཉིད་རང་བཞིན་ནམ། ངོ་བོ་ཉིད་ཀྱིས་སྟོང་པར་རྗེས་སུ་བལྟ་སྟེ། གཟུགས་སྟོང་
པའོ་ཞེས་པའི་དོན་ནོ། །དཔེར་ན་ཆུ་ནང་དུ་ཟླ་བ་སྣང་བའི་ཚེ་ཟླ་བར་སྣང་ཡང་། ཟླ་བའི་ངོ་
བོ་དང་། རང་བཞིན་དང༌། མཚན་ཉིད་མེད་པར་ཤེས་པར་བྱས་ནས། དོན་གཟུགས་
སོགས་ལ་སྦྱར་ཏེ། སྣང་བའི་དུས་ན་རང་བཞིན་མེད་པར་ཤེས་པར་བྱའོ། །འདིས་ཡོད་པ་
སྒྲོ་འདོགས་ཀྱི་མཐའ་བཅད། མེད་པར་སྐུར་འདེབས་ཀྱི་མཐའ་བསལ་བ་ནི། གནས་ཚུལ་
སྟོང་པ་ཉིད་ཡིན་བཞིན་དུ་སྣ་ཚོགས་སུ་སྣང་ངོ་། །འདིས་མེད་པ་སྐུར་འདེབས་ཀྱི་མཐའ་
བསལ། སྟོང་པ་ཉིད་གཟུགས་སོ་ཞེས་པས་བསྟན་ནོ། །དཔེར་ན་ཟླ་བས་སྟོང་ཡང་ཟླ་བར་
སྣང་བ་བཞིན་ནོ། །
སྣང་སྟོང་དབྱེར་མེད་དུ་ཤེས་པར་བྱ་བ་ནི། གཟུགས་ལས་ཀྱང་སྟོང་པ་ཉིད་གཞན་
མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། ཞེས་པས་བསྟན་ཏེ། ཆུ་ནང་དུ་ཟླ་
བར་སྣང་ཡང་ཟླ་བར་མེད་ལ། ཟླ་བར་མེད་ཀྱང་ཟླ་བར་སྣང་བ་བཞིན་དུ། གཟུགས་སུ་མེད་ཀྱང་
གཟུགས་སུ་སྣང་ངོ་། །ཚུལ་དེ་བཞིན་དུ་ཕུང་པོ་ལྷག་མ་རྣམས་ལ་ཡང་སྦྱར་ནས་དེ་བཞིན་དུ་
ཤེས་པར་བྱའོ། །སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་དང་། ཀུན་ནས་ཉོན་
མོངས་པ་དང་རྣམ་པར་བྱང་བའི་རྟེན་འབྲེལ་གཉིས་དང་། ལམ་གྱི་དམིགས་པ་བདེན་པ་
བཞི་དང་། ཡུལ་ཅན་ཡེ་ཤེས་དང་ཐོབ་བྱའི་འབྲས་བུ་རྣམས་ཀྱང་རང་བཞིན་སྟོང་པར་སྔར་
བཞིན་དུ་བསྟན་ནོ། །ལྟ་བས་སྤྲོས་པའི་མཐའ་བཅད་པ་བསྟན་ཟིན་ཏོ། །
~242



ཤེས་རབ་སྙིང་པོའི་དོན་སྟོང་ཉིད་བཞི་སྦྱོར་ཉམས་སུ་ལེན་པའི་མན་ངག་བདུད་རྩིའི་དགའ་སྟོན།
གཉིས་པ་སྒོམ་པས་དོན་ཉམས་སུ་ལེན་པ་ནི། ལྟ་བས་ང་སྣང་བ་ཐམས་ཅད་རང་
བཞིན་གྱིས་མེད་པར་རྟོགས་པའི་དོན་དེ་ཉིད་ཏིང་ངེ་འཛིན་གྱིས་ཡང་དང་ཡང་དུ་འདྲིས་
པར་བྱེད་པའི་ཚུལ་གིཡས་བསྒོམ་པར་བྱའོ། །དེ་ཡང་དམིགས་པ་མི་གསལ་ན་བྱིང་བ་ཡིན་
ལ། དམིགས་པ་ལ་སེམས་མི་གནས་པར་སེམས་གཞན་དུ་འཕྲོ་ན་རྒོད་པ་ཡིན་པས། ཤེས་
བཞིན་གྱི་བྱ་བས་བྱིང་རྒོད་བྱུང་བ་རིག་པར་བྱས་ནས་དེ་མ་ཐག་ཏུ་བསལ་བར་བྱའོ། །ཡང་ན་
ཉོན་མོངས་པ་དུག་གསུམ་གང་བྱུང་ཡང་སོ་སོར་རྟོག་པའི་ཤེས་རབ་ཀྱིས་དཔྱད་ནས་མ་རྙེད་
པའི་དོན་ལ་མཉམ་པར་བཞག་པར་བྱའོ། །ཡང་སྟོང་པ་ཉིད་སྒོམ་པའི་བློ་ལའང་སོ་སོར་རྟོག་
པའི་ཤེས་རབ་ཀྱིས་དཔྱད་ནས། དེ་ཡང་མི་དམིགས་པར་བསྒོམ་པར་བསྒོམ་པར་བྱའོ། །
ཡུལ་སྟོང་པ་ཉིད་དུ་བསྒོམ་པ་ནི། གཟུང་བ་མི་དམིགས་པའི་རྣལ་འབྱོར་ཡིན་ལ།
ཡུལ་ཅན་མི་དམིགས་པར་བསྒོམ་པ་ནི་འཛིན་པའི་དམིགས་པའི་རྣལ་འབྱོར་ཡིན་ནོ། །རྣལ་
འབྱོར་གཉིས་པོ་རྗེས་ཐོབ་ཏུ་ཁོར་ཡུག་ཏུ་གསལ་འདེབས་པ་ནི། བོགས་དབྱུང་བའི་མན་
ངག་སྟེ། མཉམ་བཞག་རྗེས་ཐོབ་ཀྱིས་བོགས་དབྱུང་ལ། རྗེས་ཐོབ་ཀྱི་བོགས་མཉམ་
བཞག་གིས་འདོནཔར་བྱའོ། །འདི་ནི་གནད་ཀྱི་མན་ངག་གོ། །ཕྱི་སྣང་སྟོང་དབྱེར་མེད།
ནང་རིག་སྟོང་དབྱེར་མེད་དུ་བསྒོམ་པ་ནི། དོན་མདོར་བསྡུས་པའོ། །
གསུམ་པ་དཔེའི་ཕན་ཡོན་བཤད་པ་ནི། སེམས་ལ་སྒྲིབ་པ་མེད་ཅིང་། སྐྲག་པ་མེད་
དེ་ཕྱིན་ཅི་ལོག་ལས་མྱ་ངན་ལས་འདས་པའི་མཐར་ཕྱིན་ཏོ། །ལེགས་པར་བཤད་པའི་དགེ་
བ་གང་ཐོབ་པས། ཕ་མས་གཙོ་བྱས་མཐའ་ཡས་འགྲོ་བ་ཀུན། ཤེས་རབ་ཕ་རོལ་ཕྱིན་པའི་
དོན་རྟོགས་ནས། བླ་མེད་བྱང་ཆུབ་མྱུར་དུ་ཐོབ་གྱུར་ཅིག །།
ཅེས་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན། སྟོང་ཉིད་བཞི་སྦྱོར་ཉམས་སུ་
ལེན་པའི་མན་ངག་གི་ནི་རོང་སྟོན་ཆེན་པོ་ཤེས་བྱ་ཀུན་རིག་གིས་དཔལ་ནཱ་ལེནྡྲའི་
ལ243



༄༅། །ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་
ཞེས་བྱ་བ་བཞུགས་སོ། །
ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱི་
རོང་སྟོན་གྱིས་མཛད་པ་བཞུགས།
རོང་སྟོན་ཤེས་བྱ་ཀུན་རིག་
ཚོགས་གཉིས་རབ་བསགས་སྒྲིབ་གཉིས་མུན་པ་བསལ། །སྐུ་གཉིས་རབ་བརྙེས་
མཁྱེན་གཉིས་མཐར་ཕྱིན་ཏེ། །སྲིད་ཞི་གཉིས་འདས་དོན་གཉིས་གྲུབ་པ་ཡི། །མ་ལུས་རྒྱལ་
བའི་ཞབས་པད་སྤྱི་བོས་འདུད། །གཉིས་མེད་ཕ་རོལ་ཕྱིན་པའི་སྙིང་པོ་མཆོག །ཅུང་ཟད་
ཙམ་ཞིག་ཕྱེ་སྟེ་བསྟན་པར་བྱ། །འདི་ལ་གསུམ་ལས། ལོ་ཙཱ་བས་བཅུག་པའི་དོན་ནི། རྒྱ་
གར་སྐད་དུ། ཞེས་པ་རྒྱ་གར་ན་སྐད་རིགས་བཞིས་ཆོས་སྟོན་པ་ལས། འདིར་སཾ་སྐྲྀ་ཏའི་སྐད་
དུའོ། །ཨཱརྱ་པྲ་ཛྙཱ་པཱ་ར་མི་ཏ་ཧྲི་ད་ཡ། བོད་སྐད་དུ། ཨཱརྱ་འཕགས་པ། པྲ་ཛྙཱ་ཤེས་རབ། པཱ་
ར་མི་ཏ་ཕ་རོལ་དུ་ཕྱིན་པ། ཧྲི་ད་ཡ་སྙིང་པོ། དོན་མཐོང་ལམ་ལ་སོང་བས་སྡིག་ཏོ་མི་དགེ་
བའི་ཆོས་སྤངས་པས་འཕགས་པ། ཆོས་རབ་དུ་རྣམ་པར་འབྱེད་པས་ཤེས་རབ། འཁོར་
གསུམ་དག་པས་ཕ་རོལ་ཏུ་ཕྱིན་པ། དེ་སྟོན་པར་བྱེད་པ་ལ་འབུམ་ལ་སོགས་པ་རྣམས་ནི་སྙིང་
པོ་ལྟ་བུ་ཡིན་པས་སྙིང་པོའོ། །དེ་ཡང་བི་མ་ལས། འབུམ་ལ་སོགས་པའི་དོན་གྱི་གཙོ་བོ་
མཆོག །རྒྱལ་བའི་ཡུམ་གྱི་སྙིང་པོ་བཤད་པར་བྱ། །ཞེས་སོ། །བརྗོད་བྱ་ལས་མཚན་དུ་
༤245



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཏགས་པའོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བརྗོད་བྱ་དང་
མཐུན་པའི་ཕྱག་ཕུལ་ལོ། །ཕྱག་འཚལ་ལོ་ཞེས་པ་ནི། ལོ་ཙཱ་བས་སྒོ་གསུམ་གུས་པས་ཕྱག་
འཚལ་བའོ། །
གཞུང་དོན་ལ་བརྒྱད་དེ། གླེང་བསླངས་པ། དུས་སྐབས་རྩོམ་པ། བསྟན་པར་
གཏོགས་པ་འདུས་པ། གླེང་གཞི། དྲིས་པ། ལན་བཏབ་པ། མཐུན་འགྱུར་བརྗོད་པ། རྗེས་
སུ་ཡི་རང་བའོ། །དེ་ལྟར་ཡང་བི་མ་ལས། གླེངས་བསླང་བ་དང་སྐབས་དང་ནི། །བསྟན་པ་
གཏོགས་པ་འདུས་པ་དང་། །གླེང་གཞི་དྲིས་དང་ལན་བཏབ་པ། །དེ་ནི་རྣམ་པ་བཅུ་གཅིག་
དང་། །མཐུན་འགྱུར་རྗེས་སུ་ཡི་རང་དང་། །རྣམ་པ་བརྒྱད་དུ་བསྡུས་པ་ཡིན། །ཞེས་སོ། །
དང་པོ་གླེངས་བསླངས་པ་ནི། འདི་སྐད་བདག་གིས་ཐོས་པ་ཞེས་པ་ལ། འདི་སྐད་ཅེས་པ་
འོག་ནས་འབྱུང་བ་རྫོགས་པའི་བར་རོ། །བདག་གིས་ཞེས་པ་བརྒྱུད་པས་མ་ཡིན་བཅོམ་
ལྡན་འདས་ལ་དངོས་སུ་ཐོས་པའོ། །ཐོས་པ་ཞེས་པ་རྣ་བའི་དབང་པོས་ཐོས་པ་ཡིན་གྱིས་
དོན་མངོན་དུ་བྱས་པ་ནི་མ་ཡིན་ནོ། །འདི་ལྟ་བུ་ཉན་ཅིང་སྡུད་པ་སོགས་པ་ལ་འདི་ལྟ་བུ་
དགོས་སོ། །བྱམས་པས། སངས་རྒྱས་རྣམས་ལ་ལྷག་པར་བྱས། །དེ་ལ་དགེ་བའི་རྩ་བ་
བསྐྱེད། །དགེ་བའི་བཤེས་ཀྱི་མགོན་བཅས་པ། །འདི་བསྟན་པའི་སྣོད་ཡིན་ནོ། །སངས་རྒྱས་
བསྙེན་བསྐུར་ཡང་དག་ཞུས། །སྦྱིན་དང་ཚུལ་ཁྲིམས་སོགས་སྤྱད་པས། །ལེན་དང་འཛིན་ལ་
སོགས་པ་ཡི། །སྣོད་དུ་དམ་པ་རྣམས་བཤད་དོ། །ཞེས་སོ། །བི་མ་ལས་ཀྱང་། ཡང་དག་
པར་སྡུད་པར་བྱེད་པ་ནི། སངས་རྒྱས་ལ་དགེ་བའི་རྩ་བ་བསྐྱེད་པས་སྨིན་པ། དགེ་བའི་
བཤེས་གཉེན་གྱིས་མགོན་དང་བཅས་པ། སངས་རྒྱས་ལ་བསྙེན་བསྐུར་བྱས་ཤིང་ཞུས་པ།
སྦྱིན་པ་དང་ཚུལ་ཁྲིམས་ལ་སོགས་ཡང་དག་པར་སྤྱད་པ་ཡིན་པར་ཤེས་པར་བྱའོ། །
གཞན་དུ་རྣམ་པ་འདི་ལྟ་བུའི་ཤེས་རབ་ཀྱི་ཕ་རོལ་ཏུ་ཕྱིན་པ། དོན་གྱི་གཙོ་བོ་འདི་ཉན་པ་
~246



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
ལ་སོགས་པ་མི་སྲིད་དོ། །ཞེས་སོ། །
གཉིས་པ་དུས་སྐབས་རྩོམ་པ་ནི། དུས་གཅིག་ན་ཞེས་པ་ནི། ལྗགས་ཀྱི་རྫུ་འཕྲུལ་གྱི་
དུས་སྐད་ཅིག་ལ་གསུངས་པས་སྟོན་པ་རྫུ་འཕྲུལ་ཆེ་བས་སྟོན་པའི་ཆེ་བ། དུས་གཅིག་ལས་
བོར་ལོགས་སུ་མ་གསུངས་པས་ཆོས་འདི་དཀོན་པས་ཆོས་ཀྱི་ཆེ་བ། དུས་ལན་གཅིག་
གསུངས་པ་ཟིན་པས་སྡུད་པ་པོ་ཤེས་རབ་ཆེ་བ། དུས་གཞན་དུ་གཞན་ཡང་ཐོས་པས་ཐོས་
པ་ཆེ་བ་སྟེ་འཁོར་གྱི་ཆེ་བའོ། །བཅོམ་ལྡན་ཞེས་པ་ནི། དགེ་བ་ལ་བར་དུ་གཅོད་པ་ཉོན་
མོངས་པའི་བདུད། ཕུང་པོ་གནས་པ་ལ་བར་དུ་གཅོད་པའི་ཕུང་པོའི་བདུད། སྲོག་གནས་
པ་ལ་བར་དུ་གཅོད་པ་འཆི་བདག་གི་བདུད། ཡོན་ཏན་ཁྱད་པར་ཅན་ལ་བར་དུ་གཅོད་པ་
ལྷ་ཡི་བུའི་བདུད་བཅོམ་པ་དང་ལྡན་པས་སྤངས་པའི་ཆའོ། །དཔལ་དང་གྲགས་དང་ཡེ་
ཤེས་དང་། །དབང་ཕྱུག་དང་ནི་གཟུགས་བཟང་དང་། །བརྩོན་འགྲུས་ཕུན་སུམ་ཚོགས་
ལྡན་པ། །དྲུག་པོ་དེ་ལ་ལྡན་ཞེས་བྱ། །ཞེས་པས། རྒྱུའི་དུས་སུ་ཕར་ཕྱིན་དྲུག་གི་མཐུས།
འབྲས་བུའི་དུས་སུ་དཔལ་དང་ལྡན་པ་ལེགས་པ་དྲུག་སྟེ་རྟོགས་པའི་དོན་ནོ། །རྒྱལ་པོའི་ཁབ་
ཅེས་པ་ནི། ཡུལ་དབུས་མ་ག་ཏའི་སའི་ཆ་སྟེ། དེ་ཡང་རྒྱལ་པོ་གཟུགས་ཅན་སྙིང་པོས་མེའི་
འཇིགས་པས་གྲོང་ཁྱེར་ཚིག་གིས་དོགས་ནས་སུས་མེ་ཤོར་ན་དེ་དུར་ཁྲོད་དུ་བྱུང་ངོ་ཞེས་
ཁྲིམས་བཅས་སོ། །དེ་ནས་རྒྱལ་པོ་ཉིད་ཀྱིས་ནང་འཁོར་བས་མེ་ཤོར་ཏེ་གྲོང་ཁྱེར་ཚིག །དེ་
རྒྱལ་པོ་ཉིད་དུར་ཁྲོད་དུ་ཆས་པ་ན་ཐམས་ཅད་ཀྱིས་མི་བཞུད་པར་ཞུས་པ་ལ། རང་གིས་
བྱས་པའི་ཁྲིམས་རང་གིས་བཤིག་པ་མི་རིགས། ཞེས་གསུངས་ཏེ་དུར་ཁྲོད་དུ་བྱོན། དེར་
ཁང་པ་བརྩེགས་པ་མི་མ་ཡིན་རྣམས་ཀྱིས་བཤིག །དེ་ནས་ཉིན་གཅིག་སྒོ་བཙུགས་པའི་ཡ་
ཐེམ་ལ། ར་ཛ་བྷི་ཏ་ཞེས་པ་ཡི་གེར་བྲིས་པས། མི་མ་ཡིན་རྣམས་ཀྱིས་བཤིགས་མ་སྤོབས་
པར་སླར་བརྩིགས་རོགས་བྱས་པ་དེ་ལ་རྒྱལ་པོའི་ཁབ་ཅེས་གྲགས་སོ། །བྱ་རྒོད་ཕུང་པོའི་
ལ247



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རི་ལ་ཞེས་པ་ནི། རྒྱལ་པོའི་ཁབ་དེའི་ཤར་ཕྱོགས་ན་རི་བྱ་རྒོད་སྤུངས་པ་ལྟ་བུ་ཡོད་པའོ། །
ཟླ་བ་སྒྲོན་མ་ནས། རྒྱལ་པོའི་ཁབ་ཀྱི་ཤར་ཕྱོགས་འདི་ཉིད་དུ། །སངས་རྒྱས་བྱེ་བ་སྟོང་
རྣམས་མཐོང་འགྱུར་ཞིང་། །རྒྱལ་བ་ཀུན་གྱིས་དྲུང་དུ་འདི་ཡིས་ནི། །ཏིང་འཛིན་ཞི་བ་
མཆོག་འདི་ཞུ་བ་བྱས། །ཞེས་སོ། །གནས་འདི་མེ་ལ་སོགས་པས་མི་འཇིགས་པར་བྱང་ཆུབ་
སེམས་དཔའི་སྡེ་སྣོད་ལས་གསུངས་སོ། །རྒྱལ་པོའི་ཁབ་བྱ་རྒོད་ཕུང་པོའི་རི་ཞེས་གནས་
གཉིས་སྨོས་པ་ནི། ཁྱིམ་པ་དང་། རབ་ཏུ་བྱུང་བ་གཉིས་སོ། །ཟང་ཟིང་དང་ཆོས་ཀྱི་ལོངས་
སྤྱོད་ཀྱི་དབང་དུ་བྱས་པའོ། །
གསུམ་པ་བསྟན་པར་གཏོགས་པ་འདུས་པ་ནི། འཕགས་པ་དགེ་སློང་གི་དགེ་འདུན་
ཆེན་པོ་དང་ཞེས་པ་ནི། སོ་སྐྱེ་ལས་འདས་པས་འཕགས་པ། ཉོན་མོངས་སྤངས་ཤིང་དགེ་བ་
ལམ་དུ་སློང་བས་དགེ་སློང་། མང་པོ་ཚོགས་ཤིང་བདུད་ཀྱིས་དབྱེ་བར་མི་ནུས་པས་དགེ་
འདུན། གྲངས་མང་བའམ། ཤེས་རབ་དང་རྫུ་འཕྲུལ་ལ་སོགས་པ་ཡོན་ཏན་ཆེ་བས་ན་ཆེན་
པོའོ། །དེ་ལྟར་ཡང་བྷི་མ་ལས་ཉོན་མོངས་བཅོམ་པའི་ཕྱིར་དགེ་སློང་། མང་པོ་འཚོགས་
པའི་ཕྱིར་དབྱེར་མི་ཕྱེད པས་དགེ་འདུན། ཕལ་ཆེ་བ་ཉིད་ཀྱིས་སམ། ཤེས་རབ་དང་རྫུ་
འཕྲུལ་ལ་སོགས་པས་སོ། །ཞེས་གསུངས་སོ། །བྱང་ཆུབ་སེམས་དཔའི་དགེ་འདུན་ཆེན་པོ་
དང་ཞེས་པ་ནི། བྱང་ཆུབ་ནི་སངས་རྒྱས་ཏེ། དྲི་མ་ཟད་དང་མི་སྐྱེ་བ། །ཡེ་ཤེས་བྱང་ཆུབ་
ཅེས་བརྗོད་དོ། །ཞེས་སོ། །དེ་ལ་སེམས་ཤིང་དོན་དུ་གཉེར་བ་ཡོད་པ་དང༌། གཞན་དོན་
ལ་སེམས་དཔའ་ཡོད་པས་ན་སེམས་དཔའའོ། །སེམས་དཔའ་དང་། སྤོང་བ་དང་། རྟོགས་
པ་ཆེ་བས་ན་ཆེན་པོའོ། །བྷི་མ་ལས ། འདིར་ཡང་ཆེན་པོ་ཉིད་གསུམ་གྱིས་སྟོན་ཏེ།
སེམས་ཅན་ཐམས་ཅད་ཀྱི་མཆོག་གྱུར་པས་སེམས་དཔའ་ཆེ་བ་ཉིད་དང་། སྤོང་བ་ཆེ་བ་
ཉིད་དང་། རྟོགས་པ་ཆེ་བ་ཉིད་ཀྱིས་སོ། །ཞེས་སོ། །
༤248



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
ཐབས་གཅིག་ཏུ་བཞུགས། ཞེས་པ་ནི། སྟོན་པ་དང་འཁོར་ལྷན་གཅིག་ཏུའོ། །དེ་
ཡང་དུས་དེའི་ཚེ་གནས་དེར། སྟོན་པ། དེ་ལ། འཁོར་དེས། ཆོས་འདི་ཐོས་ཞེས་སྨོས་པས་
ཚད་མར་འགྱུར་ཞིང་། མདོའི་དོན་གཏན་ལ་དབབ་པར་ནུས་པའོ། །དུས་གཞན་གྱི་ཚེ།
གནས་གཞན་དུ། འཁོར་གཞན་ལ། ཆོས་གཞན་ཡང་གསུངས་སོ། །འདི་དག་ཀྱང་གདུལ་
བྱ་འགའ་ཞིག་གིས་དབང་དུ་བྱས་པ་ཡིན་གྱིས། ངེས་པ་ནི་བཅོམ་ལྡན་འདས་འདིར། དུས་
འདིའི་ཚེ ། འཁོར་འདི་ལ། ཆོས་འདི་གསུངས། ཞེས་བསམ་པར་མི་ནུས་སོ། །སྔོན་སྒྱུ་མ་
མཁན་བཟང་པོས། སྟོན་པ་ཐམས་ཅད་མཁྱེན་པ་ཡིན་ནམ། མ་ཡིན་དཔྱད་པའི་ཕྱིར། སྒྱུ་
མའི་ལོངས་སྤྱོད་མང་པོ་སྤྲུལ་ཏེ་གདན་དྲངས་པ་ན། ཐམས་ཅད་མཁྱེན་པ་ཡིན་ན་སྒྱུ་མར་ཤེས་
པ་མི་འབྱོན་ལ། མ་ཡིན་ན་འབྱོན་ནོ། །གལ་ཏེ་བྱོན་ན་སྒྱུ་མ་བཤིགས་སྟེ་ཕམ་པ་བྱའོ་སྙམ་
དུ་བསམ་དེ་གདན་དྲངས་པ་ན། བཅོམ་ལྡན་འདས་མཁྱེན་བཞིན་དུ་བྱོན་ཏེ་སྒྱུ་མ་དེ་བརྟན་
པར་བྱིན་གྱིས་བརླབས་པས། སྒྱུ་མ་མཁན་བཟང་པོས་བཤིགས་པར་མ་ནུས་སོ། །དེའི་
དུས་སུ་འགའ་ཞིག་ལ་དེར་ལོ་མང་པོར་བཞུགས་པ་དང་། ཁ་ཅིག་གིས་སུམ་ཅུ་རྩ་གསུམ་
ན་བཞུགས་པ་དང་། ཁ་གཅིག་གི་འཚོ་བྱེད་ཀྱི་གནས་སུ་བཞུགས་པར་མཐོང་བ་ལ་སོགས་
པ་འབྱུང་བར་གསུངས་པའི་ཕྱིར་རོ། །དགེ་སློང་གི་དགེ་འདུན་དང་པོ་སྨོས་པ་ནི། དམན་པ་
དང་པོར་སྨོས་པ་སྟེ། གང་ཡང་འགྲོ་བ་རྣམས་དང་། སློབ་པ་དང༌། མི་སློབ་པ་ཞེས་
གསུངས་པ་ལྟ་བུའོ། །ཏེ་ཞེས་པ་ནི། ལྷག་མ་ལུས་པའི་ཚིག་སྟེ། འོག་ནས་འབྱུང་ཞེས་པའི་
དོན་ནོ། །
བཞི་པ་གླེང་གཞི་ནི། དེའི་ཚེ་བཅོམ་ལྡན་འདས་ཞེས་པ་ནི། འཁོར་སྣོད་དུ་གྱུར་པ་
འདུས་པ་དེའི་ཚེའོ། །བཅོམ་ལྡན་འདས་ནི་བཤད་ཟིན། ཟབ་མོ་སྣང་བ་ཞེས་བྱ་བའི་ཞེས་པ་
ནི། སྒྲོ་སྐུར་དང་བྲལ་པའི་སྟོང་པ་སྟེ། ཟབ་མོ་སྟོང་པ་ཉིད་ལ་སོགས། །སྒྲོ་འདོགས་པ་དང་
༤249



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐུར་འདེབས་མཐའ། །བྲལ་བ་དེ་ནི་ཟབ་མོ་ཉིད། །ཅེས་དང་། ཀླུ་སྒྲུབ་ཀྱིས། གང་བློ་ཡོད་
དང་མེད་པ་ལས། །རྣམ་པར་འདས་ཤིང་མི་གནས་པ། །དེ་དག་ཟབ་མོ་དམིགས་མེད་པ།
རྐྱེན་གྱི་དོན་ལ་རྣམ་པར་བསྒོམ། །ཞེས་སོ། །འདི་ནི་ཇི་ལྟ་བ་མཁྱེན་པའི་ཡེ་ཤེས་སོ། །ཆོས་
ཀྱི་རྣམ་གྲངས་ཀྱིས་ཞེས་པ་ནི། དྷརྨ་དྷཱ་ར་ཞེས་པ་ཆོས་འཛིན་པ་སྟེ། ཆོས་ནི་ཕུང་པོ་ལ་
སོགས་པ། འཛིན་པ་ནི་རང་གི་མཚན་ཉིད་འཛིན་པ་སྟེ། བྷི་མ་ལས། ཆོས་ནི་ཕུང་པོ་ལ་
སོགས་པ་ཡིན། རང་གི་མཚན་ཉིད་འཛིན་པ་ཉིད་དུ་འདོད་དོ། །ཞེས་སོ། །རྣམ་གྲངས་ནི་
མང་པོ་ཐུགས་སུ་ཆུད་པ་སྟེ། ཤེས་བྱ་ཇི་སྙེད་མཁྱེན་པའི་ཡེ་ཤེས་སོ། །ཏིང་ངེ་འཛིན་ལ་
སྙོམས་པར་ཞུགས་སོ་ཞེས་པ་ནི། གོང་དུ་བསྟན་པའི་དོན་ལ་རྩེ་བ།ཅིག་ཏུ་བཞུགས་པའོ། །
ཡང་དེའི་ཚེ་ཞེས་པ། བཅོམ་ལྡན་འདས་ཏིང་ངེ་འཛིན་ལ་བཞུགས་པའི་དུས་དེའི་ཚེའོ། །བྱང་
ཆུབ་སེམས་དཔའ་སེམས་དཔའ་ཆེན་པོ་ནི། དོན་དམ་དང་ཀུན་རྫོབ་ཀྱི་བྱང་ཆུབ་ཀྱི་སེམས་
གཉིས་ལ་སེམས་ཤིང་འདུན་པ་སྟེ། རྣམ་སྣང་མངོན་བྱང་ལས། བྱང་ཆུབ་ནམ་མཁའ་
མཚན་ཉིད་དེ། །རྟོགས་པ་ཐམས་ཅད་སྤངས་པ་ཡིན། །ཞེས་དང་། བྱམས་པས། སེམས་
བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་དང་། བྷི་མ་
ལས། དེ་རྟོགས་པར་འདོད་པ་དེ་ནི་བྱང་ཆུབ་སེམས་དཔའ་སྟེ ། ཞེས་སོ། །ཆེན་པོ་ནི།
སྡུད་པ་ལས། གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །རྒྱལ་བ་རྣམས་ཀྱིས་ཐེག་ཆེན་
མཆོག་ལ་ཞུགས་པ་དང༌། །གོ་ཆ་ཆེན་པོ་བགོས་ཤིང་བདུད་ཀྱི་རྒྱུད་འདུལ་བ། །དེ་ཡི་ཕྱིར་
ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་སོ། འཕགས་པ་སྤྱན་རས་གཟིགས་དབང་
ཕྱུག་ཅེས་པ་ནི་སྡིག་ཏོ་མི་དགེ་བའི་ཆོས་ལས་འཕགས་ཤིང་བྱམས་སྙིང་རྗེའི་སྤྱན་ཟུར་གྱིས་
གཟིགས་ཏེ། དབང་ཕྱུག་ཕུན་སུམ་ཚོགས་པར་བྱེད་པའོ། །ཤེས་རབ་ཀྱི་ཕ་རོལ་ཏུ་ཕྱིན་པ་
ཞེས་པ་ནི། ཀུན་རྫོབ་དང་དོན་དམ་ཤེས་པའོ། །ཟབ་མོ་ནི་གཏིང་དཔག་དཀའ་བ། སྤྱོད་པ་
250ལ



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
ཉིད་ལ་ཞེས་པ་ནི། ཚོགས་སྦྱོར་ལ་མོས་པའི་སྤྱོད་པ། ས་དང་པོ་ལ་ལྷག་བསམ་དག་པའི་
སྤྱོད་པ། གཉིས་པ་ནས་བདུན་པའི་བར་ལ་བསྒྲུབ་པའི་སྤྱོད་པ། བརྒྱད་པ་ནས་བཅུ་པའི་བར་ལ་
ངེས་པའི་སྤྱོད་པའོ། །རྣམ་པ་བལྟ་ཞིང་ཞེས་པ་ནི། སྤྱོད་པ་དེ་དག་བསྒྲུབ་པའོ། །ཕུང་པོ་ལྔ་
པོ་དེ་དག་ཅེས་པ་ནི། གཟུགས། ཚོར་བ། འདུ་ཤེས། འདུ་བྱེད། རྣམ་ཤེས་སོ། །ཀྱང་ཞེས་
པ། སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་བསྡུས་པའོ། །བྷི་མ་ལའི་འགྲེལ་པ་
ལས། ངོ་བོ་ཉིད་ཀྱིས་སྟོང་པ་ཞེས་འབྱུང་། ཁ་ཅིག་ལས་རང་བཞིན་གྱིས་སྟོང་པ་ཞེས་
འབྱུང་སྟེ། དོན་ལ་ཁྱད་མེད་པས། གཞི་ཕུང་ཁམས་སྐྱེ་མཆེད་རྣམས་གདོད་མ་ནས་མ་སྐྱེས་
པ་དང་། སྐྱེས་པ་ལྟར་སྣང་བ་ངོ་བོས་སྟོང་པའོ། །རྣམ་པར་བལྟའོ་ཞེས་པ་དོན་བསྒོམ་པའོ། །
ལྔ་པ་དྲིས་པ་ནི། དེ་ནས་ཞེས་པ་སྟོན་པ་དང་སྤྱན་རས་གཟིགས་ཏིང་ངེ་འཛིན་
བཞུགས་པའི་དུས་དེ་ནས་སོ། །སངས་རྒྱས་ཀྱི་མཐུས་ཞེས་པ། རྒྱལ་བའི་འཕྲིན་ལས་ཀྱི་
མཐུས་ཤཱ་རིའི་བུས་དྲི་བར་ནུས་པ། རང་སྟོབས་ཀྱིས་མ་ཡིན་པའོ། །ཚེ་དང་ལྡན་པ་ཞེས་པ།
ཆེ་དོན་ཡོད་པ། ཤཱ་རིའི་བུ་ཞེས་པ། མཤཱ་ར་དྭད་ཏའི་རིགས་ཡིན་ལ། དེའི་བུ་ཡིན་པས་སོ། །
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རེས་གཟིགས་དབང་ཕྱུག་ལ་
ཞེས་པ། དྲི་བའི་ཡུལ་ལོ། །འདི་སྐད་ཅེས་སྨྲས་སོ་ཞེས་པ་འོག་ནས་འབྱུང་བ་འདི་རྣམས་
དྲིས་པ། རིགས་ཀྱི་བུ་ཞེས་པ། སངས་རྒྱས་རྣམས་ཀྱིས་དབང་བསྐུར་བའི་བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་ལ་བསྔགས་པར་འོས་པའི་ཚིག་གིས་བསྟོད་པའོ། །
འགྱུར་ཁ་ཅིག་མེད་ཀྱང་བྷི་མ་ལའི་འགྲེལ་པ་ལས་འབྱུང་ངོ་། །འདི་ཡི་སྐབས་སུ་ཁ་ཅིག་
ལས། རིགས་ཀྱི་བུའམ་རིགས་ཀྱི་བུ་མོ་ཞེས་པ་ཡོད་དོ། །འགྲེལ་པ་ལས་མི་འབྱུང་ངོ༌། །
གང་ལ་ལ་ཞེས་པ་ནི། འདི་ལ་སློབ་པ་འདོད་པ་རྣམས་སོ། །ཤེས་རབ་ཀྱི་ཕ་རོལ་དུ་ཕྱིན་པ་
ཞེས་བཤད། དོན་ནམ་སྤྱད་པ་སྤྱོད་པར་འདོད་པ་དེས་ཇི་ལྟར་བསླབ་པར་བྱ་ཞེས་པ་ནི།
251ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚོགས་དང་། སྦྱོར་བ་དང་། མཐོང་བ་དང་། བསྒོམ་པ་དང་། མཐར་ཕྱིན་པའི་ལམ་ལྔ་ལ་ཇི་
ལྟར་བསླབ་ཅེས་པའོ། །དེ་སྐད་ཅེས་སྨྲས་པ་དང་། ཞེས་པ་གོང་དུ་བསྟན་པ་དེ་ཉིད་དོ། །
ལན་ལ་གཉིས་ལས། མདོར་བསྟན་པ་ནི། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཞེས་པ་ནི་གསུངས་སོ། །ཚེ་དང་
ལྡན་པ་ཤཱ་རིའི་བུ་ལ་ཞེས་པ། དྲི་བ་པོ་ལའོ། །འདི་སྐད་ཅེས་སྨྲས་སོ་ཞེས་པ་འོག་ནས་
འབྱུང་བ་རྣམས་སོ། །ཤཱ་རིའི་བུ་ཞེས་པ་དྲི་བ་པོ་ལ་འབོད་པའོ། །རིགས་ཀྱི་བུའམ་རིགས་
ཀྱི་བུ་མོ་གང་ལ་ལ་ཞེས་པ། སློབ་པར་འདོད་པའི་སྐྱེས་བུའམ་བུད་མེད་དོ། །མ་ནིང་ཡང་
རིགས་མཐུན་དུ་བསྡུའོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱད་པ་སྤྱོད་པར་འདོད་པ་
དེས་ཞེས་པ་ནི། འདིའི་ལྟ་སྒོམ་སྤྱོད་པ་ལ་བསླབ་པར་འདོད་པ་དེའོ། །འདི་ལྟར་རྣམ་པར་
བལྟ་བར་བྱ་སྟེ་ཞེས་པ། འོག་ནས་འབྱུང་བ་འདི་ལྟར་བསླབ་ཅེས་པའོ། །
རྒྱས་བཤད་ལ་གསུམ་ལས། ཕུང་པོ་སྟོང་ཉིད་དུ་བསྟན་པ་ནི། ཕུང་པོ་ལྔ་པོ་དེ་དག་
རང་བཞིན་གྱིས་སྟོང་པར་རྣམ་པར་ཞེས་པ་ནི་དེ་ལ་འདིར་ཚོགས་ལམ་དང་
། སྦྱོར་ལམ་གྱིས་
དམིགས་པ་གཉིས་བསྟན་ཏེ། ཆོས་ཅན་ཕུང་པོ་ལྔ་ལ་གཟུགས་ཀྱི་ཕུང་པོ་ནི་གཟུགས་ཅན་གྱི་
དངོས་པོ། ལྷག་མ་བཞི་གཟུགས་མེད་ཀྱི་དངོས་པོའོ། །གཟུགས་ཅན་གྱི་དངོས་པོ་དགག་
པ་ནི། སློབ་དཔོན་དབྱིག་གཉེན་གྱིས། དྲུག་གི་གཅིག་ཆར་སྦྱར་བ་ན། །ཕྲ་རབ་རྡུལ་ཆ་
དྲུག་དུ་གྱུར། །དྲུག་པོ་དག་ཀྱང་གོ་གཅིག་ནོ། །གོང་བུའང་རྡུལ་ཕྲན་ཙམ་དུ་གྱུར། །ཞེས་
གསུངས་པས། ཆ་མེད་ཀྱི་རྡུལ་བདུན་འདུས་ནས་རྡུལ་ཕྲན་གཅིག་རྩོམ་པ་ན། ཕྱོགས་ཀྱི་
རྡུལ་དྲུག་གིས་དབུས་མ་ལ། ཆ་དྲུག་གིས་སྦྱར་ན་དབུས་རྡུལ་ཆ་དྲུག་དུ་འགྱུར་བས་ཆ་མེད་དམ།
དྲུག་པོ་དབུས་རྡུལ་ལ་ཐིམ་པ་ན་ཕྱིར་ལུས་ཀྱི་ཆ་ཡོད་ན་ཆ་བཅས་སུ་འགྱུར་ལ། དབུས་སུ་ཅི་
ཙམ་འདུས་ཀྱང་ཆེར་མ་སོང་བས་གོང་བུའང་རྡུལ་ཕྲན་ཙམ་དུ་འགྱུར་རོ། །
ལ252



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
གཟུགས་མེད་ཀྱི་དངོས་པོ་དགག་པ་ནི། ཀླུ་སྒྲུབ་ཀྱིས། ཐོག་མ་དབུས་མཐའི་དབྱེ་
བ་ནི། །སྐད་ཅིག་ལའང་དབྱེ་བ་མཐོང་། །སྐད་ཅིག་གསུམ་གྱི་བདག་ཉིད་ཕྱིར། །འཇིག་
རྟེན་སྐད་ཅིག་ལ་མི་གནས། །ཞེས་གསུངས་པས། སྐད་ཅིག་ཆ་མེད་འདུས་ནས་སེམས་རྒྱུན་
རྩོམ་པ་དང་། བར་གྱི་སྐད་ཅིག་ཆ་མེད་སྔ་ཕྱིའི་སྐད་ཅིག་ཆ་མེད་དང་འཕྲད་དམ་མ་འཕྲད།
ཕྲད་ན་ནི་ཆ་མེད་ཉམས་ལ། མ་ཕྲད་ན་རྒྱུན་རྩོམ་པ་ཉམས་སོ། །དེས་ན་ཕུང་པོ་ལྔ་རིང་
བཞིན་གྱིས་སྟོང་པ་ཡིན་ལ། རང་བཞིན་གྱིས་སྟོང་པའི་ཚུལ་ཤེས་པར་བྱེད་པ་ལ་སོ་སོར་
རྟོགས་པའི་ཤེས་རབ་ཀྱི་དཔྱད་པ་དེའི་དོན་རྟོགས་པ་ཡིན་ཏེ། ཏིང་འཛིན་རྒྱལ་པོ་ལས། གང་
ཞིག་ཆོས་ལ་བདག་མེད་སོ་སོར་རྟོགས། །སོ་སོར་དེ་རྟོགས་གང་ཞིག་བསྒོམ་པ་ནི། །དེ་ནི་
མྱ་ངན་འདས་ཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེས་ནི་ཞི་མི་འགྱུར། །ཞེས་སོ། །
འདི་རྣམ་པར་རྟོག་པ་དང་བཅས་པའི་གཟུགས་བརྙན་ཞེས་པ་ལྷག་མཐོང་གི་
དམིགས་པའོ། །དེ་ལ་རྩེ་གཅིག་འཇོག་པ་ནི། རྣམ་པར་མི་རྟོགས་པའི་གཟུགས་བརྙན་ཞེས་
པ་ཞི་གནས་ཀྱི་དམིགས་པ་སྟེ། དམིགས་པ་གཉིས་སོ། །ཚོགས་ལམ་དུ་རགས་ལ་ཅུང་
ཟད་མི་གསལ། སྦྱོར་ལམ་དུ་ཕྲ་ལ་གསལ་བ་ཙམ་ནི་ཁྱད་པར་རོ། །ཡང་དག་པར་རྗེས་སུ་
བལྟའོ། །ཞེས་པ་ནི། མཐོང་ལམ་གྱི་ཆོས་ཏེ། སྔར་གྱི་ཞི་ལྷག་གཉིས་ལ་སྦྱངས་པས་ས་དང་
པོ་ལ་ཆོས་དེ་ཡང་དག་པའི་དོན་མངོན་སུམ་དུ་མཐོང་བ་ནི་ཡང་དག་པར་རྗེས་སུ་བལྟ་བ་
སྟེ། དངོས་པོའི་མཐའ་མ་དམིགས་པ་ཞེས་བྱའོ། །ས་གཉིས་པ་ནས་བཅུ་པའི་བར་དུ་ཞི་ལྷག་
དང་དངོས་པོའི་མཐའ་དང་གསུམ་གྱིས་མཐོང་དོན་གོམས་པར་བྱེད་པ་བསྒོམ་པའོ། །བཅུ་
གཅིག་པ་ལ་སངས་རྒྱས་ཐོབ་པ་ནི་མཐར་ཕྱིན་པའི་ལམ་སྟེ། དགོས་པ་ཡོངས་སུ་གྲུབ་པ་
ཞེས་བྱ་སྟེ། འཕགས་པ་དགོངས་པ་ངེས་པར་འགྲེལ་བ་ལས། སྔར་ཞི་གནས་དང་ལྷག་
མཐོང་ཐོབ་པའི་ཕྱིར། རྣམ་པར་རྟོག་པ་དང་བཅས་པ་དང་། རྣམ་པར་མི་རྟོག་པའི་
~253



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཟུགས་བརྙན་གྱི་དམིགས་པ་ཐོབ་པ་ཡིན་ནོ། །མཐོང་བའི་ལམ་ཐོབ་པའི་ཕྱིར་དངོས་པོའི་
མཐའ་དམིགས་པ་ཐོབ་པ་ཡིན། དེས་གོང་ནས་གོང་དུ་བསྒོམ་པའི་ལམ་དང་རབ་དུ་ལྡན་
པ། དམིགས་པ་གསུམ་པོ་དེ་དག་ཉིད་ཡིད་ལ་བྱེད་ན་མཚན་མ་དང་གནས་ངན་ལེན་
ཐམས་ཅད་བཅོམ་པའི་ཕྱིར། མཐར་གྱིས་ས་གོང་ནས་གོང་དུ་གསེར་ལྟ་བུ་རྣམ་པར་སྦྱང་
ཞིང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པའི་འཚང་རྒྱ་
བའི་བར་དགོས་པ་ཡོངས་སུ་གྲུབ་པ་ཐོབ་བོ། །ཞེས་སོ། །
གཟུགས་སྟོང་པའོ་ཞེས་པ་ནི། གཟུགས་སུ་སྣང་བ་འདི་ཉིད་མ་སྐྱེས་པ་དང་ངོ་བོས་
སྟོང་པ་སྟེ། གཞན་གྱིས་སྟོང་པར་བྱས་པ་མ་ཡིན་ནོ། །དཔེར་ན་འཇའ་ཚོན་ཡལ་བ་བཞིན་
ནོ། །སྟོང་པ་ཉིད་གཟུགས་སོ་ཞེས་པ་ནི། སྟོང་ཉིད་ལས་གཟུགས་སུ་སྣང་བ་བྱུང་སྟེ། ནམ་
མཁའ་ལ་འཇའ་ཚོན་སྣང་བ་བཞིན་ནོ། །གཟུགས་ལས་སྟོང་པ་ཉིད་གཞན་མ་ཡིན་ཞེས་པ་
ནི། གཟུགས་སྤངས་བའི་སྟོང་ཉིད་ལོགས་སུ་བཙལ་བར་བྱ་བ་མ་ཡིན་ཏེ། ཆབ་བྲོམ་ལས་
ཆུ་གཞན་མ་ཡིན་པ་བཞིན་ནོ། །སྟོང་པ་ཉིད་ལས་ཀྱང་གཟུགས་གཞན་མ་ཡིན་ཞེས་པ་སྟོང་
པ་ལས་གཞན་དུ་གཟུགས་བཙལ་བར་མི་བྱ་སྟེ། ཆུ་ལས་ཆབ་བྲོམ་གཞན་མ་ཡིན་པ་བཞིན་
ནོ། །དེ་བཞིན་དུ་ཚོར་བ་དང་ཞེས་པ་ནི། ཚོར་བ་སྟོང་པ་ཉིད། སྟོང་པ་ཉིད་ཚོར་བ། ཚོར་བ་
ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཚོར་བ་གཞན་མ་ཡིན། འདུ་ཤེས་དང་
ཞེས་པ་འདུ་ཤེས་སྟོང་པའོ། །སྟོང་པ་ཉིད་འདུ་ཤེས་སོ། །འདུ་ཤེས་ལས་སྟོང་པ་ཉིད་གཞན་
མ་ཡིན། སྟོང་པ་ཉིད་ལས་འདུ་ཤེས་གཞན་མ་ཡིན། འདུ་བྱེད་དང་ཞེས་པ། འདུ་བྱེད་སྟོང་པ་
སྟོང་པ་ཉིད་འདུ་བྱེད་འདུ་བྱེད་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་འདུ་བྱེད་
གཞན་མ་ཡིན་ནོ། །རྣམ་པར་ཤེས་པ་རྣམས་སྟོང་པའོ་ཞེས་པ་རྣམ་ཤེས་རང་གི་ངོ་བོས་སྟོང་
པའོ། །སྟོང་པ་ཉིད་རྣམ་པར་ཤེས་པའོ། །རྣམ་པར་ཤེས་པ་ལས་སྟོང་པ་ཉིད་གཞན་མ་ཡིན།
ལ254ལ



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
སྟོང་པ་ཉིད་ལས་རྣམ་པར་ཤེས་པ་གཞན་མ་ཡིན་ནོ། །
ཟབ་མོ་བརྒྱད་བཤད་པ་ནི། འདི་ནས་མཐོང་དོན་བསྒོམས་པའི་ལམ་སྟེ། ཤཱ་རིའི་བུ་
ཞེས་བོས་ནས། དེ་ལྟ་བས་ན ། ཞེས་པ་གོང་དུ་སྣང་སྟོང་ཟུང་འཇུག་ཏུ། བསྟན་པའི་རྒྱུ་
མཚན་དེས་ན་ཞེས་པའོ། །ཆོས་ཐམས་ཅད་སྟོང་པ་ཉིད་དེ་ཞེས་པ་ནི། གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་རང་རང་གི་ངོ་བོས་སྟོང་པ་ཡིན་ཏེ། རྒྱས་པ་འབུམ་ལས།
གཟུགས་ནི་གཟུགས་ཀྱི་ངོ་བོས་སྟོང་། རྣམ་པ་ཐམས་ཅད་མཁྱེན་པ་ཉིད་ཀྱང་རྣམ་པ་
ཐམས་ཅད་མཁྱེན་པའི་ངོ་བོས་སྟོང་ངོ༌། །ཞེས་སོ། །མཚན་ཉིད་མེད་པ་ཞེས་པ་ནི། ངོ་བོས་
སྟོང་པའི་ཕྱིར་ཁྱད་པར་གཞི་མཚན་གཞི་མེད་པས། ཁྱད་པར་དུ་བྱེད་པའི་མཚན་ཉིད་དང་།
མཚོན་བྱའི་དཔེ་མེད་དེ། མོ་གཤམ་གྱི་བུ་མ་གྲུབ་པས། དེའི་མཚན་ཉིད་སྤྱང་གླེན་དང་། མོ་
གཤམ་གྱི་བུ་ནི་ལྷ་སྦྱིན་གྱི་བུ་ལྟ་བུ་ཞེས་མཚོན་དུ་མེད་པ་བཞིན་ནོ། །མ་སྐྱེས་པ་ཞེས་པ་ནི།
ཆོས་ཐམས་ཅད་གདོད་མ་ནས་མ་སྐྱེས་པ་ཡིན་ཏེ། དེའང་རྒྱུ་མེད་ལས་མི་སྐྱེ་སྟེ། རྒྱུ་རྐྱེན་ལ་
མ་ལྟོས་པས་རྟག་ཏུ་ཡོད་པ་འམ། མེད་པ་གང་རུང་དུ་འགྱུར་རོ། །ལྟོས་ན་དངོས་པོ་རེ་
འགའ་བ་ཉིད་དུ་འགྱུར་རོ། །རྒྱུ་རྟག་པ་ལས་ཀྱང་མི་སྐྱེ་སྟེ། རྟག་པ་ནི་ཅུང་ཟད་ཀྱང་འགྱུར་
དུ་མི་རུང་ལ། ས་བོན་མྱུ་གུ་གྱུར་བའི་ཕྱིར་རོ། །རྒྱུ་དང་འབྲས་བུ་དུས་མཉམ་པ་ལས་མི་སྐྱེ་
སྟེ། རྒྱུ་དང་འབྲས་བུ་སྔ་ཕྱིའི་ཚོགས་པ་ཐམས་ཅད་དུས་གཅིག་ཏུ་དམིགས་པར་འགྱུར་བའི་
ཕྱིར་ཏེ། ས་བོན་དཀར་པོ་དང་། མྱུ་གུ་སྔོན་པོ་དང་། འབྲས་བུ་སྨིན་པ་གསུམ་དུས་གཅིག་ཏུ་
དམིགས་པར་འགྱུར་བས་སོ། །རྒྱུ་འབྲས་དབྱེར་མེད་དུའང་འགྱུར་རོ། །ས་བོན་དཀར་པོའི་
དུས་ཉིད་མྱུ་གུ་སྔོན་པོའི་དུས་ཡིན་པས་སོ། །བསྐལ་པ་ཡང་སྐད་ཅིག་ཙམ་དུ་འགྱུར་ཏེ་དུས་
མཉམ་པས་སོ། །དུས་མི་མཉམ་པ་ལས་མི་སྐྱེ་སྟེ། བསྐྱེད་པའི་ནུས་པ་མེད་པའི་ཕྱིར། ས་
བོན་མེས་ཚིག་པའི་དུས་སུ་མྱུ་གུ་མི་སྐྱེ་བ་བཞིན་ནོ། །དུས་མཉམ་མི་མཉམ་གཉིས་ཀ་
ལ255



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་སྐྱེ་བ་མི་སྲིད་དོ། །དུས་གཅིག་པ་དང༌། དུས་ཐ་དད་པ་ཕན་ཚུན་སྤངས་སྟེ་གནས་པའི་
ཕྱིར་རོ། །ལང་ཀར་གཤེགས་པ་ལས། སྐྱེ་བ་མེད་པ་ནི་བདེན་ནོ། །སྐྱེ་བ་ལ་སོགས་པ་ནི་
མི་བདེན་ནོ། །ཞེས་སོ། འོ་ན་སྐྱེ་བ་ལྟར་སྣང་བ་ཅི་ཡིན་ཞེ་ན། ཀུན་རྫོབ་རྟེན་ཅིང་འབྲེལ་
འབྱུང་དཔྱད་མི་བཟོད་པ་ཡིན་ཏེ། རྒྱ་ཆེ་རོལ་པ་ལས། ཤཱཀྱའི་སྲས་པོ་རྟེན་ཅིང་འབྱུང་བའི་
ཆོས། །རང་གི་ངོ་བོ་མེད་པར་མཐོང་ནས་ནི། །ནམ་མཁའ་ལྟ་བུའི་སེམས་དང་རབ་ལྡན་པ། །
གཡོ་ཅན་དཔུང་བཅས་མཐོང་བས་གཡོ་བ་མེད། །ཅེས་དང་། དཀོན་མཆོག་སྒྲོན་མེ་ལས།
རྐྱེན་ལས་སྐྱེས་པ་རང་གི་དངོས་མ་སྐྱེས། །ཆོས་ཀྱི་ལུས་ནི་རྒྱལ་བ་རྣམས་ཀྱི་སྐུ། །ཆོས་འདི་
རྟག་ཏུ་གནས་པ་ནམ་མཁའ་བཞིན། །རྟོགས་ན་ཆོས་རྣམས་སྦྱོང་བ་ཐོབ་པར་འགྱུར། །
ཞེས་དང་། ཡེ་ཤེས་སྣང་བ་རྒྱན་ལས་ཀྱང་། ཆོས་ཀྱི་རང་བཞིན་ལས་གཡོ་བ་མེད་དོ། །མ་
གཡོས་པས་ཆོས་ཀྱི་རང་བཞིན་འཐོབ། ཆོས་ཀྱི་རང་བཞིན་ཐོབ་པ་ནི་ཅུང་ཟད་ཀྱང་སྤྲོས་
པར་མི་བྱེད་དོ། །དེ་ཅིའི་ཕྱིར་ཞེ་ན། རྒྱུ་དང་རྐྱེན་གྱིས་བསྐྱེད་པའི་ཕྱིར་རོ། །རྒྱུ་དང་རྐྱེན་
གྱིས་བསྐྱེད་པ་དེ་ནི་ཤིན་ཏུ་མ་སྐྱེས་པའི་ཕྱིར་རོ། །གང་ཤིན་ཏུ་མ་སྐྱེས་པ་དེ་ནི་ངེས་པ་ཐོབ་
པ་ཡིན་ནོ། །ངེས་པ་ཐོབ་པ་དེ་ནི་ཆོས་ཐམས་ཅད་ཡིད་ལ་བྱེད་པ་དང་ལྷན་ཅིག་གནས་པ་
མ་ཡིན་ནོ། །ཞེས་སོ། །ཀླུ་སྒྲུབ་ཀྱིས། རྟེན་ཅིང་འབྲེལ་པར་གང་བྱུང་བ། །རང་བཞིན་གྱིས་
ནི་དེ་མ་སྐྱེས། །རང་བཞིན་གྱིས་ནི་གང་མ་སྐྱེས། །དེ་ལ་སྐྱེས་ཞེས་ཇི་སྐད་བྱ། །ཤིན་ཏུ་ཕྲ་
བའི་དངོས་པོ་ཡང་། །གང་གིས་སྐྱེ་བ་རྣམ་བརྟགས་པ། །རྣམ་པར་མི་མཁས་དེ་ཡིས་ནི། །
རྐྱེན་ལས་གྲུབ་པའི་དོན་མ་མཐོང་། །ཞེས་སོ། །མ་འགག་པ་ཞེས་པ་ནི། ཆོས་ཐམས་ཅད་
འགག་པ་མེད། མ་སྐྱེས་པའི་ཕྱིར་རོ། །མོ་གཤམ་གྱི་བུ་མ་སྐྱེས་པས་མི་ཤི་བའམ། ནམ་
མཁའི་མེ་ཏོག་མི་སྐམ་པའམ། རི་བོང་གི་རྭ་མི་ཆགས་པའོ། །རུས་སྦལ་གྱི་སྤུ་བྱིད་པ་མེད་
པ་བཞིན་ནོ། །དྲི་མ་མེད་པ་ཞེས་པ་ནི། ཆོས་ཐམས་ཅད་མ་སྐྱེས་པས་དྲི་མ་དང་དྲི་མས་
~256ལ



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
གོས་པ་གཉིས་ཀ་མེད་དོ། །གསེར་མ་གྲུབ་ན་དེ་ལ་བརྟེན་པའི་གཡའ་མི་འགྲུབ་པ་བཞིན་ནོ། །
དྲི་མ་དང་བྲལ་བ་མེད་པ་ཞེས་པ་ནི། དྲི་མས་མ་གོས་པ་ལ་བྲལ་བ་མ་རིགས་ཏེ་བྲལ་རྒྱུ་
མེད་པའི་ཕྱིར་རོ། །བྲི་བ་མེད་ཞེས་པ་ནི་སྐྱོན་བྲི་བ་མེད་དེ་སྐྱོན་ཉིད་མ་སྐྱེས་པའི་ཕྱིར་རོ། །
གང་བ་མེད་པའོ་ཞེས་པ་ནི་ཡོན་ཏན་གྱི་ཆོས་གང་བ་མེད་དོ། །དེ་ཉིད་ཀྱང་མ་སྐྱེས་པའི་
ཕྱིར་རོ། །དཔེར་ན་རྨི་ལམ་གྱི་བུམ་པ་དང་ཆུ་མ་དམིགས་པས་བུམ་པའི་ཆུ་བྲི་བའམ་གང་བ་
གཉིས་ཀ་བརྫུན་པ་བཞིན་ནོ། །
དེས་ན་ཆོས་ཐམས་ཅད་སྟོང་པའི་ཚུལ་ལ་བརྒྱད་ལས། དང་པོ་སྟོང་པ་ཉིད་ལས་
ཕུང་པོ་མེད་པ་ནི། ཤཱ་རིའི་བུ་ཞེས་བོས་ན། དེ་ལྟ་བས་ན་ཞེས་པ་ཆོས་ཐམས་ཅད་ངོ་བོས་
སྟོང་པ་ལ་སོགས་པ་ཟབ་མོ་བརྒྱད་ཡིན་པ་དེ་ཉིད་ཀྱི་ཕྱིར་ན་ཞེས་པའོ། །སྟོང་པ་ཉིད་ལ་
ཞེས་པ་ལ་ངོ་བོས་སྟོང་པ་དང་། མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་
མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའི་རྒྱུ་མཚན་བརྒྱད་ཡིན་
པའི་ཕྱིར། གཟུགས་མེད། ཚོར་བ་མེད། འདུ་ཤེས་མེད། འདུ་བྱེད་མེད། རྣམ་པར་ཤེས་པ་
མེད། ཅེས་གསུངས་པས་ཕུང་པོ་ལྔ་མ་གྲུབ་བོ། །
སྐྱེ་མཆེད་མེད་པ་ནི། ཆོས་ཐམས་ཅད་ཟབ་མོ་བརྒྱད་ལས་མ་འདས་པའི་ཕྱིར། སྐྱེ་
མཆེད་བཅུ་གཉིས་ཀྱང་མེད་དེ། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་
མེད། ཅེས་པ་ནང་གི་སྐྱེ་མཆེད་དྲུག་མེད། གཟུགས་མེད། སྒྲ་མེད། དྲི་མེད། རོ་མེད། རེག་
བྱ་མེད། ཆོས་མེད་དོ། །ཞེས་པ་ཕྱིའི་སྐྱེས་མཆེད་དྲུག་མེད་དོ། །ཁམས་མེད་པ་ནི། མིག་གི་
ཁམས་མེད་པ་ནས། ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་
ཡང་མེད་དོ། །ཞེས་པ་ནི། ཟབ་མོ་བརྒྱད་ཡིན་པའི་ཕྱིར། མིག་གི་ཁམས་དང་། རྣ་བའི་
ཁམས་དང་། སྣ་ཡི་ཁམས། ལྕེ་ཡི་ཁམས། ལུས་ཀྱི་ཁམས། ཡིད་ཀྱི་ཁམས་ཏེ་དབང་པོ་
257ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དྲུག་མེད། གཟུགས་ཀྱི་ཁམས། སྒྲ་ཡི་ཁམས། དྲིའི་ཁམས། རོའི་ཁམས། རེག་བྱའི་
ཁམས། ཆོས་ཀྱི་ཁམས་ཏེ་ཡུལ་གྱི་ཁམས་དྲུག་མེད། མིག་གི་རྣམ་པར་ཤེས་པའི་ཁམས་
དང་། རྣ་ཡི་རྣམ་པར་ཤེས་པའི་ཁམས་དང་། སྣའི་རྣམ་པར་ཤེས་པའི་ཁམས་དང་། ལྕེའི་
རྣམ་པར་ཤེས་པའི་ཁམས་དང་། ལུས་ཀྱི་རྣམ་པར་ཤེས་པའི་ཁམས་དང་། ཡིད་ཀྱི་རྣམ་པར་
ཤེས་པའི་ཁམས་དྲུག་མེད། དེ་ལྟར་ན་ཡུལ་དབང་ཡིད་བྱེད་ཀྱི་ཁམས་བཅོ་བརྒྱད་མེད་དོ། །
རྟེན་འབྲེལ་མེད་པ་ནི། མ་རིག་པ་མེད། མ་རིག་པ་ཟད་པ་མེད་པ་ནས། རྒ་ཤི་མེད།
རྒ་ཤི་ཟད་པའི་བར་དུའང་མེད་དོ། །ཞེས་པ་ནི། ཟབ་མོ་བརྒྱད་ཡིན་པའི་ཕྱིར། མ་རིག་པ་
མེད། འདུ་བྱེད་མེད། རྣམ་པར་ཤེས་པ་མེད། མིང་གཟུགས་མེད། སྐྱེ་མཆེད་དྲུག་མེད།
རེག་པ་མེད། ཚོར་བ་མེད། སྲེད་པ་མེད། ལེན་པ་མེད། སྲིད་པ་མེད། སྐྱེ་བ་མེད། རྒ་ཤི་
མེད་དེ་རྟེན་འབྲེལ་བཅུ་གཉིས་ལུགས་ལས་བྱུང་བ་མེད་པས། འཁོར་བ་མེད་དོ། །མ་རིག་
པ་འགག་པ་མེད་པ་ནས། རྒ་ཤི་འགག་པའི་བར་དུ་མེད་པས། རྟེན་འབྲེལ་ལུགས་བཟློག་
མེད་པས་མྱ་ངན་ལས་འདས་པ་མེད་དོ། །
བདེན་བཞི་མེད་པ་ནི། དེ་བཞིན་དུ་སྡུག་བསྔལ་བ་དང་། ཀུན་འབྱུང་བ་དང་།
འགོག་པ་དང༌། ལམ་མེད་ཅེས་པ་ནི། གོང་དུ་བཤད་པ་དེ་བཞིན་དུ་ཟབ་མོ་བརྒྱད་ཡིན་
པའི་ཕྱིར། འབྲས་བུ་སྡུག་བསྔལ་བ་དང་། རྒྱུ་ཀུན་འབྱུང་གི་བདེན་པ་མེད་པས། གཞི་
འཁོར་བ་མེད། འབྲས་བུ་འགོག་པ་དང་། རྒྱུ་ལམ་གྱི་བདེན་པ་མེད་པས་ལམ་དང་འབྲས་
བུའི་མེད་པས་གཞི་ལམ་འབྲས་བུ་མེད་པའོ། །འབྲས་བུ་མེད་པ་ནི། ཡེ་ཤེས་མེད་ཅེས་པ་
ལ། ཁ་ཅིག་འགྱུར་མེད་དང་། ཕྱིན་ཅི་མ་ལོག་པའི་ཡོངས་གྲུབ་འདུས་མ་བྱས་པ་རྟག་པ་དེ་
དོན་དམ་ཡིན། དེ་ཉིད་སངས་རྒྱས་ཀྱི་གཉིས་སུ་མེད་པའི་ཡེ་ཤེས་ཞེས་བྱ་བ་ཇི་ལྟ་བ་དང་།
ཇི་སྙེད་མཁྱེན་པའི་ཡེ་ཤེས་ཡིན་ཞེས་ཟེར་རོ། །དེ་དགག་པ་ནི། མུ་སྟེགས་ཀྱི་བདག་ལྟར་
~258



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
རིང་བཞིན་དུ་རྟག་པ་ཡིན་ནམ། །སྐད་གཅིག་མ་ཡིན། དང་པོ་ལྟར་ན་མུ་སྟེགས་རིགས་བྱེད་
པའི་གྲུབ་མཐར་འགྱུར་ལ། དེས་སྟོང་པ་ཁས་བླངས་ཀྱང་ཉི་ཚེ་བའི་སྟོང་པར་འགྱུར་རོ། །
ཏིང་ངེ་འཛིན་རྒྱལ་པོ་ལས། །ཆོས་ཀུན་རྟག་ཏུ་རང་གི་ངོ་བོས་སྟོང་། །རྒྱལ་བའི་སྲས་རྣམས་
དངོས་པོ་རྣམས་པར་འཇིག །སྲིད་པ་ཐམས་ཅད་ཡོང་ཡེ་སྟོང་པ་སྟེ། །ཉི་ཚེའི་སྟོང་ཉིད་མུ་
སྟེགས་རྣམས་ཀྱི་ཡིན། །ཞེས་སོ། །
གཉིས་པ་ལྟར་ན། སྐ་ཅིག་སྔ་མ་ཕྱི་མའི་རྒྱུ་ཡིན་ནའང་། སྐད་ཅིག་སྔ་ཕྱི་དུས་མཉམ་
པ་དང་མི་མཉམ་པའི་སྐྱོན་སྔར་སྐྱེ་བ་དགག་པའི་སྐབས་སུ་བཤད་དོ། །མྱ་ངན་ལས་འདས་
པ་ལ་དོན་དམ་པ་ཟེར་ཡང་། མྱང་འདས་འདོད་པའི་གང་ཟག་གཞུག་པ་ལ་ལྡེམ་པོར་
དགོངས་པ་ཡིན་ཏེ། བློ་གྲོས་མི་ཟད་པས་ཞུས་པ་ལས། འདུས་བྱས་མེད་ན་གང་དེ་འགག་
པའི་མྱ་ངན་ལས་འདས་པ་བདེན་པར་འགྱུར། ཞེས་དང་། ཉི་ཁྲི་ལས། ཡང་དག་པར་རྫོགས་
པའི་སངས་རྒྱས་ཀྱང་སྒྱུ་མ་ལྟ་བུ། རྨི་ལམ་ལྟ་བུ། མྱ་ངན་ལས་འདས་པ་ཡང་། སྒྱུ་མ་ལྟ་བུ།
རྨི་ལམ་ལྟ་བུ། ཅི་སྟེ་མྱ་ངན་ལས་འདས་པ་བས་ལྷག་པའི་ཆོས་གཅིག་ཡོད་ན་དེ་ཡང་སྒྱུ་མ་
ལྟ་བུ། རྨི་ལམ་ལྟ་བུ་ཞེས་ང་སྨྲའོ། །གསུངས་པས་བདེན་པར་མ་གྲུབ་ཅིང་ཀུན་རྫོབ་དཔྱད་
མི་བཟོད། སྒྱུ་མ་རྨི་ལམ་ལྟ་བུ ་གསུངས་སོ། །ཡེ་ཤེས་དོན་དམ་ཁས་མི་ལེན་ན་ཆད་ལྟར་
འགྱུར་རོ། །ཞེ་ན་མ་ཡིན་ཏེ། དབུ་མ་པས་དོན་དམ་པར་ཆོས་ཐམས་ཅད་མ་སྐྱེས་པས་ཆད་
རྒྱུ་མེད་དོ། །ནམ་མཁའི་མེ་ཏོག་སྐམ་པ་མ་ཡིན་པའམ། མོ་གཤམ་གྱི་བུ་ཤི་བ་མ་ཡིན་པ་
བཞིན་ནོ། །དེས་ན་མེད་པར་འགྱུར་རོ་སྙམ་ན་མ་ཡིན་ཏེ། མེད་པ་ནི་ཡོད་པ་ལ་ལྟོས་ནས་
འཇོག་ལ། ཡོད་པ་ཉིད་མ་གྲུབ་པས་མེད་པའང་ མི་འགྲུབ་ཏེ། གཡས་པ་གཡོན་ལ་ལྟོས་
པའམ། རིང་པོ་ཐུང་ངུ་ལ་ལྟོས་པའམ། དེ་ལྟར་ཀླུ་སྒྲུབ་ཀྱིས། མི་སྟོང་ཅུང་ཟད་ཡོད་པ་ན། །
སྟོང་པའང་ཅུང་ཟད་ཡོད་པར་འགྱུར། །མི་སྟོང་ཅུང་ཟད་མེད་པས་ན། །སྟོང་པའང་ཡོད་
ལ259



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་ག་ལ་འགྱུར། །ཞེས་དང་། སྨིག་རྒྱུ་ལ་ནི་ཆུ་བོ་ཞེས། །ཆུ་ཡི་བློ་ཡིས་དེར་སོང་ན། །ཅི་
སྟེ་ཆུ་དེ་མེད་དོ་ཞེས། །འཛིན་པ་དེ་ནི་རྨོངས་པ་ཉིད། །ཅེས་དང་། གང་ལ་མེད་པ་སོགས་
འདོད་པ། །བྱང་ཆུབ་རྟེན་ཕྱིར་སེམས་མེད་ཅིང་། །ཁས་ལེན་མེད་དང་སྤྱོད་མེད་པ། །དེ་ལ་
ཇི་ལྟར་མེད་པར་ཤེས། །ཞེས་གསུངས་པས་ཡོད་མེད་ལས་འདས་སོ། །ཁྱོད་ཡོད་པ་འགོག་
པས་མེད་པར་འགྱུར་རོ་ཞེ་ན། ཁྱེད་རང་ཡང་མེད་པར་བཀག་པས་ཡོད་ལྟར་འགྱུར་རོ། །
གཉིས་མེད་ཀྱི་ཡེ་ཤེས་ཀྱིས་ཆོས་ཅན་ཇི་ལྟ་བ་མཁྱེན་པའང་མིན་རིགས་ཏེ། ཤཱཀ་
ཐུབ་ཀྱི་ཡེ་ཤེས་ཀྱིས་ལྷ་སྦྱིན་གྱི་སེམས་ཤེས་ན་གཟུང་འཛིན་གཉིས་སྣང་དུ་འགྱུར་བས།
གཉིས་མེད་ཀྱི་ཡེ་ཤེས་སུ་འདོད་པ་ཉམས་ལ། མི་མཁྱེན་ན་ཐམས་ཅད་མཁྱེན་པ་མ་ཡིན་
པར་འགྱུར་རོ། །ཁྱེད་རང་ལའང་མཚུངས་སོ་སྙམ་ན་མ་ཡིན་ཏེ ། དེ་ནི་མ་མཐོང་བ་ཉིད་དེ་
ཁོ་ན་མཐོང་བ་ཡིན་ལ། སྨིག་རྒྱུ་ཆུར་མ་མཐོང་བས་མི་ཤེས་པ་དང་ལྡན་པ་མ་ཡིན་པ་
བཞིན་ནོ། །ཏིང་འཛིན་རྒྱལ་པོ་ལས། མ་མཐོང་བ་ཡི་ཆོས་ཐམས་ཅད་མཐོང་བ་ཡིན་ནོ། །
ཞེས་སོ། །ཀུན་རྫོབ་དཔྱད་མི་བཟོད་དུ་རྟེན་འབྲེལ་ཁས་ལེན་པས་ཀྱང་ཆད་པ་མ་ཡིན་ཏེ།
ཕྱི་རོལ་པ་དག ། ལས་རྒྱུ་འབྲས་མེད། མ་མཐོང་བའི་འགྲོ་བ་མེད། ཐར་པ་དང་མྱ་ངན་
ལས་འདས་པ་མེད། ཅེས་འདོད་ལ། དབུ་མ་པས་དེ་དག་དཔྱད་མི་བཟོད་པ་ཁས་ལེན་པས་
མི་མཚུངས་སོ། །འདི་དག་བྷི་མ་ལའི་འགྲེལ་པ་ལས་རྒྱས་པར་འབྱུང་ངོ༌། །གཞུང་འདིའི་
དགོངས་པ་ཡང་འདི་ཡིན་ཏེ། ཤེས་པ་དང་ཤེས་བྱ་ཐམས་ཅད་སྟོང་ཉིད་དུ་གསུངས་པས།
གང་གིས་གང་ཤེས་པར་འགྱུར། དེས་ན་ཡེ་ཤེས་མེད་དོ། །མི་ཤེས་པ་མེད་ཅེས་པ་ནི། ཡེ་
ཤེས་མེད་པས་དེ་ལྟོས་ཀྱི་མི་ཤེས་པ་ཡང་མེད་དོ། །ཐོབ་པ་མེད་ཅེས་པ། ཡོན་ཏན་གྱི་ཆོས་
ཐོབ་པ་མེད་དེ་ལམ་དང་གཞི་མེད་པའི་ཕྱིར་རོ། །མ་ཐོབ་པ་ཡང་མེད་དོ། །ཞེས་པ་ནི། ཡོན་
ཏན་མ་ཐོབ་པའང་མེད་དེ་རང་ཉིད་མེད་པའི་ཕྱིར་རོ། །
ལ260



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
ཐོབ་པ་མེད་པ་འབྲས་བུ་ཡིན་པ་ནི། ཤཱ་རིའི་བུ་ཞེས་བོས་ནས། དེ་ལྟ་བས་ན་ཞེས་པ་
ནི། གོང་དུ་བསྟན་པ་ཟབ་མོ་བརྒྱད་ཡིན་པ་དེས་ནའོ། །བྱང་ཆུབ་སེམས་དཔའ་རྣམས་ཞེས་
པ་རྟེན་གྱི་གང་ཟག་གོ། །ཐོབ་པ་མེད་པའི་ཕྱིར་ཞེས་པ་ནི། འབྲས་བུ་བྱང་ཆུབ་ཐོབ་པ་མེད་
དེ། བྱང་ཆུབ་ཉིད་མི་དམིགས་པའི་ཕྱིར་རོ། །ཟླ་བ་སྒྲོན་མ་ལས། བཅོམ་ལྡན་འདས་ཀྱིས།
བྱང་ཆུབ་རང་གི་ངོ་བོ་ཉིད་བསྟན་པ། །ཤིན་ཏུ་ཕྲ་བའི་ཆོས་ཀྱང་ཡོད་མ་ཡིན། །ཤིན་ཏུ་ཕྲ་
ཞེས་བྱ་བའང་ཡོད་མ་ཡིན། །ཞེས་དང་། རྣམ་སྣང་མངོན་བྱང་ལས། གསང་བའི་བདག་པོ་
དེ་ནི་ཤིན་ཏུ་ཕྲ་བའི་ཆོས་ཀྱངཡོད་པ་མ་ཡིན་ཞིང་དམིགས་སུ་མེད་དོ། །ཞེས་སོ། །ཤེས་
རབ་ཀྱི་ཕ་རོལ་དུ་ཕྱིན་པ་ཟབ་མོ་འདི་ལ་བསྟེན་ཅིང་གནས་ནས་ཞེས་པ་ནི། བསྒོམ་ལམ་
གྱི་ཆོས་ལ་བརྟེན་ནས་སོ། །སེམས་ལ་སྒྲིབ་པ་མེད་པས་སྐྲག་པ་མེད་དེ་ཞེས་པ་སྒྲིབ་པའི་
བསྒོམ་ལམ་སེམས་མེད་ཅིང་། སྒོམ་བྱེད་སྒྲིབ་པ་གཉིས་མེད་པས་འཁོར་བ་ལ་སྐྲག་པ་མེད་
དོ། །ཕྱིན་ཅི་ལོག་ལས་ཤིན་ཏུ་འདས་ནས་ཞེས་པ་ནི། ས་ལས་འཇུག་པ་ལས། ཡན་ལག་
བཅུ་གཅིག་རྫོགས་པ་ཡིས། །རབ་དགའ་ལ་སོགས་བཅུ་གཅིག་པ། །རྨོངས་གཉིས་གནས་
ངན་ལན་གཅིག་སྟེ། །མི་མཐུན་ཕྱོགས་ནི་ཐ་དད་དོ། །ཞེས་གསུངས་སོ། །ས་བཅུ་ལ་རྨོངས་
པ་གཉིས་གཉིས། གནས་ངན་ལེན་རེ་རེ་སྟེ་སུམ་ཅུ་སྤངས་པའི་ས་ནི་ཕྱིན་ཅི་ལོག་ལས་
འདས་པ་ཡིན་ནོ། །མྱ་ངན་ལས་འདས་པ་ཆེན་པོའི་མཐར་ཕྱིན་ཏོ། །ཞེས་པ་ནི། ས་བཅུ་
པར་བསྒོམ་སྤངས་ཀྱི་དྲི་མ་སྤངས་པའི་ཕྱིར། རྣམ་པར་དག་པར་མཐར་ཕྱིན་པ་སྟེ་སྤོངས་པ་
ཆེ་བའོ། །
ཕ་རོལ་དུ་ཕྱིན་པའི་ཆེ་བ་བརྗོད་པ་ནི། དུས་གསུམ་དུ་རྣམ་པར་བཞུགས་པའི་སངས་
རྒྱས་ཐམས་ཅད་ཀྱང་། ཞེས་པ་ནི། བར་ཆད་མེད་པའི་ལམ་སྟེ། རྟེན་གྱི་གང་ཟག་ཕྱོགས་
བཅུ་ན་དུས་གསུམ་དུ་བཞུགས་པའི་སངས་རྒྱས་དང་། ཀྱང་གི་སྒྲས་བྱང་ཆུབ་སེམས་དཔའ་
ལ261ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས་ཞེས་པ་ནི། ལམ་ལྔ་ཁྱད་
པར་དུ་བར་ཆད་མེད་པའི་ལམ་ལ་བརྟེན་ནས་སོ། །བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་པ་ནི། ས་བཅུ་གཅིག་པ་ལ།
བླ་ན་མེད་པ་ནི་གོང་ན་མེད་པ། ཡང་དག་པ་ནི་ཕྱིན་ཅི་མ་ལོག་པ། རྫོགས་པ་ནི་མཚན་ཉིད་
མེད་པར་མཚན་ཉིད་གཅིག་པ། བྱང་ཆུབ་ནི་རྟག་པ། མངོན་པར་ནི་མངོན་སུམ། སངས་
རྒྱས་ནི་སྤངས་རྟོགས་མཐར་ཕྱིན་པའོ། །དེ་ནི་རྟོགས་པ་ཆེ་བའོ། །
ཕར་ཕྱིན་སྔགས་སུ་བརྟན་པ་ནི། ཤཱ་རིའི་བུ། དེ་ལྟ་བས་ན་ཞེས་པ་ནི། ཤཱ་རིའི་བུ་ལ་
བོས་ནས། གོང་དུ་བསྟན་པ་དེ་ལྟ་བས་ནའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས།
ཞེས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་དོན་གྱི་སྔགས་ཡིན་ཏེ། སྔགས་ནི་མནྟྲ་ཞེས་
པ་ཡིན་ལ། མ་ནོ་ཏ་ཡིད་དེ་ཤེས་པ། ཏྲ་ཡ་སྐྱོབ་པ་ཡིན་ལ། དེ་ཕར་ཕྱིན་ལ་ཚང་བས་སོ། །
དེ་ལ་དང་པོ་ཤེས་པའི་དོན་ནི། རིག་པ་ཆེན་པོའི་སྔགས་ཞེས་པ་མ་རིག་པ་རིག་པར་བྱེད་
པས་ཏེ་ཚོགས་ལམ་མོ། །བླ་ན་མེད་པའི་སྔགས་ཞེས་པ་ནི། བླ་ན་མེད་པ་ནི་མཐོང་ལམ་
ཡིན་ལ། དེ་ལ་སྦྱོར་བར་བྱེད་པས་ན་སྦྱོར་ལམ་མོ། །མི་མཉམ་པ་དང་མཉམ་པའི་སྔགས་
ཞེས་པ་ནི་མི་མཉམ་པ་ཆོས་ཅན་རྣམས་ཆོས་ཉིད་མཉམ་པ་ཉིད་དུ་རྟོགས་པ་སྟེ་མཐོང་ལམ་
དང་སྒོམ་ལམ་མོ། །སྐྱོབ་པའི་དོན་ནི། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་
སྔགས་ཞེས་པ་ནི། རྒྱུ་སྡིག་པ་དང་འབྲས་བུ་སྡུག་བསྔལ་ཐམས་ཅད་ཞི་བར་བྱེད་པ་སྟེ།
མཐར་ཕྱིན་པའི་ལམ། དེས་ན་ལམ་ལྔ་པོ་ཉིད་ནི་སྐྱོབ་ཡིན་པས་ན་སྔགས་སོ། །མི་བརྫུན་
པས་ན་བདེན་པར་ཤེས་པར་བྱ་སྟེ། ཞེས་པ་ནི། ཕ་རོལ་ཏུ་ཕྱིན་པ་འདི་བྱང་ཆུབ་བསྒྲུབ་
པའི་ཐབས་སུ་མི་བརྫུན་པས་ན་སྔགས་ཉིད་དུ་བདེན་པར་ཤེས་པར་བྱའོ། །ཤེས་རབ་ཀྱི་
ཕ་རོལ་ཏུ་ཕྱིན་པའི་སྔགས་སྨྲས་པ། ཞེས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ལམ་ལྔ་པོ་
ལ262ལ



ཤེས་རབ་སྙིང་པོའི་འགྲེལ་པ་དོན་དམ་ཆོས་ཉིད་གཅེར་མཐོང་།
དེ་ཉིད་སྔགས་སུ་སྨྲས་པའོ། །
ཏདྱ་ཐཱ་ཞེས་པ། འདི་ལྟ་སྟེ་ཞེས་པའོ། །ཨོཾ་སྔགས་བྱིན་གྱིས་རློབས་པ། ག་ཏེ་ག་ཏེ་
ཞེས་པ་སོང་སོང་ཞེས་པ་སྟེ། ཚོགས་ལམ་དུ་སོང་། སྦྱོར་ལམ་དུ་སོང་ཞེས་པའོ། །པཱ་ར་ག་
ཏེ་ཞེས་པ་ཕ་རོལ་ཏུ་སོང་ཞེས་པ་མཐོང་ལམ་དུའོ། །པ་ར་སཾ་ག་ཏེ་ཞེས་པ་ཡང་དག་པའི་ཕ་
རོལ་དུ་སོང་ཞེས་པ་སྟེ་བསྒོམ་ལམ་དུ་སོང་ཞེས་པའོ། །བྷོ་དྷི་ཞེས་པ་བྱང་ཆུབ་སྟེ་མཐར་
ཕྱིན་པའི་ལམ་དུ་སོང་ཞེས་པའོ། །སྭཱ་ཧཱ་ནི་གཞི་ཚུགས་ཞེས་པ་སྟེ། བྱང་ཆུབ་ཀྱི་གཞི་ཚུགས་
པའོ། ཤཱརིའི་བུ་དེ་ལྟ་བས་ན་ཞེས་པ་ནི། ཤཱ་རིའི་བུ་ལ་བོས་ནས། ལམ་ལྔས་བྱང་ཆུབ་ཆེན་
པོ་ཐོབ་པ་དེས་ན་ཞེས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཞེས་པ་ནི།
རྟེན་གྱི་གང་ཟག་གོ། །ཤེས་རབ་ཀྱི་ཕ་རོལ་དུ་ཕྱིན་པ་ཟབ་མོ་ལ་བསླབ་པར་བྱའོ། །ཞེས་
པ་ནི། གོང་དུ་བསྟན་པ་དེ་རྣམས་ལ་བསླབ་པར་གདམས་པའོ། །
མཐུན་འགྱུར་བརྗོད་པ་ནི། དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་
སྟེ། ཞེས་སྔགས་གསུངས་པའི་རྗེས་དེ་ནས་བཅོམ་ལྡན་འདས་ཟབ་མོ་སྣང་བའི་ཏིང་ངེ་འཛིན་
དེ་ལས་བཞེངས་པའོ། །འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་
བ་བྱིན་ཏེ། ཞེས་པ་ནི། དགྱེས་ནས་ལེགས་སོ་གནང་བའོ། །ལེགས་སོ་ལེགས་སོ། །ཞེས་
པ་ནི། དབྱིག་གཉེན་གྱིས། ངོ་མཚར་དང་ནི་རྩོད་པ་དང་། །ཁྲོ་དང་ཞུས་དང་ངེས་བཟུང་བ། །
དད་དང་དགའ་བ་ཉིད་ལ་ནི། །ཚིག་གཅིག་ལན་གཉིས་འབྱུང་བ་ཡིན། །ཞེས་གསུངས་
པས། དོན་དྲུག་ལ་འཇུག་པ་ལས། འདིར་ནི་དགའ་བའི་དོན་ནོ། །རིགས་ཀྱི་བུ་ཞེས་བོས་
ནས། དེ་དེ་བཞིན་ནོ། །ཞེས་པ་ཁྱོད་ཀྱི་ཚིག་ཇི་ལྟར་བསྟན་པ་དེ་ཡིན་པའོ། །དེ་དེ་བཞིན་ཏེ་
ཞེས་པ་ནི། དོན་ཁྱོད་ཀྱིས་ཇི་ལྟར་བསྟན་པ་ཡིན་ཞེས་པའོ། །འདི་ནི་ངེས་བཟུང་ལ། ཚིག་
གཅིག་ལ་ལན་གཉིས་འབྱུང་བའོ། །ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཞེས་པ་ནི།
263



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྱན་རིས་གཟིགས་ཀྱིས་ཇི་ལྟར་བསྟན་པ་བཞིན་དུའོ། །ཤེས་རབ་ཀྱི་ཕ་རོལ་ཕྱིན་པ་ཟབ་
མོ་ལ་སྤྱད་པར་བྱ་སྟེ་ཞེས། གོང་དུ་བསྟན་པ་ལྟར་ཉམས་སུ་བླངས་བར་བྱ་ཞེས་པའོ། །དེ་
བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །ཞེས་པ་ནི། ཤཱཀྱ་ཐུབ་པ་ང་མ་ཟད་
སངས་རྒྱས་ཐམས་ཅད་ཀྱང་རྗེས་སུ་ཡི་རང་བའོ། །རྗེས་སུ་ཡིད་རང་བ་ནི། བཅོམ་ལྡན་
འདས་ཀྱི་དེ་སྐད་ཅེས་བཀའ་སྩལ་ནས་ཞེས་པ་ནི། བཅོམ་ལྡན་འདས་ཀྱིས་རྗེས་སུ་ཡི་རང་
བ་བཀའ་སྩལ་པའམ། ཡང་ན་བྱིན་གྱིས་བརླབས་པའི་བཀའ་ཡིན་པའོ། །ཚེ་དང་ལྡན་པ་
ཤཱ་རིའི་བུ་དང་ཞེས་པ་ནི་དྲི་བ་པོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྤྱན་རས་གཟིགས་དབང་ཕྱུག་དང་ཞེས་པ་ནི་གསུངས་བ་པོ་ཡིན། ཐམས་ཅད་དང་ལྡན་
པའི་འཁོར་དེ་དག་དང་། ཞེས་པ་ནི། ཉན་ཐོས་དང༌། བྱང་ཆུབ་སེམས་དཔའི་དགེ་འདུན་
འཇིག་རྟེན་ལས་འདས་པའི་འཁོར་རྣམས་སོ། །ལྷ་དང་ཞེས་པ་ནི་རྒྱལ་ཆེན་རིགས་བཞི་ལ་
སོགས་པ། མི་དང་ཞེས་པ་ནི་རྒྱལ་རིགས་ལ་སོགས་པ། ལྷ་མ་ཡིན་དང་ཞེས་པ་ཨ་སུ་ར་
ཆང་འགོག་པ་སྟེ་སྦྱིན་བྱེད་མའི་བུ་ལ་སོགས་པའོ། །དྲི་ཟར་བཅས་པའི་ཞེས་པ་ལྷའི་གླུ་ལེན་
པ་སྟེ་ཡུལ་འཁོར་སྲུང་ལ་སོགས་པ། འཇིག་རྟེན་པ་རྣམས་ཡི་རང་ཞེས་པ་འཇིག་རྟེན་པའི་
འཁོར་རྣམས་དགའ་བའོ། །བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
ཞེས་པ་ནི། ཞལ་ནས་གསུངས་པ་དང་།
འདིའི་མཐའ་ལྡེབ་མི་ཚང་བས་མཛད་བྱང་གསལ་བོར་མི་འདུག་མོད། དབུ་ལྡེབ་མཚན་བྱང་ལ་༼ཡུམ་ཆེན་མོ་ཤེས་
རབ་ཀྱི་ཕ་རོལ་ཏུ་ཕྱིན་པའི་ཊི་ཀ་རོང་སྟོན་གྱིས་མཛད་པ་བཞུགས། ༽ཞེས་པ་འདུག་མོད་རྩོམ་གཤིས་སོགས་གང་ལ་བརྟག་
ན་རོང་སྟོན་ཆེན་པོའི་གསུང་ཡིན་མིན་ལ་དོགས་གཞི་ཆེ། བསྡུ་སྒྲིག་པས།
མ264



༄༅། །ཡུམ་གྱི་སྙིང་པོའི་རྣམ་བཤད་བདུད་ལས་རྣམ་
རྒྱལ་ཞེས་བྱ་བ་བཞུགས་སོ། །
པཎ་ཆེན་ཤཱཀྱ་མཆོག་ལྡན།
ན་མོ་པྲཛྙཱ་པཱ་ར་མི་ཏཱ་ཡེ། ཐུབ་ཆེན་སྟོན་པ་དེ་ཡི་ཞལ་གྱི་སྒོ། །རྟག་ཏུ་སྟོང་ཉིད་གསུང་
བའི་འཛུམ་དཀར་ཅན། །བྱམས་དང་སྙིང་རྗེའི་ཤིང་རྟ་ལ་ཆིབས་ནས། །སྲིད་གསུམ་ཉིན་མོར་
མཛད་ལ་ཕྱག་བགྱིའོ། །སྣ་ཚོགས་སྤྲོས་པའི་ཟློས་གར་བགྲངས་ཡས་ཀྱིས། །འགྲོ་ཀུན་སྒྱུ་
མའི་རོལ་རྩེད་ལ་ཆགས་པ། །ཆོས་དབྱིངས་ཞི་བའི་ནགས་སུ་འདྲེས་མཛད་པའི། །རྒྱལ་
ཡུམ་དཔག་བསམ་དགའ་མས་འདིར་སྐྱོངས་ཤིག །འཇིག་རྟེན་སྤྲོས་པའི་གཡང་ལས་བསྲུང་
བརྩོན་པའི། །སྤྱན་རས་གཟིགས་དབང་ཐུགས་རྗེའི་ལང་ཚོ་ཅན། །ངེས་དོན་བདུད་རྩིའི་སྒོ་
བརྒྱ་འབྱེད་པ་ལ། །སྨྲ་མཁས་བརྩེ་བ་ཅན་ཁྱོད་ཕྱག་གི་གནས། །ནམ་ཡང་རྒྱལ་བ་བསྐྱེད་
ལས་མི་གཡེལ་ཞིང་། །རྟག་ཏུ་རྒྱལ་བའི་སྲས་རྣམས་སྐྱོང་མཁས་པའི། །ཡུམ་གཅིག་དཔག་
བསམ་ཡོངས་འདུའི་ཕྲག་པ་ནས། །དགེ་བར་འོངས་པའི་བདུད་རྩི་འདི་ཡིན་ནོ། །
ཞེས་མཆོད་པར་བརྗོད་ཅིང་རྩོམ་པར་དམ་བཅའ་བ་སྔོན་དུ་བཏང་ནས། བཅོམ་
ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་འདི་འཆད་པ་ལ་དོན་གསུམ་སྟེ།
མཚན་གྱི་དོན་གསལ་བར་བཤད་པ་དང་། གཞུང་གི་དོན་དཔྱིས་ཕྱིན་པར་བརྗོད་པ་དང་།
265



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མདོའི་སྒྲུབ་པ་ཉམས་སུ་ལེན་ཚུལ་བཤད་ནས་དོན་བསྡུ་བའོ། །
དང་པོ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ནི། གཞུང་འབུམ་པ་ལ་སོགས་པ་ཤེས་
རབ་ཀྱི་ཕྱོགས་གཙོ་བོར་སྟོན་པའི་རྒྱལ་པའི་གསུང་རབ་མཐའ་ཡས་པ་རྣམས་སོ། །
དེའི་སྙིང་པོ་ནི། རྣམ་པར་ཐར་པའི་སྒོ་གསུམ་སྟེ། དེ་ནི། སྟོང་པ་ཉིད་དང་། མཚན་
མ་མེད་པ་དང༌། སྨོན་པ་མེད་པའོ། །དེ་ཡང་ཤེར་ཕྱིན་གྱི་མདོའི་བརྗོད་བྱའི་དོན་གྱི་ཆ་ཤས་
གཞན་རྣམས་ལས། གཙོ་བོ་དང་། དམ་པ་དང་། མཆོག་ཡིན་པའི་ཕྱིར་སྙིང་པོ་ཞེས་བྱའོ།
གསུམ་པོ་དེ་ཡང་། གཞུང་འདིར་དོན་ཚན་བརྒྱད་ཀྱི་སྒོ་ནས་འཆད་པ་ཡིན་ནོ། །དེ་ཡང་གོང་
ཞེ་ན། སྟོང་པ་ཉིད་དང་། མཚན་ཉིད་མེད་པ་དང་། མ་སྐྱེས་པ་དང་། མ་འགགས་པ་དང་།
དྲི་མ་མེད་པ་དང་། དྲི་མ་དང་བྲལ་བ་མེད་པ་དང་། བྲི་བ་མེད་པ་དང་། གང་བ་མེད་པའོ། །
དེ་དག་གི་གོ་དོན་ཡང་། རང་གི་ངོ་བོས་སྟོང་པ་དང་། རང་དང་སྤྱིའི་མཚན་ཉིད་མེད་པ་དང་།
ཀུན་ནས་ཉོན་མོངས་ཀྱི་རྟེན་འབྲེལ་གྱི་དབང་དུ་བྱས་པའི་ཡན་ལག་བཅུ་གཉིས་པོ་སྐྱེད་བྱེད་ཀྱི་
རྒྱུ་མེད་པ་དང་། རྣམ་བྱང་གི་རྟེན་འབྲེལ་གྱི་དབང་དུ་བྱས་པའི་མ་རིག་པ་འགག་པ་སོགས་
བཅུ་གཉིས་པོ་ལ། གང་གིས་འགོག་པའི་རྒྱུ་མེད་པ་དང་། ཀུན་ནས་ཉོན་མོངས་པའི་དྲི་མ་
མེད་པ་དང་། དེ་དང་བྲལ་བ་རྣམ་པར་བྱང་བའི་ཆོས་ཀྱང་མེད་པ་དང་། སྐྱོན་བྲི་བ་མེད་པ་
དང༌། ཡོན་ཏན་གྱི་གང་བ་མེད་པ་ཞེས་བྱ་བ་ཡིན་ནོ། །དེ་ལྟར་བརྒྱད་པོ་དེ་གསུམ་དུ་བསྡུ་
བའི་ཚུལ་ནི། །སྟོང་པ་ཉིད་དང་། མཚན་ཉིད་མེད་པ་གཉིས་ནི། རྣམ་པར་ཐར་པའི་སྒོ་སྟོང་
པ་ཉིད་དོ། །མ་སྐྱེས་པ་སོགས་བར་པ་བཞི་ནི། རྣམ་པར་ཐར་པའི་སྒོ་མཚན་མ་མེད་པའོ། །
ཐ་མ་གཉིས་ནི། རྣམ་པར་ཐར་པའི་སྒོ་སྨོན་པ་མེད་པའོ། །དེ་དག་གི་ཤེས་བྱེད་ཀྱང་། གོ་
རིམ་བཞིན་དུ། ངོ་བོ་ཉིད་མེད་པ་དང་། རང་དང་སྤྱིའི་མཚན་ཉིད་ཀྱིས་སྟོང་པའི་ཕྱིར་དང་།
འཁོར་བ་དང་མྱ་ངན་ལས་འདས་པ་ལ་སྐྱེད་བྱེད་ཀྱི་རྒྱུ་དང་བླང་དོར་གྱི་མཚན་མ་བཀག་
266



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
པའི་ཕྱིར་དང་། སྐྱོན་སྤོང་བ་དང་། ཡོན་ཏན་ཐོབ་པའི་ཕྱིར་དུ་སྨོན་པ་ཡང་བསལ་བའི་ཕྱིར་
རོ། །དེ་ལྟར་བཤད་པ་ན། ངོ་བོས་སྟོང་པ་དང་། རྒྱུའི་མཚན་མ་མེད་པ་དང་། འབྲས་བུ་ལ་
སྨོན་པ་མེད་པ་ཞེས་བྱ་བའི་དོན་གྲུབ་པ་ཡིན་ལ། གསུམ་པོ་དེ་སྒྲུབ་བྱེད་ཀྱི་རིགས་པ་ནི།
གོ་རིམ་བཞིན་དུ་གཅིག་དང་། དུ་མ་དང་བྲལ་བའི་གཏན་ཚིགས་དང་། རྡོ་རྗེ་གཟེགས་མའི་
གཏན་ཚིགས་དང་། ཡོད་མེད་སྐྱེ་འགོག་གི་གཏན་ཚིགས་སྣ་ཚོགས་སོ། །གཏན་ཚིགས་དེ་
དག་གིས་གྲུབ་པའི་དོན་ནི། ཡུམ་གྱི་སྙིང་པོ་ཡིན་ལ། དེ་ཡང་གསུམ་སྟེ། རང་གི་ངོ་བོས་སྟོང་
པ་དང་། མཐའ་བཞི་ལས་སྐྱེ་བ་མ་གྲུབ་པ་དང་། དོན་དམ་པར་བསལ་བཞག་ཡོད་པ་མ
ཡིན་པ་རྣམས་སོ། །གསུམ་ཀ་ཡང་སྟོང་ཉིད་གཅིག་པུར་འདུས་ཏེ། དང་པོ་རང་སྟོང་གི་
ལུགས་དང་། ཕྱི་མ་གཉིས་པོ་གཞན་སྟོང་གི་ཚུལ་ཡིན་པས་སོ། །དེ་ལྟར་ན། སྟོང་པ་ཉིད་
གཅིག་པུ་ནི། ཡུམ་མཐའ་དག་གི་སྙིང་པོའོ། །གཅིག་པུ་ལ་གསུམ་དུ་ཕྱེ་བའི་དགོས་པ་ནི།
གཞི་ལམ་འབྲས་བུའི་ཚུལ་ལ་རྣམ་པར་རྨོངས་པ་བསལ་བའི་དོན་དུའོ། །དེས་དེ་ཇི་ལྟར་
སེལ་ཞེ་ན། གཞི་སྟོང་པ་ཉིད་དང་། ལམ་མཚན་མ་མེད་པ་དང་། འབྲས་བུ་སྨོན་པ་མེད་པ་
གསུམ་དུ་ཕྱེ་བའི་དོན་གྱིས་སོ། །དེ་ལྟར་ཡུམ་གྱི་སྙིང་པོ་བརྗོད་བྱར་སྟོན་པའི་གཞུང་གི་
ཚོགས་འདི་ལ་ཡང་། དེའི་སྙིང་པོ་ཞེས་བཏགས་སོ། །
གཉིས་པ་གཞུང་གི་དོན་ལ་གསུམ་སྟེ། དགོས་པའི་དོན། །བསྡུས་པའི་དོན། ཚིག་གི་
དོན་ནོ། །དང་པོ་ནི། གནས་སྐབས་སུ་མཚན་མའི་སྤྲོས་པ་ཉེ་བར་ཞི་བ་དང་། མཐར་ཐུག་
ཡང་དག་པའི་མཐའ་མངོན་དུ་བྱེད་པའོ། །དེ་སྐད་དུ་ཡང་། ཕྱིན་ཅི་ལོག་ལས་ཤིན་ཏུ་
འདས་ཏེ། མྱ་ངན་ལས་འདས་པའི་མཐར་ཕྱིན་ཏོ། །ཞེས་གསུངས་སོ། །དངོས་ཀྱི་དགོས་
པ་ནི། ཡུམ་འབུམ་པ་ལ་སོགས་པའི་དངོས་བསྟན་གྱི་རིམ་པ་བདེ་བླག་ཏུ་རྟོགས་པའོ། །
གཉིས་པ་བསྡུས་པའི་དོན་ལ། འཆད་ཚུལ་གཉིས་ཏེ། རྒྱ་ཆེར་འགྲེལ་ལས་འབྱུང་བ་
~267



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང༌། རང་གི་བློས་བརྟགས་པའོ། །དང་པོ་ནི། ཇི་སྐད་དུ། གླེང་བསླང་བ་དང་སྐབས་དང་
ནི། །བསྟན་པར་རྟོགས་པ་འདུས་པ་དང་། །གླིང་གཞི་དྲིས་དང་ལན་བཏབ་པ། །དེ་ནི་རྣམ་
པ་བཅུ་གཅིག་དང་། །མཐུན་འགྱུར་རྗེས་སུ་ཡི་རང་དང་། །རྣམ་པ་བརྒྱད་དུ་བསྡུས་པ་ཡིན། །
ཞེས་གསུངས་སོ། །དེ་ལ་གླེང་བསླང་བ་ནི། འདི་སྐད་བདག་གིས་ཐོས་པ་དུས་གཅིག་ན་
ཞེས་པའོ། །
གཉིས་པ་སྐབས་བཤད་པ་ནི། བཅོམ་ལྡན་འདས་རྒྱལ་པོའི་ཁབ་ཀྱི་རི་བྱ་རྒོད་
སྤུངས་པ་ལ་བཞུགས་ཞེས་པའོ། །དེ་ལ་བཤད་པའི་སྐབས་ཞེས་ཟེར་བའི་རྒྱུ་མཚན་ཡང་།
གླེང་གཞི་བཤད་པའི་སྐབས་ཐམས་ཅད་དུ། བཅོམ་ལྡན་འདས་ཀྱི་ཚིག་སྦྱོར་དགོས་པ་
ཡིན་ཏེ། དེ་ལྟར་བཤད་པ་ན་བདུད་བཞི་བཅོམ་པ་ཉིད་དུ་གོ་ནས་སྐྱབས་གནས་སུ་ཡིད་
ཆེས་སླ་བའི་ཕྱིར།
གསུམ་པ་སྐབས་བསྟན་པར་རྟོགས་པ་འདུས་པ་ཞེས་པ་ནི། ཆོས་འདིའི་སྣོད་དུ་
གྱུར་པ་རྣམས་འདུས་པ་ལ་བྱ་ལ། དེ་ནི། དགེ་སློང་གི་དགེ་འདུན་ཆེན་པོ་དང་ཞེས་སོགས་
ཀྱིས་སོ། །
བཞི་པ་གླེང་གཞི་ནི། དེའི་ཚེ་བཅོམ་ལྡན་འདས་ཞེས་སོགས་སོ། །ལྔ་པ་དྲིས་པ་ནི།
དེ་ནས་སངས་རྒྱས་ཀྱི་མཐུས་ཞེས་སོགས་སོ། །དྲུག་པ་ལན་རྣམ་པ་བཅུ་གཅིག་ནི། རིགས་
ཀྱི་བུའམ་ཞེས་སོགས་ཚན་པ་བཅུ་གཅིག་གིས་སྟོན། བདུན་པ་མཐུན་འགྱུར་ནི། དེ་ནས་
བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་སོགས་སོ། །བརྒྱད་པ་རྗེས་སུ་ཡི་
རང་ནི། དེ་བཞིན་གཤེགས་པ་རྣམས་ཀྱང་ཞེས་སོགས་ཀྱིས་སྟོན།
གཉིས་པ་རང་གི་བློས་བརྟགས་པ་ལ་གཉིས་ལས། གཅིག་ནི་འོག་ནས་ཚིག་དོན་
དང་ལྷན་ཅིག་འཆད་པར་འགྱུར་ལ། ཅིག་ཤོས་ནི་འདི་ལྟར་བཤད་པར་བྱ་སྟེ། མདོ་འདིས་
ལ268



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
ནི་ཡུམ་གྱི་སྙིང་པོ་གང་ཡིན་པ་དང་། དེ་ལ་བྱང་ཆུབ་སེམས་དཔས་ཇི་ལྟར་སློབ་པའི་ཚུལ་
འཆད་པ་ཡིན་ནོ། །དེ་གང་ལ་འཆད་ན། ཤཱ་རིའི་བུས་མཚོན་པའི་ཉན་ཐོས་ཀྱི་དགེ་འདུན་
རྣམས་ལ་འཆད་དོ། །གང་གིས་འཆད་ན་འཕགས་པ་སྤྱན་རས་གཟིགས་དབང་ཕྱུག་གིས་
མཚོན་པའི་བྱང་ཆུབ་སེམས་དཔའི་དགེ་འདུན་གྱིས་བཤད་དོ། །
དགོས་པ་ནི་ཉན་ཐོས་རིགས་མ་ངེས་པ་རྣམས་བྱང་ཆུབ་མཆོག་ཏུ་སེམས་བསྐྱེད་ .
ནས། ཡུམ་གྱི་སྤྱོད་པ་ལ་སློབ་པ་དང་། རིགས་ངེས་པ་རྣམས་ནི། རང་གིས་དེ་དང་དེ་ཤེས་
ནས་གཞན་ལ་བསྟན་པའི་ཕྱིར་དུའོ། །གང་གི་མཐུ་ལས་འཆད་ན། སངས་རྒྱས་ཀྱི་བྱིན་
རླབས་ཀྱི་དབང་གིས་སོ། །འོ་ན། ཡུམ་གྱི་སྤྱོད་པ་ལ་སློབ་ཚུལ་ནི་གང་། དེའི་ཡུམ་གྱི་སྙིང་
པོ་ནི་ཅི་ཞེ་ན། དང་པོ་ནི། ཕུང་པོ་ལྔས་མཚོན་པའི་ཁམས་དང་། སྐྱེས་མཆེད་རྣམས་ཀྱང་
རང་བཞིན་གྱིས་སྟོང་པར་ལྟ་བ་དེ་ཡིན་ནོ། །ཞེས་འཆད་པ་ནི། འདི་ལྟར་རྣམ་པར་བལྟ་
བར་བྱ་སྟེ། ཞེས་སོགས་སོ། །
གཉིས་པ་སྙིང་པོ་གང་ཡིན་པ་ནི། ཕུང་སོགས་ཆོས་གསུམ་པོ་རང་གི་ངོ་བོས་སྟོང་པ་
དང་། གཞན་གྱི་ངོ་བོས་སྟོང་པ་གཉིས་ལས། དང་པོ་ནི། གཟུགས་སྟོང་པའོ་ཞེས་སོགས་ཀྱིས་
འཆད་ལ། གཉིས་པ་གཞན་གྱིས་སྟོང་པའི་ཚུལ་ལ། འཇོག་བྱེད་ཀྱི་མཚན་ཉིད་ཀྱིས་སྟོང་པ་
དང༌། སྐྱེད་བྱེད་དང་འཇིག་བྱེད་ཀྱི་རྒྱུས་སྟོང་པ་དང་། ཀུན་ནས་ཉོན་མོངས་དང་། རྣམ་
བྱང་དུ་བྱེད་པ་པོའི་དྲི་མ་དང་། ཡེ་ཤེས་ཀྱིས་སྟོང་པ་དང་། གང་སྤངས་པ་དང་། ཐོབ་པར་བྱ་
བའི་སྐྱོན་དང་ཡོན་ཏན་གྱིས་སྟོང་པའི་ཚུལ་རྣམས་འཆད་པ་ནི། མཚན་ཉིད་མེད་པ་དང་། མ་
སྐྱེས་པ་ཞེས་སོགས་སོ། །
དེ་ལྟར་ཆོས་གསུམ་པོ་སྟོང་ཚུལ་གཉིས་ཀྱིས་སྟོང་པའི་ཚུལ་བཤད་པས་གྲུབ་པའི་
དོན་ལ་གསུམ་སྟེ། གཞིའི་དུས་སུ་སྟོང་པ་ཉིད་ལ་སྤྲོས་པའི་མཚན་མ་གང་ཡང་མེད་པ། ལམ་
269



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྱི་དུས་སུ་འཁོར་འདས་ལ་བླང་དོར་གྱི་མཚན་འཛིན་ལས་གྲོལ་བ། འབྲས་བུ་ལ་རེ་དོགས་
དང་བྲལ་བས་མི་གནས་པའི་མྱང་འདས་མངོན་དུ་བྱེད་པའི་ཚུལ་ལོ། །དང་པོ་ནི། དེ་ལྟ་
བས་ན་སྟོང་པ་ཉིད་ལ་གཟུགས་མེད་ཅེས་པ་ནས། ཡིད་ཀྱི་རྣམ་པར་ཤེས་པའི་ཁམས་ཀྱི་
བར་དུ་ཡང་མེད་དོ། །ཞེས་པའི་བར་གྱིས་སྟོན་ནོ། །
གཉིས་པ་ལ་སྒྲུབ་བྱེད་རྟེན་འབྲེལ་ལུགས་འབྱུང་དང་། ལུགས་ཟློག་གཉིས་མེད་པའི་
རྒྱུ་མཚན་གྱིས། བསྒྲུབ་བྱ་བདེན་པ་བཞིས་མཚོན་པའི་འཁོར་འདས་གཉིས་མེད་པར་གྲུབ་
ལ། དེ་གྲུབ་པ་ན་དེ་ལ་བླང་དོར་དུ་ཞེན་པ་མི་འཐད་ཅིང་། དེ་ལ་དེར་ཞེན་པ་མེད་པར་
གནས་པ་དེ་ཉིད་ཤེར་ཕྱིན་ལ་གནས་པ་ཡིན་ནོ་ཞེས་འཆད་པ་ནི། མ་རིག་པ་མེད་ཅེས་པ་ནས།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ཅིང་གནས་ཏེ་ཞེས་པའི་བར་རོ། །གསུམ་པ་ནི།
སེམས་ལ་སྒྲིབ་པ་མེད་པས་ཞེས་པ་ནས། མཐར་ཕྱིན་ཏོ་ཞེས་པའི་བར་ཡིན་ལ། དེའི་ཤེས་བྱེད་
ཀྱི་དཔེ་ནི། དུས་གསུམ་གྱི་ཞེས་སོགས་ཀྱིས་འཆད་ལ། དེ་ལྟར་གྲུབ་པ་ན་ཡུམ་གྱི་སྙིང་པོ་
འདི་མཚན་རྟོག་མཐའ་དག་ལས་ཡིད་སྐྱོབ་པར་བྱེད་པའི་ཕྱིར། སྔགས་སུ་གྲུབ་པ་ཡིན་ནོ།
ཞེས་འཆད་པ་ནི། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཞེས་སོགས་སོ། །རེ་
ཞིག་བསྡུས་པའི་དོན་དང་པོ་ནི་དེ་ཙམ་མོ། །
གསུམ་པ་ཚིག་གི་དོན་ལ་གཉིས་ཏེ། མཚན་གྱི་དོན་དང་། གཞུང་གི་དོན་ནོ། །དང་པོ་
ནི། ཡུམ་གྱི་མདོ་འདིའི་མཚན་ལ། རྩ་བའི་རྒྱ་དཔེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་ཙམ་
ལས་མི་འབྱུང་ལ། ཁུངས་ཐུབ་ཀྱི་འགྲེལ་པ་དག་གིས་རྣམ་པར་ཕྱེ་བའི་ནང་ན། སྙིང་པོ་
ཞེས་ཀྱང་འབྱུང་ངོ༌། །དེའི་དོན་ཡང་། བཤད་མ་ཐག་པ་དེ་ཉིད་ཡིན་པར་རྒྱ་ཆེར་འགྲེལ་ལས་
འབྱུང་ལ། གཞན་དག །ཏདྱ་ཐཱ་ཞེས་སོགས་ཀྱི་སྔགས་འདི་ཡུམ་གྱི་སྙིང་པོར་འཆད་པ་ནི།
མན་ངག་གི་གཞུང་འགའ་ཞིག་ལས་འབྱུང་ཡང་། འགྲེལ་པ་དག་དང་མི་མཐུན་ནོ། །མཚན་
ལ270



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
གྱི་ཐོག་མར་བཅོམ་ལྡན་འདས་མ་ཞེས་འཆད་ཀྱང་། རྒྱ་དཔེ་ལས་འཕགས་མ་ཞེས་འབྱུང་
ངོ༌། །
གཉིས་པ་གཞུང་གི་དོན་ལ། གཞུང་གི་ཚད་དང་། གཞུང་དངོས་ཀྱི་དོན་ནོ། །དང་པོ་
ནི། ཡུམ་དགེ་རྒྱས་མ་ཞེས་བྱ་བའི་ནང་ན། བམ་པོ་གཅིག་གོ་ཞེས་འབྱུང་ཡང་། རྒྱ་དཔེ་
ལས། ཤཱ་ལོ་ཀ་ཉི་ཤུ་རྩ་ལྔ་པར་བཤད་དོ། །
གཉིས་པ་ལ་གསུམ་སྟེ། རྗེས་སུ་གནང་བའི་བཀའི་སྒོ་ནས་མཚམས་སྦྱར། བྱིན་
གྱིས་བརླབས་པའི་བཀའ་ཉིད་ཀྱིས་རྒྱས་པར་བཤད། ཞལ་ནས་གསུངས་པའི་བཀས་
མཇུག་བསྡུ་བའོ། །དང་པོ་ལ་གཉིས་ཏེ། གླེང་གཞི་དང་། མཚམས་སྦྱོར་རོ། །དང་པོ་ལ་
གཉིས་ཏེ། བཀའ་སྡུད་པ་པོ་ལ་ཡིད་ཆེས་བསྐྱེད་པའི་ཕྱིར་དུ་ཐུན་མོང་གི་གླེང་གཞི་བཤད་
པ་དང་། ཆོས་འདི་བཅོམ་ལྡན་འདས་ཉིད་ཀྱིས་བྱིན་གྱིས་བརླབས་ནས་བཤད་པར་ཤེས་
པའི་ཕྱིར་དུ། ཐུན་མོང་མ་ཡིན་པའི་གླེང་གཞི་བཤད་པའོ། །དང་པོ་ནི། ཕུན་སུམ་ཚོགས་པ་
བཞིའི་སྒོ་ནས་བཤད་པར་བྱ་བ་ལས། དང་པོ་དུས་ཕུན་སུམ་ཚོགས་པ་ནི། འདི་སྐད་
བདག་གིས་ཐོས་པའི་དུས་གཅིག་ན་ཞེས་པ་སྟེ། དེ་ཡང་འདི་ཐོས་ཞེས་པས་ནི། ལས་སུ་བྱ་བ་
གང་ཐོས་པ་དེ་སྟོན། འདི་སྐད་ཐོས་ཞེས་པས་ནི། ཚུལ་ཇི་ལྟར་འཆད་ཐོས་པ་སྟེ། ཕྲི་བསྣན་
མེད་པའི་དོན་གྱིས་ན། ཐོས་པ་འདི་ཡང་དག་པ་ཡིན་ཞེས་དམ་འཆའ་བས་ན། ལྔ་པ་འབྱུང་
ཁུངས་ཀྱི་ཚིག་གོ། །བདག་གིས་ཐོས་ཞེས་པས་ནི། བྱེད་པ་པོ་གང་གིས་ཐོས་པ་ཉིད་སྟོན་
ཏེ་རྣམ་དབྱེ་གསུམ་པའོ། །དུས་གཅིག་ན་ཐོས་ཞེས་པ་ནི། ཐོས་པའི་གནས་སྐབས་སྟོན་པ་
སྟེ། རྣམ་དབྱེ་བདུན་པ་གནས་གཞིའི་དོན་ཏོ། །གཉིས་པ་སྟོན་པ་ཕུན་སུམ་ཚོགས་པ་ནི།
བཅོམ་ལྡན་འདས་ཞེས་པའོ། །འོ་ན། འདིར་སངས་རྒྱས་དང་རྒྱལ་བ་ལ་སོགས་པའི་མིང་
གིས་མི་སྟོན་པ་ཅི་ཞེ་ན། སྟོན་པ་དེ་ལ་ཡོན་ཏན་མང་པོ་མངའ་ཡང་། བདུད་བཞི་བཅོམ་
~271ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་སྒོ་ནས་མཚན་སྨོས་ན། འཇིགས་པའི་རྒྱུ་ཚར་བཅད་པ་ཉིད་དུ་གོ་ལ། དེ་ལྟར་གོ་བ་ན།
ཐེག་པ་ཆེ་ཆུང་ལ་ཞུགས་པ་ཐམས་ཅད་ཀྱི་སྐྱབས་སུ་འོས་པ་ཉིད་དུ་གོ་བས་ན། གླིང་གཞི་
འཆད་པའི་སྐབས་ཐམས་ཅད་དུ། བཅོམ་ལྡན་འདས་ཞེས་པའི་མཚན་ནས་སྨོས་སོ་ཞེས་རྒྱ་
ཆེར་འགྲེལ་པར་འབྱུང་ངོ༌། །
གསུམ་པ་གནས་ཕུན་སུམ་ཚོགས་པ་ནི། རྒྱལ་པོའི་ཁབ་ཅེས་ཡུལ་མ་ག་དྷའི་གྲོང་
ཁྱེར་གྱི་བྱེ་བྲག་ཞིག་ཡིན་ལ། དེའི་ཤར་ཕྱོགས་ན། བྱ་རྒོད་ཕུང་པོའི་རི་ཞེས་པ་དུས་རྟག་ཏུ་
སངས་རྒྱས་བཞུགས་པའི་གནས་ཡོད་པ་དེའོ། །རི་འདི་ནི་དེ་བཞིན་གཤེགས་པ་རྣམས་ཀྱི་
སྨོན་ལམ་གྱི་དབང་གིས་བྱུང་བ། མེ་ཆུ་རླུང་གསུམ་གྱིས་འཇིག་པར་མི་ནུས་པ་ཞིག་གོ། །ཞེས་
ཏིང་ངེ་འཛིན་རྒྱལ་པོའི་མདོ་ལས་འབྱུང་ངོ་། །བཞུགས་སོ་ཞེས་པ་ནི། གནས་པའི་དོན་ཏེ།
མདོ་སྡེའི་རྒྱན་ལས། གང་གིས་ལྷ་དང་འཕགས་པ་ཚངས་པ་ཡིས། །གནས་པ་དཔེ་མེད་རྒྱ་
ཆེན་རྟག་ཏུ་གནས། །ཞེས་འབྱུང་ལ། འགྱུར་གྱི་ཁྱད་པར་ལས་ནི། བཞུགས་པ་དཔེ་མེད་
རྒྱ་ཆེན་རྟག་ཏུ་བཞུགས། །ཞེས་བྱ་བར་འགྱུར་རོ། །བཞི་པ་འཁོར་ཕུན་སུམ་ཚོགས་པ་ལ།
ཉན་ཐོས་དང་བྱང་ཆུབ་སེམས་དཔའི་འཁོར་གཉིས་སོ། །དང་པོ་ནི། དགེ་སློང་གི་དགེ་
འདུན་ཆེན་པོ་དང་ཞེས་པའོ། །གཉིས་པ་ནི། བྱང་ཆུབ་སེམས་དཔའི་དགེ་འདུན་ཆེན་པོ་
དང་ཞེས་པའོ། །ཐབས་ཅིག་ཏུ་ཞེས་པ་ནི། ལྷན་ཅིག་པའི་དོན་ཏོ། །མདོར་ན། བཞུགས་
སོ་ཞེས་བྱ་བའི་ཚིག་འདི་ཡང་། དུས་གཅིག་ཅེས་པ་དང་
། བཅོམ་ལྡན་འདས་ཞེས་པ་དང་།
བྱ་རྒོད་ཕུང་པོའི་རི་ལ་ཞེས་པ་དང༌། དགེ་འདུན་ཆེན་པོ་དང་ཐབས་ཅིག་ཏུ་ཞེས་པའི་ཚིག་
བཞི་ཀ་དང་སྦྱར་རོ། །དོན་འདི་ལ་སློབ་དཔོན་ཕྱོགས་ཀྱི་གླང་པོས། སྟོན་པ་དཔང་པོ་
འཁོར་དང་ནི། །ཡུལ་དང་དུས་ཀྱང་ངེས་བསྟན་པ། །སྡུད་པོ་རང་ཉིད་ཚད་མར་ནི། །རབ་
སྒྲུབ་ཕྱིར་ཡིན། ཞེས་གསུངས་ལ། སློབ་དཔོན་དྲི་མེད་བཤེས་གཉེན་ན་རེ། དོན་དེ་ནི་རིགས་
ལ272



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
པ་མ་ཡིན་ཏེ། འདི་ལྟར་ཡུལ་དེ་དག་ཏུ་སོང་ཞིང་དྲིས་ནས་ནི། དེར་འདྲི་བའི་ནུས་པ་མེད་པ་
རྣམས་ཀྱིས་མདོའི་དོན་གཏན་ལ་དབབ་པ་ཐག་རིང་བསྲིང་བར་འགྱུར་རོ། །འཁོར་འདི་དང་
འདི་ཡིན་གྱི་མིང་མ་བཤད་པའི་ཕྱིར། དཔང་པོ་ཡང་མི་འགྲུབ་བོ་ཞེས་དགག་པ་བརྗོད་ནས།
རང་ལུགས་ལ། ཆོས་འདི་ཉན་པའི་སྐལ་བ་ཡོད་པ་རྣམས་འདིར་སྨོས་པ་ཡིན་པས་འཁོར་
གྱི་ཁྱད་པར་འདི་དག་གིས་ནི། བསྟན་པར་རྟོགས་པ་འདུས་པ་ཞེས་བྱ་བ་དེ་བསྟན་ནོ། །
ཞེས་འཆད་དོ། །
གཉིས་པ་ཐུན་མོང་མ་ཡིན་པའི་གླེང་གཞི་ལ། རྒྱུ་གཞན་རྒྱུད་བྱིན་གྱིས་རློབས་པའི་
ཏིང་ངེ་འཛིན་ལ་མཉམ་པར་བཞག་པ་དང་། འབྲས་བུ་གཞན་བྱིན་གྱིས་བརླབས་པ་དངོས་
གཉིས་སོ། །དང་པོ་ནི། འགྲེལ་ཆེན་ལྟར་ན། འཁོར་འདུས་པ་དེ་དང་དེ་དགེ་བའི་རྩ་བ་
ཡོངས་སུ་སྨིན་པར་གྱུར་པ་དེའི་ཚེ། ཆོས་སྟོན་པའི་དུས་མཁྱེན་པའི་བཅོམ་ལྡན་འདས་ཏེ།
གང་བཤད་པར་བྱ་བའི་ཆོས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་
འཛིན་ལ་སྙོམས་པར་ཞུགས་སོ། །ཞུགས་པ་དེའི་དགོས་པ་ནི། འཕགས་པ་སྤྱན་ར
གཟིགས། ཟབ་མོ་ལ་རྣམ་པར་ལྟ་བ་དང་། དེས་མཚོན་ནས་དེ་དུས་ཀྱི་འཁོར་ཐམས་ཅད་
ཀྱང་དེ་ལ་རྣམ་པར་ལྟ་བའི་ཕྱིར་དུའོ། །དེ་ཡང་དཔེར་ན་རྒྱལ་བ་ཉོན་མོངས་པ་མེད་པའི་
ཏིང་ངེ་འཛིན་ལ་མཉམ་པར་བཞག་པས། གྲོང་ལ་སོགས་པའི་སྐྱེ་བོ་མཐའ་དག་གི་སེམས་
ཉོན་མོངས་པ་མེད་པ་ལ་གནས་པར་འགྱུར་བ་བཞིན་ནོ། །འདིར་ཟབ་མོ་ཞེས་བྱ་བ་ནི་རྣམ་
པར་ཐར་པའི་སྒོ་གསུམ་མོ། །སྣང་བ་ཞེས་བྱ་བ་ནི། རང་དང་གཞན་གྱི་རྒྱུད་ལ་གསལ་
བའོ། །དེ་ཉིད་ལ་ཆོས་ཀྱི་རྣམ་གྲངས་ཞེས་ཀྱང་བྱ་སྟེ། རང་གི་མཚན་ཉིད་འཛིན་པ་དང་།
ཁོང་དུ་ཆུད་པ་དང་། རྟོགས་པ་དང་། རིག་པར་བྱ་བ་ཡིན་པའི་ཕྱིར། འདིས་སེམས་རྩེ་
གཅིག་ཏུ་བྱེད་པས་ན། ཏིང་ངེ་འཛིན་ཞེས་ཀྱང་བྱ། དེ་ཉིད་ལ་ཡང་དག་པར་འཇོག་པའི་
རས་
༤273༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱིར་སྙོམས་པར་ཞུགས་པ་ཞེས་ཀྱང་བྱའོ། །
གཉིས་པ་ལ། ལུང་སྟོན་པ་པོའི་རྒྱུད་ཇི་ལྟར་བྱིན་གྱིས་བརླབས་པའི་ཚུལ་དང་། འདྲི་
བ་པོའི་རྒྱུད་བྱིན་གྱིས་བརླབས་པའི་ཚུལ་ལོ། །དང་པོ་ནི། དེ་དེ་ལ་ཞུགས་པ་ཁོ་ནར་མ་
ཟད། ཡང་དུས་དེའི་ཚེ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་རྣམ་པར་ལྟ་ཞིང་། ཕུང་པོ་ལྔ་པོ་དེ་
དག་ཀྱང་རང་བཞིན་གྱིས་སྟོང་པར་རྣམ་པར་ལྟའོ། །ཞེས་པའོ། །འདིར་ཡང་ཞེས་བྱ་བའི་
ཚིག་དེ། གཞན་བསྡུ་བ་དང་། ངེས་བཟུང་གི་དོན་གཉིས་ལས། དང་པོ་ལྟར་བཤད་ན།
འཁོར་གྱི་དགེ་བའི་རྩ་བ་ཡོངས་སུ་སྨིན་པའི་དུས་དེར། དེས་ཀྱང་དེ་ལ་རྣམ་པར་ལྟ་ཞེས་པ་
ཡིན་ལ། གཉིས་པ་ལྟར་བཤད་ན། བཅོམ་ལྡན་འདས་དེ་ལ་སྙོམས་པར་ཞུགས་པའི་དུས་
དེ་ཁོ་ནར། དེས་ཀྱང་དེ་ལ་རྣམ་པར་ལྟ་ཞེས་འགྲེལ་པས་འཆད་དོ། །
ཟབ་མོའི་སྤྱོད་པ་ཞེས་པ་འདི་ལ་གསུམ་སྟེ། མོས་པའི་སྤྱོད་པ་དང་། བསྒྲུབ་པའི་
སྤྱོད་པ་དང་། ངེས་པའི་སྤྱོད་པའོ། །དང་པོ་ལ་གསུམ་སྟེ། རང་དོན་དང་། གཞན་དོན་དང་།
གཉིས་དོན་མོས་པའོ། །དེ་རེ་རེ་ལ་ཡང་དགུ་དགུར་ཕྱེ་བས་ཉི་ཤུ་རྩ་བདུན་ནོ། །དེ་དག་ནི་
སོ་སོ་སྐྱེ་བོའི་གནས་སྐབས་སོ། །བསྒྲུབ་པའི་སྤྱོད་པ་ནི། བསླབ་པ་གསུམ་ལ་སློབ་པ་སྟེ། ས་
གཉིས་པ་ནས་བདུན་པའི་བར་རོ། །གསུམ་པ་ངེས་པའི་སྤྱོད་པ་ནི། ལྷུན་གྱིས་གྲུབ་ཅིང་
མཚན་མ་མེད་པ། ས་བརྒྱད་པའི་ཡེ་ཤེས་སོ་ཞེས་རྒྱ་ཆེར་འགྲེལ་པར་འབྱུང་ལ། དེ་ལྟ་བུའི་
སྤྱོད་པ་ཉིད་ལ་སྟེ་དེ་ཁོ་ན་ལ། རྣམ་པར་ཏེ་རང་གི་ངོ་བོས་སྟོང་པ་ལ་སོགས་པའི་རྣམ་པ་སྣ་
ཚོགས་པ་རྣམས་སུ་ལྟ་བ་སྟེ། སོ་སོར་རྟོག་པའི་ཤེས་རབ་ཀྱིས་གཟིགས་པའོ། །རྣམ་པ་སྣ་
ཚོགས་པའི་གོ་བ་ཡང་། འོག་ནས་འབྱུང་བའི་ཟབ་མོ་བརྒྱད་ལ་འཆད་དོ། །རྣམ་པར་ལྟ་
ཞེས་པ་དེ་ཉིད་རྒྱས་པར་འཆད་པ་ནི། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་
~274ལ



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
རྣམ་པར་ལྟའོ། །ཞེས་པའོ། །ཀྱང་གི་སྒྲས་ནི། ཁམས་དང་སྐྱེ་མཆེད་སྡུད་ལ། སྟོང་པའི་
སྒྲས་ནི། མཚན་ཉིད་མེད་པ་སོགས་ལྷག་མ་བདུན་ཡང་མཚོན་ནོ། །
གཉིས་པ་འདྲི་བ་པོའི་རྒྱུད་བྱིན་གྱིས་བརླབས་པའི་ཚུལ་ནི། དེ་ནས་ཏེ། དེ་མ་ཐག་
ཏུ་སངས་རྒྱས་ཀྱི་མཐུའམ། བྱིན་གྱིས་བརླབས་ཀྱིས་ཞེས་པའོ། །དེས་བྱིན་གྱིས་བརླབས་
ན། ཤཱ་རིའི་བུ་ལ་དོན་དེ་འདྲི་བའི་མཐུ་ཡོད་པ་ཡིན་གྱི། གཞན་དུ་མ་ཡིན་ཞེས་ཤུགས་ལ་
བསྟན་པ་ཡིན་ནོ། །གཉིས་པ་མཚམས་སྦྱོར་བཤད་པ་ལ་གཉིས་ཏེ། ཇི་ལྟར་དྲིས་པའི་ཚུལ་
དང་། ལན་ངག་ཏུ་སྨྲས་པར་བསྟན་པའོ། །དང་པོ་ནི། ཚེ་དང་ལྡན་པ་ཤཱ་རིའི་བུས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཞེས་པ་
ནས། ཇི་ལྟར་རྣམ་པར་ལྟ་བར་བྱ་ཞེས་པའི་བར་རོ། །འདིར་རྒྱ་དཔེ་ལ་ལ་ན། འཕགས་པ་
སྤྱན་རས་གཟིགས་དབང་ཕྱུག་རིགས་ཀྱི་བུའམ། །རིགས་ཀྱི་བུ་མོ་ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོའི་སྤྱད་པ་སྤྱོད་པར་འདོད་པ་དེས། ཞེས་འབྱུང་ཞིང་། རྒྱ་ཆེར་འགྲེལ་པའི་ནང་
གི་གཞུང་ལས། རིགས་ཀྱི་བུ་གང་ལ་ལ་ཞེས་འབྱུང་ལ། དེའི་ཚེ་རིགས་ཀྱི་བུ་ཞེས་པ་ནི།
སྤྱན་རས་གཟིགས་ལ་འབོད་པ་སྟེ། དབང་བསྐུར་ཐོབ་པས་སངས་རྒྱས་ཀྱི་སྲས་ཁྱད་པར་
ཅན་དུ་གྱུར་པའི་ཕྱིར། རིགས་ཀྱི་བུ་ཞེས་བྱའོ། །ཞེས་བཤད་དོ། །གང་ལ་ལ་ཞེས་པ་ནི།
བྱེ་བྲག་ཏུ་མ་བྱས་པའོ། །ཇི་ལྟར་བསླབ་པར་བྱ་ཞེས་བྱ་བའི་དོན་ནི། བསམ་པ་དང་། སྦྱོར་
བ་དང་། མངོན་དུ་བྱེད་པ་དང་། བསྒྲུབ་པ་དང་། རྟོགས་པའི་རྣམ་པ་གང་གིས་ཇི་ལྟར་
གོམས་པར་བྱ་ཞེས་བྱ་བའི་དོན་ནོ། །འདིར་ཟབ་མོ་སྤྱོད་པར་འདོད་པ་དེས་ཞེས་སམ།
ཟབ་མོའི་སྤྱད་པ་བྱེད་པར་འདོད་པ་དེས་ཞེས་སྦྱར་ན། ཚིག་དོན་གཉིས་ཀ་འབྱོར་བ་ཡིན་
གྱི། སྤྱད་པ་སྤྱོད་པ་ཞེས་པ་ལ་ནི། ཚིག་བཟློས་པའམ། སྤྱད་པ་དང་སྤྱོད་པ་ཐ་དད་དུ་ཕྱེ་ན་
འཁྲུལ་གཞི་འབྱུང་ངོ༌། །དྲི་བ་འདིར་ཇི་ལྟར་རྣམ་པར་ལྟ་བར་བྱ་ཞེས་བསྒྱུར་ན། སྐད་དོད་
ལ275ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་མཐུན་ཞིང་། གོང་འོག་གི་འཕྲོས་དང་འགྲིག་གོ། །གཉིས་པ་ནི། དེ་སྐད་ཅེས་སྨྲས་པ་
དང་། འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་པ་ཤཱ་རིའི་བུ་ལ་འདི་
སྐད་ཅེས་སྨྲས་སོ། །ཞེས་པའོ། །རྒྱ་དཔེ་ལ་ལ་ན། འདིར་བྱང་ཆུབ་སེམས་དཔའ་སེམས་
དཔའ་ཆེན་པོ་ཞེས་པ་ཡོད་ཀྱང་། ཕལ་ཆེ་བ་ན་མེད་ལ། རྒྱ་ཆེར་འགྲེལ་གྱི་ནང་གི་མདོ་ལ་ནི།
འཕགས་པ་སྤྱན་རས་གཟིགས་དབང་ཕྱུག་གིས་ཞེས་པ་ཡང་མེད་དོ། །
གཉིས་པ་བྱིན་གྱིས་བརླབས་པའི་བཀའ་ཉིད་ཀྱིས་རྒྱས་པར་བཤད་པ་ལ། གང་ལ་
ཇི་ལྟར་ལྟ་བའི་ཚུལ་མདོར་བསྟན་པ་དང་། གང་ལ་ལྟ་བའི་ཡུལ་ཉིད་རྒྱས་པར་བཤད་པ་
དང༌། དེ་ལྟར་ལྟ་བ་དེ་ཟབ་མོ་ལ་ལྟ་བར་བཤད་པས་མཇུག་བསྡུ་བའོ། །དང་པོ་ལ།
མཚམས་སྦྱོར་བ་དང་། དོན་དངོས་སོ། །དང་པོ་ནི། རིགས་ཀྱི་བུའམ། རིགས་ཀྱི་བུ་མོ་གང་
ལ་ལ་ཞེས་པ་ནས། འདི་ལྟར་རྣམ་པར་ལྟ་བར་བྱ་སྟེ་ཞེས་པའི་བར་རོ། །འདི་ལྟར་ཞེས་པ་
ནི། འོག་ནས་འབྱུང་བ་ལ་འཆད་པ་ཡིན་ལ། རྣམ་པར་ཞེས་པ་ནི། རྣམ་པ་མང་པོ་སྟེ། ཟབ་
མོ་བརྒྱད་ཀྱི་སྒོ་ནས་ལྟ་བའོ། །བལྟ་ཞེས་པ་ཡང་། ཅིར་ཡང་མི་ལྟ་བ་ལ་དེའི་མིང་གིས་
བཏགས་པའོ། །གཉིས་པ་ནི། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་
དག་པར་རྗེས་སུ་བལྟའོ། །ཞེས་པའོ། །རྐང་པ་གཅིག་པུ་འདི་རྒྱ་དཔེ་འགའ་ཞིག་ན་མི་
སྣང་མོད། ཀྱང་གི་སྒྲས་ནི། ཁམས་དང་སྐྱེ་མཆེད་མཚོན་པ་ཡིན་ལ། རང་བཞིན་གྱིས་སྟོང་
པ་ནི། རང་གི་ངོ་བོས་སྟོང་པའོ། །ཡང་དག་པར་ཞེས་པ་ནི། ཕྱིན་ཅི་མ་ལོག་པའོ། །རྗེས་སུ་
ལྟ་བ་ནི། རྗེས་སུ་མཐུན་པར་ལྟ་བའོ། །འདིར་འགྲེལ་ཆེན་ལས། གོང་དུ་རྣམ་པར་བལྟ་
ཞེས་པ་དང་། འདིར་ཡང་དག་པར་རྗེས་སུ་ལྟ་ཞེས་པ་གཉིས་ཀྱིས། མདོ་སྡེ་དགོངས་
འགྲེལ་ལས་འབྱུང་བའི་རྣམ་པར་རྟོག་པ་དང་བཅས་པའི་གཟུགས་བརྙན་ལྷག་མཐོང་གི་
དམིགས་པ་དང་། རྣམ་པར་རྟོག་པ་མེད་པའི་གཟུགས་བརྙན་
རི་གཟུགས་བརྙན་ཞི་གནས་ཀྱི་དམིགས་པ་དང་།
ལ276ལ



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
དངོས་པོའི་མཐའི་དམིགས་པ་ཞེས་པ་ཞི་ལྷག་གཉིས་ཀའི་དབང་དུ་བྱས་པ་དེ་བསྟན་པ་
ཡིན་ནོ། །ཞེས་བཤད་ལ། དེའི་གོ་དོན་ནི། ཐོས་བསམ་གྱི་ཤེས་རབ་དང༌། འཇིག་རྟེན་
པའི་སྒོམ་བྱུང་གི་རྣམ་པར་ལྟ་བ་དང་། འཇིག་རྟེན་ལས་འདས་པའི་སྒོམ་བྱུང་གིས། ཡང་དག་
པར་རྗེས་སུ་བལྟ་བ་ཞེས་བྱ་བའི་དོན་ཏོ། །འདིར་སྟོང་པར་བལྟ་བ་ཞེས་པ་དེས། རང་གི་ངོ་
བོས་སྟོང་པར་བལྟ་བ་དེ་དངོས་སུ་བསྟན་པས། མཚན་ཉིད་མེད་པ་དང་། མ་སྐྱེས་པ་དང་།
མ་འགག་པར་ཡང་དག་པར་རྗེས་སུ་བལྟ་ཞེས་པ་ཡང་མཚོན་ནོ། །
གཉིས་པ་གང་ལ་ལྟ་བའི་ཡུལ་རྒྱས་པར་བཤད་པ་ལ། ཡུལ་ཟབ་མོ་བརྒྱད་པོ་རྒྱས་
པར་བཤད། ཟབ་མོ་དེ་སྤྲོས་པའི་མཐར་འཛིན་དང་བྲལ་བར་བསྟན། ཤེས་རབ་ཀྱིས་སྤྲོས་
པའི་མཐའ་གང་ལ་ཡང་མི་གནས་ན། ཤེར་ཕྱིན་ལ་གནས་པར་བསྟན། དེ་ལ་གནས་པས་
ཡང་དག་པའི་མཐའ་མངོན་དུ་བྱེད་པར་བསྟན། དེས་ན་ཤེར་ཕྱིན་ཟབ་མོ་སྔགས་སུ་བསྟན་
པའོ། །དང་པོ་ལ། ཆོས་གསུམ་སྟོང་པ་ཉིད་དུ་བཤད་པ་དང་། དེས་མཚན་ཉིད་མེད་པ་
སོགས་ཀྱང་མཚོན་ནུས་པར་བསྟན་པའོ། །དང་པོ་ལ། གཟུགས་ཀྱི་ཕུང་པོ་རང་སྟོང་དུ་
བཤད་པ། དེས་ཕུང་པོ་ལྷག་མ་དང་། ཁམས་དང་སྐྱེ་མཆེད་ཀྱང་རང་སྟོང་དུ་མཚོན་ནུས་པའོ། །
དང་པོ་ནི། ཀུན་རྫོབ་ལ་སྒྲོ་འདོགས་ཀྱི་མཐའ་བསལ་བའི་ཕྱིར་གཟུགས་སྟོང་པའོ་ཞེས་སོ། །
མེད་པ་སྐུར་འདེབས་ཀྱི་མཐའ་སེལ་བའི་ཕྱིར། སྟོང་པ་ཉིད་གཟུགས་སོ། །ཞེས་སོ། །
གཟུགས་རང་གི་ངོ་བོས་སྟོང་པ་དང༌། སྟོང་བཞིན། གཟུགས་ཀྱི་རྣམ་པ་འཆར་བ་དེ་ལྟར་
ན། གཟུགས་ལས་ལོགས་ཤིག་ན་སྟོང་ཉིད་ཀྱི་ངོ་བོ་ཡོད་པའམ། སྟོང་པ་ཉིད་ལས་གུད་ན་
གཟུགས་ཀྱི་ཕུང་པོ་ཡོད་དོ་སྙམ་དུ་སྟོང་པ་ཉིད་ལ་མཐའ་གཉིས་སུ་ཞེན་པ་བསལ་བའི་
ཕྱིར་དུ་ནི། གཟུགས་ལས་ཀྱང་སྟོང་པ་ཉིད་གཞན་མིན་ནོ། །ཞེས་དང་། སྟོང་པ་ཉིད་ལས་
ཀྱང་གཟུགས་གཞན་མ་ཡིན་ནོ་ཞེས་གསུངས་སོ། །ཞེས་མདོར་བསྟན་ནས། དེ་ཉིད་རྒྱས་
༤277



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་བཤད་ན། ཤེས་བྱ་ཐམས་ཅད་བདེན་པ་གཉིས་སུ་ངེས་པ་ལ། དང་པོ་ཀུན་རྫོབ་ཀྱི་
དབང་དུ་བྱས་པའི་གཟུགས་ལ་སོགས་པ་ནི། རང་གི་ངོ་བོས་གང་དང་གང་དུ་སྣང་བ་དེ་དེ་
དང་དེ་ཉིད་དུ་ཡོད་པ་མ་ཡིན་ཏེ། རང་གི་ངོ་བོས་སྟོང་པའི་ཕྱིར་རོ། །དེའི་ཤེས་བྱེད་ཀྱང་
རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་རོ། །དེ་སྐད་དུ་ཡང་། རྟེན་ཅིང་འབྲེལ་འབྱུང་
་མ་གཏོགས་པའི། །ཆོས་འགའ་ཡོད་པ་མ་ཡིན་པ། །དེ་ཕྱིར་སྟོང་ཉིད་མ་གཏོགས་པའི། །
་ཆོས་འགའ་ཡོད་པ་མ་ཡིན་ནོ། །ཞེས་གསུངས་སོ། །གལ་ཏེ་དེ་དེ་ཉིད་ཀྱིས་སྟོང་ན་དེར་
སྣང་བ་འགལ་ལོ་ཞེ་ན། གནས་ཚུལ་ལ་གཟུགས་ཀྱི་ངོ་བོས་སྟོང་པ་དེ་ཉིད། མ་རིག་པའི་
བསླད་པ་ཅན་རྣམས་ལ་གཟུགས་སུ་འཆར་བ་ཡིན་ཏེ། གཟུགས་སོགས་རང་གི་ངོ་བོས་མི་
སྟོང་ན། དེ་དང་དེའི་སྣང་བ་འཆར་མི་ནུས་པའི་ཕྱིར། དེ་སྐད་དུ་ཡང་། གལ་ཏེ་འདི་ཀུན་མི་
སྟོང་ན། །འབྱུང་བ་མེད་ཅིང་འཇིག་པ་མེད། །ཅེས་གསུངས་སོ། །མདོ་འདི་གཉིས་ཀྱི་
མཐའ་གཉིས་སེལ་བའི་ངག་དོན་བསྡུས་ན། གཟུགས་སྔར་ཡོད་པར་ཁས་བླངས་ནས།
ཕྱིས་སོ་སོར་རྟོག་པའི་ཤེས་རབ་ཀྱིས་དཔྱད་པའི་ཚེ། མེད་པར་སོང་བ་ཡིན་ཞེས་ཁས་བླངས་
ན། སྒྲོ་སྐུར་གྱི་མཐའ་གཉིས་སུ་ལྷུང་བ་ཡིན་པ་ལས། གཟུགས་གདོད་མ་ནས་ཡོད་མ་མྱོང་
བ་ཡིན་ནོ། །ཞེས་བསྟན་ན་ཡོད་འཛིན་གྱི་མཐའ་སེལ་ལ། དེ་ནི་གཟུགས་སྟོང་པའོ། །ཞེས་
པས་བསྟན། གདོད་མ་ནས་མེད་པ་ཞིག་གཟུགས་སུ་སྣང་བ་ཡིན་གྱི། ཡོད་པ་ཞིག་མེད་
པར་སོང་བ་མིན་ནོ། །ཞེས་བསྟན་པས་ནི་ཆད་པའི་མཐའ་སེལ་ལ། དེ་ནི་སྟོང་པ་ཉིད་
གཟུགས་སོ་ཞེས་པས་སྟོན་ནོ། །དེ་ལྟར་ཀུན་རྫོབ་ཀྱི་བདེན་པ་ལ་མཐའ་གཉིས་བསལ་
ནས། དོན་དམ་པའི་བདེན་པ་ལ་མཐའ་གཉིས་སེལ་བའི་ཚུལ་ནི། གལ་ཏེ་འོ་ན། གནས་ཚུལ་
སྟོང་པ་ཉིད་དུ་གནས་པ་ལ། སྣང་ཚུལ་གཉིས་སྣང་ཅན་ལ་གཟུགས་སོགས་སུ་ཤར་བ་དེ་ལྟ་
ན། ཀུན་རྫོབ་ལས་ལོགས་སུ་སྟོང་པ་ཉིད་ཀྱི་ངོ་བོ་གྲུབ་པ་ཡིན་ནམ་ཞེ་ན། གཟུགས་ལས་
ལ278



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
ཀྱང་སྟོང་པ་ཉིད་གཞན་དུ་གྲུབ་པ་མ་ཡིན་ཏེ། སྟོང་པ་ཉིད་ངོ་བོ་མེད་པའི་ཕྱིར་རོ། །དེ་སྐད་
དུ་ཡང་། གལ་ཏེ་སྟོང་མིན་ཅུང་ཟད་ཡོད། །སྟོང་པ་ཅུང་ཟད་ཡོད་པར་འགྱུར། །མི་སྟོང་ཅུང་
ཟད་ཡོད་མིན་ན། །སྟོང་པ་ཡོད་པར་ག་ལ་འགྱུར། །ཞེས་གསུངས་སོ། །འདིས་ནི་སྟོང་ཉིད་
ལ་ཡོད་འཛིན་གྱི་མཐའ་སེལ་བ་ཡིན་ཏེ། ཇི་སྐད་དུ། སྟོང་ཉིད་བག་ཆགས་གོམས་པ་ཡིས། །
དངོས་པོའི་བག་ཆགས་བཟློག་པར་འགྱུར། །ཅི་ཡང་མེད་ཅེས་གོམས་པ་ཡིས། །དེ་ཡང་ཕྱི་
ནས་སྤོང་བར་འགྱུར། །ཞེས་གསུངས་པ་ལྟར་དེ་ལྟ་ན་ཆད་པའི་མཐའ་ལས་མ་འདས་ཏེ།
ཐོག་མར་ཆོས་ཅན་གཟུགས་སོགས་ལ་སྟོང་པ་ཉིད་འབད་པས་བསྒྲུབས་ནས་ཕྱིས་དེ་ཡང་
མེད་པར་ཁས་བླངས་པས་སོ་སྙམ་ན། དེ་ལྟར་ཁས་བླངས་ན་དེར་འགྱུར་ཡང་། དེར་ཁས་
མ་བླངས་ཏེ། རྟེན་གཟུགས་སོགས་ཡོད་པར་ཁས་མི་ལེན་པའི་ཕྱིར། ཞེས་འཆད་པ་ནི།
སྟོང་པ་ཉིད་ལས་ཀྱང་གཟུགས་གཞན་དུ་ཡོད་པ་མ་ཡིན་ཏེ། གཟུགས་རང་གི་ངོ་བོས་སྟོང་
པའི་ཕྱིར་ཞེས་པའོ། །གཟུགས་ཡོད་པ་མ་ཡིན་པར་གྲུབ་པ་ན། དེའི་སྟོང་པ་ཉིད་ཀྱང་དེར་
འགྲུབ་སྟེ། ཇི་སྐད་དུ། དེ་ཚེ་དངོས་མེད་རྟེན་བྲལ་བ། །བློ་ཡི་མདུན་ན་ཇི་ལྟར་གནས། །ཞེས་
གསུངས་སོ། །
མདོར་བསྡུ་ན། ཕུང་སོགས་ཆོས་གསུམ་པོ་ཡེ་གདོད་མ་ནས་ཡོད་མ་མྱོང་བ་ཡིན་ན།
དེར་ཡོད་པ་མ་ཡིན་ནོ་ཞེས་བཤད་པ་ནི། ཀུན་རྫོབ་ལ་ལྟོས་པའི་མཐའ་གཉིས་སེལ་བར་
བྱེད་ལ། དེ་ནི་མདོ་དང་པོ་གཉིས་ཀྱིས་བསྟན་ནོ། །ཡང་ཆོས་གསུམ་པོའི་ཆོས་ཉིད་སྟོང་པ་
ཉིད་དེ་ཡང་གདོད་མ་ནས་ཡོད་མ་མྱོང་བ་བཞིན་དུ། དེར་ཡོད་པ་མ་ཡིན་ནོ། །ཞེས་བརྗོད་
པས་ནི། དོན་དམ་ལ་ལྟོས་པའི་མཐའ་གཉིས་སེལ་བར་བྱེད་ལ། དེ་ནི་མདོ་ཕྱི་མ་གཉིས་
ཀྱིས་བསྟན་ནོ། །
དེ་ལྟར་བཤད་པ་འདི་ནི་སྟོང་ཉིད་བཞི་སྦྱོར་གྱི་བཤད་པ་དཔྱིས་ཕྱིན་པ་ཡིན་གྱི། དེ་
279ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལས་གཞན་དུ་འཆད་པ་པོ་རྣམས་ཀྱི་ལྟར་ན། མདོ་གཉིས་ཚན་གཉིས་པོའི་ཁྱད་པར་གང་
ཡིན་མི་ཕྱེད་ཅིང་། མདོ་ཕྱི་མ་གཉིས་ལ་ཡང་རྣམ་བཅད་སོ་སོའི་ཁྱད་པར་མི་རྙེད་དོ། །དེ་
བས་ན། འདི་སྐད་ཅེས་སྦྱར་བར་བྱ་སྟེ། སྤྱིར་བདེན་གཉིས་ཟུང་དུ་འཇུག་པ་ཞེས་བྱ་བའི་
དོན་ནི། འཁྲུལ་ངོར་སྣང་བ་དང༌། ཡེ་ཤེས་ངོར་སྟོང་པ་གཉིས་དབྱེར་མི་ཕྱེད་པ་ལ་བྱ་བ་
ཡིན་གྱི། གཟུགས་སོགས་དང་དེའི་ཆོས་ཉིད་གཉིས་ཀ་ཡེ་ཤེས་ཀྱིས་གཟིགས་པར་ཁས་
བླངས་ན་རྟག་ཆད་ཀྱི་མཐའ་ལས་མ་འདས་སོ། །གཟུགས་ནི་རང་གི་ངོ་བོས་སྟོང་། །སྟོང་
པ་དེ་ཉིད་གཟུགས་སུ་ཤར། །སྟོང་ལ་ངོ་བོ་ཡོད་མིན་པས། །གཟུགས་ལས་གཞན་སྟོང་ག་
ལ་ཡོད། །གཟུགས་ལ་ངོ་བོ་ཡོད་མིན་པས། །སྟོང་ཉིད་ལས་གཞན་གཟུགས་ཡོད་མིན། །
གཟུགས་བཀག་པ་ན་གཟུགས་ཀྱི་ནི། །བདེན་དང་སྟོང་པ་གཉིས་ཀ་ཁེགས། །དེ་ཕྱིར་
བདེན་པ་གཉིས་ཀ་ཡང་། །རྟག་དང་ཆད་པའི་མཐའ་ལས་གྲོལ། །ཞེས་སྦྱར་རོ། །འཆད་
ཚུལ་དེ་ལྟར་བཤད་པ་དེ་ནི། ངོ་བོ་ཉིད་མེད་པར་སྨྲ་བ་དག་གི་འཆད་ཚུལ་བླ་ན་མེད་པ་
ཡིན་ལ། རྣལ་འབྱོར་སྤྱོད་པ་པ་རྣམས་ཀྱིས་ཤེར་ཕྱིན་གྱི་མདོའི་དགོངས་པ་འཆད་ཚུལ་ནི་
འདི་ལྟར། ཀུན་བརྟགས་པའི་གཟུགས་ནི་རང་གི་ངོ་བོས་སྟོང་པའོ། །སྟོང་པ་ཉིད་ནི། ཆོས་ཉིད་
ཀྱི་གཟུགས་སོ། །རྣམ་པར་བརྟགས་པའི་གཟུགས་ལས་ཀྱང་སྟོང་པ་ཉིད་གཞན་མ་ཡིན་ནོ།
སྟོང་པ་ཉིད་ལས་ཀྱང་རྣམ་པར་བརྟགས་པའི་གཟུགས་གཞན་མ་ཡིན་ནོ། །ཞེས་པའོ། །འོ་
ན། ཕྱི་མ་གཉིས་མི་ཟློས་པའི་ཚུལ་ཇི་ལྟ་བུ་ཞེ་ན། ཇི་སྐད་དུ། དབུས་མཐའ་ལས། སྟོང་པ་
ཉིད་ནི་དེ་ལ་ཡོད། །དེ་ལ་ཡང་ནི་དེ་ཡོད་དོ། །ཞེས་གསུངས་པ་དེ་ཉིད་དོ། །དེ་ལྟར་བཤད་
པ་དེའི་ཡང་ཁྱད་པར་ནི། རྣམ་པར་བརྟགས་པའི་གཟུགས་དེ་གཟུང་འཛིན་གཉིས་ཀྱིས་
སྟོང་པ་དང༌། དེ་དེས་སྟོང་པའི་སྟོང་པ་ཉིད་དེ་ཡང་མེད་པར་དགག་པ་ཙམ་མ་ཡིན་གྱི།
བདེན་པར་ཡོད་དོ་ཞེས་བྱ་བའི་དོན་ཏེ། ཇི་སྐད་དུ། མངོན་པ་ཀུན་ལས་བཏུས་ལས། གང་
~280



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
ཞིག་གང་ན་མེད་པ་དེ་ནི་དེས་སྟོང་པར་ཡང་དག་པར་རྗེས་སུ་མཐོང་སྟེ། འདི་ལ་ལྷག་མར་
གྱུར་པ་ནི་ཡོད་དོ་ཞེས་ཡང་དག་པར་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་གསུངས་པ་
ལྟར་རོ། །
འོ་ན་གཟུགས་སྟོང་པའོ་ཞེས་པ་དང་། གཟུགས་ལས་སྟོང་པ་ཉིད་གཞན་མ་ཡིན་པ་
བཟློས་སོ་ཞེ་ན་མ་ཡིན་ཏེ། སྔ་མ་ནི་ཀུན་བརྟགས་པའི་གཟུགས་ཞེས་པ་གཟུང་བ་ཀུན་
བརྟགས་ལ་བྱ་ལ། ཕྱི་མ་གཉིས་ནི་རྣམ་པར་བརྟགས་པའི་གཟུགས་ཞེས་པ་འཛིན་པ་ཀུན་
བརྟགས་ལ་འཆད་པས་སོ། །དོན་དེ་ཡང་། ཇི་སྐད་དུ། དེ་ལ་གཅིག་ནི་མེད་པས་ཀྱང་།
གཉིས་ཀའང་ཉམས་པར་འགྱུར་བ་ཡིན། །ཞེས་བཤད་པ་དང་མཐུན་ནོ། །འོ་ན། དེ་ལྟར་
གཟུགས་ལ་གསུམ་དུ་ཕྱེ་བས་ཅི་ཞིག་བྱ་ཞེ་ན། ཡུམ་ལས། བྱམས་པ། གཟུགས་ཀྱི་རབ་ཏུ་
དབྱེ་བ་ནི་གསུམ་དུ་རིག་པར་བྱ་སྟེ། ཀུན་བརྟགས་པའི་གཟུགས་དང་། རྣམ་པར་བརྟགས་
པའི་གཟུགས་དང་། ཆོས་ཉིད་ཀྱི་གཟུགས་སོ། །ཞེས་སོགས་རྣམ་མཁྱེན་གྱི་བར་ལ་སྦྱར་
ནས་གསུངས་པ། དེ་དང་དེའི་སྟོང་པ་ཉིད་གོ་བའི་དགོས་པ་ཡོད་དོ། །འོ་ན། སྟོང་པ་ཉིད་
གཟུགས་སོ་ཞེས་པ་དང་། མདོ་བཞི་པ་མི་ཟློས་པ་ཅི་ཞེ་ན། སྔ་མ་ཆོས་ཉིད་ཀྱི་གཟུགས་
དང་། ཕྱི་མ་རྣམ་བརྟགས་ཀྱི་གཟུགས་ལ་འཆད་པའི་རྒྱུ་མཚན་ལས་སོ། །
དེ་ལྟར་འཆད་པ་འདི་ནི། གཞན་སྟོང་གི་འཆད་ཚུལ་བླ་ན་མེད་པའོ། །རྒྱ་ཆེར་
འགྲེལ་པ་ལས་ནི་འདི་ལྟར་འབྱུང་སྟེ། གཟུགས་སྟོང་པའོ་ཞེས་པས་ནི། བ་གླང་རྫི་དང་།
བུད་མེད་ཡན་ཆད་ལ་གྲགས་པའི་གཟུགས་རགས་པ་དེ་ཉིད་རང་གི་ངོ་བོས་སྟོང་པར་
བསྟན་ནོ། །སྟོང་པ་ཉིད་གཟུགས་སོ་ཞེས་པས་ནི། བྱེ་བྲག་ཏུ་སྨྲ་བ་དང༌། སྤྱོད་པོ་པ་ལ་
སོགས་པ་འདོད་པའི་གཟུགས་ཆ་མེད། བློ་ལ་རྣམ་མེད་དུ་སྣང་བ་དེ་ཉིད་སྟོང་པར་བསྟན་
པ་ཡིན་ནོ། །གཟུགས་ལས་ཀྱང་སྟོང་པ་ཉིད་གཞན་མིན་ནོ། །ཞེས་པས་ནི། མདོ་སྡེ་པ་
ལ281ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཟུགས་དངོས་སུ་སྣང་བས་སྟོང་པའི་ཤེས་པ་ལས། ཕྱི་རོལ་གྱི་གཟུགས་རྫས་གཞན་དུ་
ཡོད་པ་དེ་བཀག་པ་ཡིན་ནོ། །སྟོང་པ་ཉིད་ལས་གཟུགས་གཞན་མ་ཡིན་ནོ། །ཞེས་པས་ནི།
རྣལ་འབྱོར་སྤྱོད་པ་པ་རྣམ་པར་བརྟགས་པའི་གཟུགས་དང་། ཆོས་ཉིད་ཀྱི་གཟུགས་རང་
སྟོང་དུ་ཁས་མི་ལེན་པ་དེ་བསལ་བ་ཡིན་ནོ། །ཞེས་འཆད་པར་བྱེད་དོ། །
རྗེ་བཙུན་དམ་པ་རྒྱ་གར་གྱི་མན་ངག་ལས་ནི་འདི་ལྟར་འབྱུང་སྟེ། སྟོང་ཉིད་བཞི་
སྦྱོར་དཔེའི་སྒོ་ནས་བཤད་པར་བྱ་སྟེ། ཆུ་ནང་དུ་ཟླ་བའི་གཟུགས་བརྙན་ཤར་བ་ན་ཟླ་བར་
སྣང་བ་དང་། ཟླ་བས་སྟོང་པ་དང་། སྣང་སྟོང་དབྱེར་མེད་པ་དང་། ཟླ་བའི་མཚན་ཉིད་ཤེས་
ན་ཟླ་བ་རང་སར་གྲོལ་བའོ། །དེ་བཞིན་དུ་མ་རིག་པའི་ཆུ་སྔོན་གྱིས་གང་བའི་གཟུང་འཛིན་
གཉིས་སྣང་གི་རྒྱ་མཚོར་གཟུགས་སུ་སྣང་བ་དང་། སྣང་བ་དེ་གཟུགས་ཀྱིས་སྟོང་པ་དང་།
སྣང་སྟོང་དབྱེར་མི་ཕྱེད་པ་དང་། གཟུགས་ཀྱི་མཚན་ཉིད་ཤེས་ན་གཟུགས་སྣང་རང་སར་གྲོལ་
བའོ། །ཞེས་བྱ་བ་བཞི་པོ་མདོ་བཞི་དང་སྦྱར། གཟུགས་སུ་སྣང་བ་གཟུགས་ཀྱིས་སྟོང་པའི་
ཤེས་བྱེད་ནི། སྣང་བ་དེ་ཤེས་པ་ཡིན་པ་ལ་ཐུག་གོ། །གཟུགས་ཀྱི་མཚན་ཉིད་ཤེས་པས་རང་
སར་གྲོལ་བའི་གོ་དོན་ནི། དེའི་མཚན་ཉིད་ཤེས་པ་ན་སྣང་བ་དེ་གཟུགས་མ་ཡིན་པར་ཤེས་
སླའོ། །
གཉིས་པ་ལ། ཕུང་པོ་ལྷག་མ་ལ་མཚོན་ཚུལ་དང་། ཁམས་དང་སྐྱེ་མཆེད་ལ་མཚོན་
ཚུལ་ལོ། །དང་པོ་ནི། དེ་བཞིན་དུ་ཚོར་བ་དང་ཞེས་སོགས་ཏེ། གཟུགས་ཀྱི་ཕུང་པོ་ལ་ཇི་
ལྟར་སྦྱར་བ་དེ་བཞིན་དུ། ཚོར་བ་སྟོང་པའོ། །སྟོང་པ་ཉིད་ཚོར་བའོ། །ཚོར་བ་ལས་ཀྱང་
སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་ཚོར་བ་གཞན་མིན་ནོ། །ཞེས་པ་ནས།
རྣམ་པར་ཤེས་པའི་བར་ལ་སྦྱར་རོ། །གཉིས་པ་ནི། ཤཱ་རིའི་བུ་ཕུང་པོ་ལྔ་པོ་རང་གི་ངོ་བོས་
སྟོང་པ་དེ་ལྟ་བས་ན། ཞེས་སམ། རྒྱ་དཔེའི་སྒྲ་ཇི་བཞིན་པ་ལྟར་ན། དེ་ལྟར་ན་ཞེས་སྦྱར་
ལ282



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
ནས། སྐྱེ་མཆེད་དང་ཁམས་ཀྱི་ཆོས་ཐམས་ཅད་ནི། རང་གི་ངོ་བོས་སྟོང་པ་ཉིད་དེ་ཞེས་བྱ་
བ་ཡིན་ནོ། །
གཉིས་པ་མཚན་ཉིད་མེད་པ་སོགས་ཀྱང་མཚོན་པ་ནི། ཆོས་གསུམ་པོ་རང་གི་ངོ་
བོས་སྟོང་པར་གྲུབ་པ་ན། དེ་ཐམས་ཅད་ལ་མཚོན་པར་བྱེད་པའི་མཚན་ཉིད་མེད་པ་དང་།
གང་གིས་བསྐྱེད་པའི་རྒྱུ་མེད་པས་ན། མ་སྐྱེས་པ་དང་། གང་གིས་འགོག་པར་བྱེད་པའི་རྒྱུ་མེད་
པས་ན། མ་འགགས་པ་དང་། གང་གིས་ཀུན་ནས་ཉོན་མོངས་པར་བྱེད་པ་དང་། གང་གིས་
རྣམ་པར་བྱང་བར་བྱེད་པའི་རྒྱུ་མེད་པས་ན། དྲི་མ་མེད་པ་དང་། དྲི་མ་དང་བྲལ་བ་མེད་
པའོ། །དེ་ལྟར་ན་དང་པོ་གཉིས་ཀྱིས་རང་གི་ངོ་བོས་སྟོང་པ་དང་། བར་པ་བཞིས་རྒྱུའི་
མཚན་མ་མེད་པར་བསྟན་ནས། འབྲས་བུ་ལ་སྨོན་པ་མེད་པར་སྟོན་པ་ནི། དེ་ལྟར་དྲི་མ་
མེད་པ་དང་། དེ་དང་བྲལ་བ་ཡང་མེད་པ་དེ་ལྟར་ན་སྐྱོན་བྲི་བ་མེད་པ་དང་། ཡོན་ཏན་གྱི་
གང་བ་མེད་པའོ་ཞེས་བྱ་བའོ། །འདི་དག་ལ་ཡང་འདི་ལྟར་སྦྱར་བར་བྱ་སྟེ། གཟུགས་མ་
སྐྱེས་པའོ། །མ་སྐྱེས་པ་ཉིད་གཟུགས་སོ། །གཟུགས་ལས་ཀྱང་མ་སྐྱེས་པ་གཞན་མ་ཡིན།
མ་སྐྱེས་པ་ལས་ཀྱང་གཟུགས་གཞན། ཞེས་སོགས་ནས། གཟུགས་གང་བ་མེད་པའོ། །
ཞེས་སོགས་ཀྱི་བར་དུ་སྦྱར་རོ། །
གཉིས་པ་ཟབ་མོ་འདི་སྤྲོས་པའི་མཐར་འཛིན་གྱི་ཡུལ་མ་ཡིན་པར་བསྟན་པ་ལ།
གཞི་ཕུང་ཁམས་སྐྱེ་མཆེད་སྤྲོས་པའི་མཐར་འཛིན་ལས་གྲོལ་བར་བསྟན། ལམ་བདེན་
བཞི་རྟོགས་པའི་ཡེ་ཤེས་མཐར་འཛིན་ལས་གྲོལ་བར་བསྟན། འབྲས་བུ་སངས་རྒྱས་ཡེ་
ཤེས་མཐར་འཛིན་ལས་གྲོལ་བར་བསྟན་པའོ། །དང་པོ་ནི། ཤེར་ཕྱིན་གྱི་ཟབ་མོའི་སྤྱོད་པ་
ལ་སློབ་པའི་བྱང་ཆུབ་སེམས་དཔས། ཆོས་གསུམ་པོ་ཐམས་ཅད་སྟོང་པ་ཉིད་དང་། མཚན་
མ་མེད་པ་དང་། སྨོན་པ་མེད་པའི་རྣམ་པར་བལྟ་དགོས་པ་དེ་ལྟ་བས་ན། ཤཱ་རིའི་བུ་སྟོང་པ་
283ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིད་དང་། མཚན་མ་མེད་པ་དང་། སྨོན་པ་མེད་པ་གསུམ་ལ། གཟུགས་སོ་ཞེས་རྗེས་སུ་
བལྟ་བར་བྱར་མེད། ཚོར་བ་ཞེས་དང་། འདུ་ཤེས་ཞེས་དང་། འདུ་བྱེད་དང༌། རྣམ་པར་
ཤེས་པ་ཞེས་བྱ་བར་བལྟར་མེད་དེ། དེ་ལྟར་བལྟས་ན། སྟོང་པ་ཉིད་དུ་བལྟ་བ་དང་འགལ་
བའི་ཕྱིར་རོ། ་ །དེས་ཕུང་པོ་ལྔ་སྤྲོས་པའི་མཐའ་བྲལ་དུ་བསྟན་ནས། སྐྱེ་མཆེད་བཅུ་གཉིས་
ཀྱང་དེར་བསྟན་པ་ནི། མིག་མེད་ཅེས་པ་ནས། ཆོས་མེད་ཅེས་པའི་བར་ཏེ། ཤེར་ཕྱིན་ལ་
སློབ་པའི་སེམས་དཔས། ཕྱི་ནང་གི་སྐྱེ་མཆེད་བཅུ་གཉིས་ལ་རྗེས་སུ་བལྟ་བར་བྱར་མེད་
ཅེས་པའོ། །ཁམས་ཀྱང་སྤྲོས་པའི་མཐའ་བྲལ་དུ་བསྟན་པ་ནི། མིག་གི་ཁམས་མེད་པ་ནས།
ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །ཞེས་པ་སྟེ། ཤེར་ཕྱིན་ལ་སློབ་
བའི་བྱང་ཆུབ་སེམས་དཔས། ཁམས་བཅོ་བརྒྱད་ལ་འདི་ནི་མིག་གོ། །ཞེས་སྤྲོས་པའི་
མཐའ་གང་དུ་ཡང་མི་འཛིན་པར་བསྟན་ནོ། །
འོ་ན། གོང་དུ་སྟོང་པ་ཉིད་གཟུགས་སོ་ཞེས་བཤད་པ་དང་། འདིར་སྟོང་པ་ཉིད་ལ་
གཟུགས་སོགས་མེད་པར་བཤད་པ་ཇི་ལྟར་མི་འགལ་ཞེ་ན། དང་པོ་ནི། གཉིས་སྣང་ཅན་
གྱི་བློ་འཁྲུལ་པ་ལ་སྣང་ཚུལ་གྱི་དབང་དུ་བྱས་ལ། འདིར་ནི་གནས་ཚུལ་དོན་དམ་པའི་
དབང་དུ་བྱས་པའོ། །དེ་ཡང་ཇི་སྐད་དུ། དབུ་མ་འཇུག་པར། རབ་རིབ་མཐུ་ཡིས་སྐྲ་ཤད་
ལ་སོགས་པའི། །ངོ་བོ་ལོག་པ་གང་ཞིག་རྣམ་བརྟགས་པ། །དེ་དག་བདག་ཉིད་གང་དུ་
མིག་དག་པས། །མཐོང་དེས་དེ་ཉིད་དེ་བཞིན་འདིར་ཤེས་གྱིས། །ཞེས་གསུངས་པ་ལྟར་རོ། །
གཉིས་པ་ལམ་སྤྲོས་བྲལ་དུ་བསྟན་པ་ལ་གཉིས་ཏེ། གང་ཟག་གི་བདག་མེད་རྟོགས་
པའི་ཡེ་ཤེས་ལ་མི་བལྟ་བར་བསྟན་པ་དང་། ཆོས་ཀྱི་བདག་མེད་རྟོགས་པའི་ཡེ་ཤེས་ལ་མི་
བལྟ་བར་བསྟན་པའོ། །དང་པོ་ལ་གཉིས་ཏེ། སྒྲུབ་བྱེད་རྟེན་འབྲེལ་ལུགས་འབྱུང་དང་
ལུགས་བཟློག་རྟོགས་པའི་ཡེ་ཤེས་ལ་མི་བལྟ་བར་བསྟན་པ་དང་། བསྒྲུབ་བྱ་བདེན་བཞི་
ཀ284ལ



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
རྟོགས་པའི་ཡེ་ཤེས་ལ་མི་བལྟ་བར་བསྟན་པའོ། །དང་པོ་ནི། མ་རིག་པ་མེད། རྒ་ཤི་མེད་ཅེས་
པས། ཀུན་ནས་ཉོན་མོངས་ཀྱི་རྟེན་འབྲེལ་བཅུ་གཉིས་ལ་ཞེན་པ་མེད་པ་དང་། མ་རིག་པ་
ཟད་པ་མེད་ཅེས་དང་། རྒ་ཤི་ཟད་པའི་བར་དུ་མེད་ཅེས་པས། རྣམ་བྱང་གི་རྟེན་འབྲེལ་བཅུ་
གཉིས་ལ་ཞེན་པ་བཀག་ནས། ཀུན་བྱང་གི་རྟེན་འབྲེལ་གཉིས་ཀ་ལ་ཞེན་པ་འགོག་པར་
བསྟན་ནོ། །གཉིས་པ་ནི། དེ་བཞིན་དུ་སྟེ། ཀུན་བྱང་གི་རྟེན་འབྲེལ་གཉིས་པོ་ཞེན་བྱར་མ་
གྲུབ་པ་དེ་ལྟ་བས་ན། སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་། ལམ་
རྟོགས་པའི་ཡེ་ཤེས་ཀྱང་བྱང་ཆུབ་སེམས་དཔའ་ཆེན་པོ་ཡུམ་ལ་སློབ་པའི་རྗེས་སུ་བལྟ་བར་
བྱར་ཡོད་པ་མ་ཡིན་ནོ། །
གཉིས་པ་ནི། དེ་ལྟར་སློབ་པའི་བྱང་ཆུབ་སེམས་དཔའ་བདེན་པ་བཞི་ལ་བླང་དོར་
དུ་ཞེན་པའི་ཚུལ་གྱིས་མི་བལྟ་བར་མ་ཟད། སྤྲོལ་བྲལ་རྟོགས་པའི་ཡེ་ཤེས་དང་། དེའི་
འགལ་ཟླ་མི་ཤེས་པ་གཉིས་ལ་ཡང་། བླང་དོར་དུ་ཞེན་པའི་ཚུལ་གྱིས་རྗེས་སུ་བལྟ་བར་བྱར་
མེད་དོ། །ཞེས་འཆད་པ་ནི། ཡེ་ཤེས་མེད། མི་ཤེས་པ་མེད་དོ། །ཞེས་པའོ། །འདིར་མི་ཤེས་
པ་མེད་དོ་ཞེས་པ་རྒྱ་དཔེ་ཁ་ཅིག་ལས་འབྱུང་བར་འགྲེལ་པ་ལས་བཤད་དོ། །
གསུམ་པ་འབྲས་བུ་ལ་ཐོབ་མ་ཐོབ་ཀྱི་ཞེན་པ་འགོག་དགོས་པར་བསྟན་པ་ནི། ཡུམ་
ལ་སློབ་པའི་བྱང་སེམས་ཀྱིས། སྟོབས་དང་། མི་འཇིགས་པ་སོགས་ནི་ཐོབ་པར་བྱ་བ་ཡིན་
ནོ། །སྙམ་དུ་ཞེན་པའི་ཚུལ་གྱིས་བལྟ་བར་བྱར་མེད་དོ། །བྱིས་པ་དང་། འཕགས་པ་སློབ་
པ་རྣམས་ཀྱིས་ནི་འབྲས་བུ་དེ་མ་ཐོབ་པ་ཡིན་ནོ་སྙམ་དུ་ཞེན་པའི་ཚུལ་གྱིས་རྗེས་སུ་བལྟ་
བར་བྱར་མེད་དོ། །ཞེས་བྱ་བ་ཡིན་ནོ། །དེ་དག་གིས་ནི་གཞི་ཕུང་ཁམས་སྐྱེ་མཆེད་ལ་སྤྱིའི་
མཚན་ཉིད་དུ་ཞེན་པ་འགོག་པ་དང་། འཁོར་འདས་ཀྱི་ལམ་གཉིས་ལ་བླང་དོར་གྱི་མཚན་
མར་ཞེན་པ་འགོག་པ་དང་། འབྲས་བུ་མི་གནས་པའི་མྱང་འདས་དང་། དམན་པའི་ལྷག་
~285ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་ཀྱི་མྱང་འདས་གཉིས་ལ། སྟོབས་སོགས་ཡོན་ཏན་ཐོབ་མ་ཐོབ་ཀྱི་འདུ་ཤེས་འགོག་
དགོས་པར་བསྟན་ནོ། །མདོར་བསྡུ་ན། དེ་ཡན་ཆད་དུ་ཡུལ་སྤྲོས་བྲལ་དུ་གཏན་ལ་ཕབ་པ་
དང་། ཡུལ་ལ་ཞེན་པའི་ཚུལ་གྱིས་གནས་བྱ་མ་ཡིན་པ་གཉིས་བསྟན་ལ། དེ་ལྟར་བསྟན་པ་
དེས་ནི། མི་གནས་པའི་སྦྱོར་བ་དང་། མི་སྦྱོར་བའི་སྦྱོར་བ་ཞེས་བྱ་བ་གཉིས་ཀྱི་དོན་ཀྱང་
མཚོན་ནོ། །དོན་དེ་དག་ཀྱང་། ཇི་སྐད་དུ། གཟུགས་སོགས་ངོ་བོ་ཉིད་མེད་ཉིད། །དེ་མེད་པ་
ནི་ངོ་བོ་ཉིད། །དེ་དག་སྐྱེ་མེད་ངེས་འབྱུང་མེད། །དགེ་དང་དེ་དང་མཚན་མ་མེད། །དེ་ཡི་
མཚན་མ་མི་རྟེན་པས། །མོས་མིན་འདུ་ཤེས་མེད་པ་ཡིན། །ཞེས་འབྱུང་བ་དེ་ཉིད་དོ། །
གསུམ་པ་ཅི་ཡང་མི་གནས་ན་ཤེར་ཕྱིན་ལ་གནས་པ་ཡིན་པར་བསྟན་པ་ནི། ཤཱ་རིའི་བུ་དེ་ལྟ་
བས་ན་ཡུམ་ལ་སློབ་པའི་བྱང་ཆུབ་སེམས་དཔའ་རྣམས། འབྲས་བུ་གང་ལ་ཡང་ཐོབ་པར་
བྱའོ་ཞེས་ཞེན་པའི་ཚུལ་གྱིས་རྗེས་སུ་ལྟ་བ་མེད་པའི་ཕྱིར། འབྲས་བུ་དེའི་ཆེད་དུ་བསླབ་
པར་བྱ་བའི་ཆོས་གང་ལ་ཡང་མི་གནས་པ་དེ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་
ཅིང་དེ་ལ་གནས་པའོ། །དེ་སྐད་དུ་ཡང་། རྣམ་ཤེས་གང་མི་གནས་པ་ཆོས་ཉིད་གནས་པ་སྟེ།
ཞེས་དང་། གནས་མེད་གནས་ཡིན། ཞེས་འབྱུང་བ་ལྟར་རོ། །
བཞི་པ་དེ་ལ་གནས་པས་ཡང་དག་པའི་མཐའ་མངོན་དུ་བྱེད་པར་བསྟན་པ་ནི། ཤེར་
ཕྱིན་ལ་དེ་ལྟར་སློབ་པའི་བྱང་སེམས་དེའི་སེམས་ལ་མཚན་མར་འཛིན་པའི་སྒྲིབ་པ་མེད་པས།
སྟོང་པ་ཉིད་ལ་སྐྲག་པ་མེད་དེ། དེ་ལྟར་རིང་དུ་གོམས་པས་ཕྱིན་ཅི་ལོག་རྣམ་པར་རྟོག་པའི་
སྤྲོས་པ་ཐམས་ཅད་ལས་ཤིན་ཏུ་འདས་ནས། རང་བཞིན་གྱི་མྱ་ངན་ལས་འདས་པའི་མཐར་
ཕྱིན་ཏོ། །ཞེས་པའོ། །དེའི་ཤེས་བྱེད་ཀྱི་དཔེ་ནི། དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་སྤྲོས་པའི་མཐའ་ཐམས་ཅད་བཀག་པའི་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ལ་བརྟེན་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
ལ286



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
པར་རྫོགས་པར་སངས་རྒྱས་སོ་ཞེས་པ། ཡང་དག་པའི་མཐའ་མངོན་དུ་བྱས་པའི་དོན་ཏོ། །
དུས་ནམ་གྱི་ཚེ་མངོན་དུ་བྱེད་ཅེ་ན། ཤེར་ཕྱིན་འདི་ཐོབ་ནས་གལ་ཏེ་འདོད་ན། ཞག་བདུན་
གྱིས་ཀྱང་ཡང་དག་པའི་མཐའ་ཆོས་ཀྱི་སྐུ་མངོན་དུ་བྱེད་པར་ནུས་མོད། བྱེད་པ་ནི་མ་ཡིན་
ཏེ། ཇི་སྐད་དུ། ཇི་སྲིད་དགེ་བའི་རྩ་བ་མ་རྫོགས་པ། །དེ་སྲིད་སྟོང་ཉིད་དམ་པ་དེ་ནི་ཐོབ་
མི་བྱེད། ཞེས་གསུངས་སོ། འདིར་བཤད་པའི་རྫོགས་པའི་བྱང་ཆུབ་ནི། ཆོས་ཉིད་དེ་
བཞིན་ཉིད་མངོན་དུ་བྱས་པའི་ཆ་ནས་བཤད་པ་ཡིན་ཏེ། ཡུམ་བར་མ་ལས། བཅོམ་ལྡན་
འདིས་ཇི་ལྟར་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལགས། བཅོམ་ལྡན་
འདས་ཀྱིས་བཀའ་སྩལ་པ། རབ་འབྱོར་ཆོས་ཐམས་ཅད་ཀྱི་དེ་བཞིན་ཉིད་ཇི་ལྟ་བར་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཀྱང་དེ་བཞིན་ནོ། །རབ་འབྱོར་གྱིས་གསོལ་པ།
ཇི་ལྟར་ན་ཆོས་ཐམས་ཅད་ཀྱི་དེ་བཞིན་ཉིད་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལགས། རབ་འབྱོར་གཟུགས་ཀྱི་དེ་བཞིན་ཉིད་ནས་མྱ་ངན་ལས་འདས་པའི་བར་གྱི་
དེ་བཞིན་ཉིད་ཇི་ལྟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་དེ་བཞིན་ནོ། །
ཞེས་གསུངས་སོ། །དེའི་དོན་ཡང་། བླ་ན་མེད་པའི་དེ་བཞིན་ཉིད་དང་། མངོན་པར་རྫོགས་
པར་སངས་རྒྱས་པ་ནི། དེ་མངོན་དུ་བྱས་པའི་ཆ་ནས་བཤད་པའོ། །
དེ་ལྟར་བཤད་པ་ན། རྫོགས་པའི་བྱང་ཆུབ་ཀྱི་རྒྱུའི་གཙོ་བོ་ནི་གཉིས་ཏེ། ཤེས་རབ་
ཀྱིས་ཆོས་སྐུ་མངོན་དུ་བྱེད་པ་དང་། ཐབས་ཀྱིས་གཟུགས་སྐུ་མངོན་དུ་བྱེད་པའོ། །འདིར་
ནི་དང་པོའི་ཆ་ནས་བསྟན་གྱི། གཉིས་པའི་ཆ་ནས་བསྟན་པ་མ་ཡིན་ནོ། །དེ་ལྟར་མི་སྟོན་པའི་
རྒྱུ་མཚན་ཡང་། འདིར་ཤེས་ཕྱིན་གྱི་སྙིང་པོ་ཁོ་ནའི་ཟབ་པའི་ཁྱད་པར་དེ་ཉིད་བསྟན་པར་
བཞེད་པའོ། །དེ་ལྟར་བསྟན་པ་ན་མི་སྐྱེ་བའི་ཆོས་ལ་བཟོད་པ་ཐོབ་ནས་ཆོས་ཉིད་ལ་མཉམ་
པར་བཞག་པ་ཁོ་ནས་ཆོས་ཀྱི་སྐུ་དོན་དམ་པ་དེ་མངོན་དུ་བྱེད་པའི་ནུས་པ་ཡོད་པར་གོ་ལ།
~287



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལྟར་གོ་བ་ན། རྫོགས་སྨིན་སྦྱངས་གསུམ་མ་བྱས་པར་ཡང་དག་པའི་མཐའ་མངོན་དུ་
བྱེད་པའི་དོགས་པ་ཡོད་པས། དེ་ལྟར་མི་བྱེད་པའི་ཕྱིར་དུ། ཡུམ་བར་མ་ལས། རབ་འབྱོར་
བྱང་ཆུབ་སེམས་དཔའ་རྣམས་ཀྱིས་ནི། སྨོན་ལམ་རྫོགས་པར་མ་བྱས་པ་དང་། སེམས་ཅན་
རྣམས་ཡོངས་སུ་སྨིན་པར་མ་བྱས་པ་དང་། སངས་རྒྱས་ཀྱི་ཞིང་ཡོངས་སུ་མ་སྦྱངས་པར།
དེ་དག་གི་ཡང་དག་པའི་མཐའ་མངོན་དུ་ནི་མི་བྱའོ། །ཞེས་གདམས་པ་ཡིན་ནོ། །
འོ་ན། དེ་ལྟ་བུའི་དགོངས་པ་ཅན་གྱི་ཆོས་ཀྱི་སྐུ་དེ་དང༌། དམན་པའི་ལྷག་མེད་ཀྱི་
མྱང་འདས་གཉིས་ལ་ཁྱད་པར་ཅི་ཡོད་སྙམ་ན། གཞན་དོན་རྒྱུན་ཆད་པར་འདྲ་ཡང་། ཤེས་
སྒྲིབ་སྤངས་མ་སྤངས་ཀྱི་ཁྱད་པར་ལས། སྟོབས་སོགས་བྲལ་བའི་ཡོན་ཏན་དང་ལྡན་མི་
ལྡན་གྱི་ཁྱད་པར་ཡོད་དོ། །དེ་ལྟ་ན་ཡང་གཟུགས་ཀྱི་སྐུས་འཁོར་བ་ཇི་སྲིད་པར་སེམས་ཅན་
གྱི་དོན་བྱེད་པ་ལ་ནི། རྫོགས་སྨིན་སྦྱངས་གསུམ་ངེས་པར་སྔོན་དུ་འགྲོ་དགོས་པ་ཡིན་ནོ། །
ཕལ་པོ་ཆེའི་མདོ་ལས་ཀྱང༌། བྱང་ཆུབ་སྤྱོད་པ་དང༌། བཟང་པོ་སྤྱོད་པ་གཉིས་སུ་ཕྱེ་
ནས། དང་པོ་སྒྲིབ་པ་སྤོང་བའི་ཆ་ནས་དང་། གཉིས་པ་སེམས་ཅན་གྱི་དོན་བྱེད་པའི་ཆ་ནས་
བཤད་ཅིང་། དང་པོ་དེ་གཉིས་པས་མཐར་ཕྱིན་པར་བྱེད་དགོས་པར་བཤད་དོ། །ཡུམ་གྱི་
སྙིང་པོ་འདིར་ནི། ཤཱ་རིའི་བུས་བྱང་ཆུབ་སྤྱོད་པའི་ཆ་ཙམ་ནས་དྲིས་ཤིང་། འཕགས་པ་སྤྱན་
རས་གཟིགས་ཀྱིས་ཀྱང་དེ་ཙམ་གྱི་ཆ་ནས་ལན་བཏབ་པ་ཡིན་ནོ། །
ལྔ་པ་དེས་ན་ཤེར་ཕྱིན་སྔགས་སུ་བསྟན་པ་ནི། ཤཱ་རིའི་བུ་དེ་ལྟ་བས་ན། ཤེས་རབ་
ཀྱི་ཕ་རོལ་ཏུ་ཕྱིན་པའི་སྔགས་ཞེས་པས་ནི་མདོར་བསྟན་པའོ། །ཇི་ལྟར་སྔགས་ཡིན་ཞེ་ན།
རིག་པ་ཆེན་པོའི་སྔགས་ཞེས་པ་སྟེ། བཤད་མ་ཐག་པའི་མཚན་རྟོག་ཐམས་ཅད་དང་བྲལ་
བའི་རིག་པ་ཆེན་པོ་དེ་ནི། ཡིད་མཚན་རྟོག་ལས་སྐྱོབ་པའི་ཕྱིར་སྔགས་སོ། །དེ་ཉིད་ཡུལ་དུས་
ཐམས་ཅད་ལ་ཁྱབ་པས་ཆེན་པོ་ཞེས་ཀྱང་བྱའོ། །བླ་ན་མེད་པའི་སྔགས་ཞེས་པ་ནི། དབང་
288



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
ཕྱུག་ལ་སོགས་པས་བྱས་པའི་རིག་སྔགས་ལས་ཀྱང་ཁྱད་པར་དུ་འཕགས་པའོ། །མི་མཉམ་
པ་དང་མཉམ་པའི་སྔགས་ཞེས་པ་ནི། ནམ་མཁའ་དང་མཉམ་པ་སྟེ། མདོར་ན་འདི་དང་
མཉམ་པའི་སྔགས་མེད་དོ་ཞེས་རྒྱ་ཆེར་འགྲེལ་ལས་སོ། །དེ་དག་གིས་ནི། སྔགས་ཀྱི་
མཚན་ནི་ངོས་བཟུང་ནས། དེ་སྔགས་ཡིན་པའི་ཤེས་བྱེད་སྟོན་པ་ནི། སྡུག་བསྔལ་ཐམས་
ཅད་རབ་ཏུ་ཞི་བར་བྱེད་པའི་ཕྱིར་ན་སྔགས་སོ། །དེའི་ཤེས་བྱེད་ཀྱང་མི་བརྫུན་པས་ན་
བདེན་པར་ཤེས་པར་བྱ་སྟེ། ཞེས་པ་ཡིན་ལ། དོན་ནི། བདེན་པ་སྟེ། དེ་ཁོ་ན་ཉིད་ཡིན་པའི་
ཕྱིར། དེའི་ཤེས་བྱེད་ཀྱང་མི་རྫུན་པས་ན་ཞེས་སོ། །འགྲེལ་ཆེན་གྱི་ནང་གི་མདོ་ལས། བདེན་
ཞིང་ཕྱིན་ཅི་མ་ལོགས་པའི་ཕྱིར། ཞེས་འབྱུང་ངོ་། །འདིའང་གནས་སྐབས་བདེན་པའི་དབང་
དུ་བྱས་པ་ཡིན་གྱི། མཐར་ནི་དེ་ཉིད་ཀྱང་རྫུན་པ་ཡིན་ཏེ། ཇི་སྐད་དུ། མྱ་ངན་ལས་འདས་པ་
ཡང་རྨི་ལམ་ལྟ་བུ་སྒྱུ་མ་ལྟ་བུའོ། །ཞེས་འབྱུང་བ་ལྟར་རོ། །རྒྱུ་མཚན་དེ་ལྟ་བས་ན། ཤེས་
རབ་ཀྱི་ཕ་རོལ་ཏུ་ཕྱིན་པའི་སྔགས་སུ་རིགས་སོ་ཞེས་དོན་བསྡུས་སོ། །འདིར་རིགས་སོ་ཞེས་
པའི་སྐད་དོད་ཡོད་ཀྱི། སྨྲས་པ་ཞེས་པའི་སྐད་དོད་མེད་དོ། །འགྲེལ་ཆེན་ལས་ནི། གསང་
སྔགས་ཞེས་འབྱུང་ལ། དེའི་དོན་ཡང་། དབང་པོ་རྟུལ་པོ་ཤེར་ཕྱིན་གྱི་སྣོད་མ་ཡིན་པ་ལ་
གསང་དགོས་པ་ལ་བཤད་དོ། །སྨྲས་པ་ཞེས་པ་ནས། སྭཱཧཱ། ཞེས་པའི་བར་ནི། འགྲེལ་
ཆེན་གྱི་ནང་གི་མདོ་ན་མེད་ཅིང་། བཤད་པ་ཡང་མ་མཛད་ལ། གཞུང་གཞན་ལས། སྨྲས་པ་
ཞེས་འབྱུང་བ་ལྟར་ན། གོང་དུ་སྨྲས་ཟིན་པ་ལ་ཟེར་བ་ཡིན་གྱི། འོག་ནས། ཨོཾ་ག་ཏེ་ཞེས་
སོགས་ལ་སྙེག་པ་མ་ཡིན་ནོ། །ཏདྱ་ཐཱ་ཞེས་པ། བོད་སྐད་དུ། འདི་ལྟ་སྟེ་ཞེས་པའོ། །ༀ་
ཞེས་པ་ནི། འདུད་པའོ། །ག་ཏེ་ག་ཏེ། གཤེགས་མ་གཤེགས་མ་ཞེས་པ་གཉིས་སོ། །པཱ་ར་
ག་ཏེ་ནི། ཕ་རོལ་དུ་གཤེགས་མའོ། །པཱ་ར་སཾ་ག་ཏེ་ནི། ཕ་རོལ་ཏུ་ཡང་དག་པར་གཤེགས་
མའོ། །བོ་དྷི་སྭཱཧཱ་ཞེས་པས་བྱང་ཆུབ་པར་གཞི་ཚུགས་པའོ། །འདི་ན་ཡེ་ཞེས་པའི་ཚིག་མི་སྣང་
~289ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ། རྒྱ་དཔེ་ཁ་ཅིག་ལས་སཾ་ག་ཏེ་ཞེས་པའི་ཚབ་ཏུ། བོ་དྷི་ག་ཏེ། ཞེས་པ་འབྱུང་ལ། དེ་ཉིད་
ལེགས་པ་ཡིན་ཏེ། ཕ་རོལ་ཏུ་གཤེགས་པའི་དོན་ནི། བྱང་ཆུབ་ཏུ་གཤེགས་པ་ཡིན་པས་སོ། །
དེ་ཡང་འདི་ལྟར། ཨོཾ་ཞེས་འདུད་པའི་ཚིག་སྔོན་དུ་བཏང་ནས། གང་ལ་ན། གཤེགས་མ་ཞེས་
པའི་ཚིག་གཉིས་ཀྱིས་བསྟན་པའི་དོན་དེ་ལའོ། །འོ་ན་གཉིས་པོ་དེ་གང་དང་གང་དུ་
གཤེགས་པ་ཡིན་ཞེ་ན། ཕ་རོལ་དུ་དང་། ཕ་རོལ་མཆོག་ཏུ་གཤེགས་པའོ། །དེ་ཡང་དང་པོ་
ནི། ཉོན་མོངས་པའི་སྒྲིབ་པ་མ་ལུས་པར་སྤོང་བས་ན་འཁོར་བའི་ཕ་རོལ་དུ་གཤེགས་པ་
ཡིན་ལ། ཕ་རོལ་གཉིས་པ་ནི། ཤེས་བྱའི་སྒྲིབ་པ་མ་ལུས་པར་སྤོང་བས་ན། ཕ་རོལ་མཆོག་
མི་གནས་པའི་མྱང་འདས་སུ་གཤེགས་པའོ། །འོ་ན། འཁོར་འདས་གཉིས་ཀའི་ཕ་རོལ་ཏུ་
གཤེགས་ནས་མི་གནས་པའི་མྱང་འདས་ཀྱི་སར་ཕྱིན་པ། དེ་ལས་ཀྱང་ཕ་རོལ་ཏུ་གཤེགས་
དགོས་སམ་ཞེ་ན། དེ་ལས་ཕ་རོལ་ཏུ་འགྲོ་བར་བྱར་མེད་པས། བྱང་ཆུབ་ཏུ་གཞི་ཚུགས་
ཞེས་པའོ། །དེ་ལྟར་སྲིད་ཞི་གཉིས་ཀྱི་ཕ་རོལ་ཏུ་ཕྱིན་པ་དེ་ཕྱག་གི་འོས་སུ་བསྟན་པ་ཡིན་ནོ། །
རྗེ་བཙུན་དམ་པ་རྒྱ་གར་གྱི་མན་ངག་ལས། ག་ཏེ་ཞེས་སོགས་ལྔ་པོ་ལམ་ལྔ་ལ་སྦྱོར་
བ་དང་། སྔགས་འདི་ལ་བསྙེན་པའི་ཚད་མཐར་ཕྱིན་པར་བྱས་པས། ལམ་ལྔ་མཐར་ཕྱིན་
པའི་ཚུལ་ལ་སོགས་པའི་རྣམ་པར་བཞག་པ་རྒྱ་ཆེར་འབྱུང་ངོ༌། །དེ་ཡང་འདི་ལྟར། ཨོཾ་ཞེས་
པོ་ཁ་ཕྲལ་ཏེ། ཡི་གེ་བསྣན་པ་ངེས་ཚིག་དག་གིས་བཤད་ན། ཨུ་ཙ་པ་ལའོ་ཞེས་པའི་
བྱིངས་ལས། ཙ་ཏཱིས་འབྲེལ་ཡིན་པས་ཕྱིས། སི་བོད་པ་ལའོ། །ཞེས་པས་སི་བྱིན། ཨི་ཨེ་
ཏ། ཨུ་ཨོཏ། སི་སཾ་བུད་དྷི་ལའོ། །ཞེས་པས། ཨུ་ཨོ་རུ་སོང་། ཐུང་ངུ་། ན་དྷི་ཤ་དྷ་རྣམས་ལས་
སི་དབྱིའོ། །ཞེས་པས་སི་ཕྱིས། དེ་ལྟར་ན། ཨོཾ་ཞེས་པ་བསགས་པའི་ལུས་ཀྱི་དོན་ནོ། །ཡང་
ར་ཎ་མ་རབ་ཏུ་འདུད་པ་ལའོ། །ཞེས་པའི་བྱིངས་ལ། རྐྱེན་ཨ་སུ་བྱིན། ཨུ་ཡིག་བརྗོད་དོན་
ཡིན་པས་ཕྱིས། མ་སྲོག་མེད་ཨའི་སྟེང་དུ་དྲངས། ས་སྲོག་མེད་རྣམ་བཅད་དུ་བྱས། ཎའི་
~290



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
ནའོ། །ཞེས་པ་ཎ་ན་རུ་སོང་། དེ་ལྟར་ན། ན་མཿཞེས་པ་འདུད་པ་སྟེ། མདོར་ན། ཨོ་གྱི་དོན་
ནི་ལུས་ཀྱིས་ཕྱག་འཚལ་བའོ། །ཡང་ན། ཨའི་སྒྲ་ལས་དྲངས་ན། ཨ་ཏི་ལ་ཉེར་བསྒྱུར་དུ་
སྔོན་དུ་བཞག་པས་བདེ་ལེགས་ཞེས་པ་བཀྲ་ཤིས་པའི་དོན་ནོ། །
གསུམ་པ་མཇུག་བསྡུ་བ་ནི། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་
པོ་ཞེས་སོགས་སོ། །མདོ་འདིར་ཤེས་རབ་ཀྱི་ཁྱད་པར་གཙོ་བོར་བསྟན་པ་ཡིན་མོད། །
ཐབས་ཀྱི་ཁྱད་པར་ཡང་རྟེན་གྱི་གང་ཟག་སེམས་དཔའ་ཆེན་པོར་བསྟན་པས་མཚོན་པ་
ཡིན་ཏེ། དེ་དག་ནི་བསྐལ་པ་གྲངས་མེད་པ་གསུམ་གྱིས་བསོད་ནམས་ཀྱི་ཚོགས་རྫོགས་
པར་མ་བྱས་པ་དེ་སྲིད་དུ། ཆོས་ཀྱི་སྐུ་མངོན་དུ་མི་བྱེད་པའི་ཕྱིར་དང་། བྱང་སེམས་ཆེན་པོ་
རྣམས་ནི། ཇི་སྐད་དུ་། བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་པོ་སྤྱོད་པས་
བྱང་ཆུབ་སངས་རྒྱས་ནས། །ཞེས་འབྱུང་བ་ལྟར། ཐབས་ཀྱི་བཟང་པོ་སྤྱོད་པའི་སྨོན་ལམ་
མཐར་མ་ཕྱིན་གྱི་བར་དུ། ཤེས་རབ་ཀྱིས་བྱང་ཆུབ་སྤྱོད་པས་སྒྲིབ་པ་གཉིས་ཀྱིས་ས་བོན་
ཟད་པར་བྱེད་པ་མ་ཡིན་པའི་ཕྱིར། དེའི་ཕྱིར་བཟང་པོའི་སྤྱོད་པ་ལ་ཚུལ་བཞིན་དུ་སློབ་
པའི་བྱང་ཆུབ་སེམས་དཔའ་ལ་ཡང་བྱང་ཆུབ་ཀྱི་སྤྱོད་པ་མ་བསྟན་ན། སྒྲིབ་པ་གཉིས་ཀྱི་ས་
བོན་སྤོང་བར་མི་ནུས་པས། མདོ་འདིར། དཔེ་དེ་ལ་སློབ་པའི་ཚུལ་དྲིས་ནས་བཤད་པ་ནི་
སྐབས་ཀྱི་དོན་ནོ། །
གསུམ་པ་རྗེས་སུ་གནང་བའི་བཀས་མཇུག་བསྡུ་བ་ལ་གསུམ་སྟེ། སྟོན་པ་དགེས་
ནས་ལེགས་པ་ལ་ལེགས་སོ་གནང་བ་དང༌། དེ་ཉིད་སངས་རྒྱས་ཐམས་ཅད་ཀྱི་དགོངས་
པར་བཤད་ནས། རྗེས་སུ་ཡི་རང་མཛད་པ་དང་། རྒྱུ་མཚན་དེ་ལ་བརྟེན་ནས་འཁོར་འདུས་པ་
ཐམས་ཅད་ཀྱིས་དགའ་བ་དང་། ཡི་རང་ཕུལ་བའོ། །དང་པོ་ནི། དེ་ནས་བཅོམ་ལྡན་འདས་
ཏིང་ངེ་འཛིན་དེ་ལས་བཞེངས་ཏེ། སོགས་སོ། །གཉིས་པ་ནི། རིགས་ཀྱི་བུ་དེ་དེ་བཞིན་ནོ་
ལ291ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་སོ། །ཧ་ཅང་དགེས་ཆེས་པ་དང་། རྗེས་སུ་ཡི་རང་བ་མང་བའི་དོན་གྱིས་ལེགས་སོ་
དང༌། དེ་དེ་བཞིན་ནོ་ཞེས་པ་ལན་གཉིས་བཟླས་སོ། །གསུམ་པ་ནི། བཅོམ་ལྡན་འདས་
ཀྱིས་དེ་སྐད་ཅེས་བཀའ་སྩལ་ནས་སོགས་སོ། །འཕགས་པ་ཉི་ཤུ་རྩ་ལྔ་པ་ཤེས་རབ་ཀྱི་ཕ་
རོལ་ཏུ་ཕྱིན་པའི་སྙིང་པོ་ཡང་དག་པར་རྟོགས་སོ་ཞེས་རྒྱ་དཔེ་ལས་འབྱུང་བ་ནི་མཇུག་གི་
དོན་ནོ། །
གསུམ་པ་མདོའི་སྒྲུབ་པ་བསྟན་པ་ལ་གསུམ་སྟེ། དོན་ཟབ་མོ་ཡིད་ལ་བྱ་བའི་རིམ་
པ། ཚིག་བཟང་པོ་ཁ་ཏོན་དུ་བྱ་བའི་ཚུལ། དེ་གཉིས་ཀྱི་བྱེད་པས་བདུད་ལས་ཞི་ཞིང་ཆོས་
ཉིད་མངོན་དུ་བྱེད་པའི་ཚུལ་ལོ། །དང་པོ་ལ། གང་དུ་ཡིད་ལ་བྱ་བ་གནས་ཀྱི་ཁྱད་པར།
གང་ཡིད་ལ་བྱ་བ་ཟབ་མོའི་ཁྱད་པར། ཇི་ལྟར་ཡིད་ལ་བྱ་བ་བྱིང་རྒོད་དང་བྲལ་བའོ། །དང་
པོ་ནི། གནས་བྱ་རྒོད་ཕུང་པོའི་རི་ཞེས་བྱ་བ། དུས་གསུམ་གྱི་སངས་རྒྱས་ཐམས་ཅད་ཀྱི་
ཐུགས་རྗེ་དང་། སྨོན་ལམ་དང་། ཆོས་ཀྱི་དབྱིངས་རྣམ་པར་དག་པའི་སྟོབས་ལས་བྱུང་བ་
དེར། སེར་གེའི་ཁྲི་མཐོ་ཞིང་ཡངས་པའི་སྟེང་ན། སྟོན་པ་བཅོམ་ལྡན་འདས་མཆོག་གི་སྤྲུལ་
པའི་སྐུ། ཚངས་པར་སྤྱོད་པའི་ཆ་ལུགས་ཅན། ཞབས་རྡོ་རྗེའི་སྐྱིལ་མོ་ཀྲུང་དང་། ཕྱག་
གཡས་པ་བདུད་འདུལ་བ་དང་། གཡོན་པ་མཉམ་པར་བཞག་པའི་སྟབས་ཅན། མཚན་
དང་དཔེ་བྱད་ཀྱིས་འབར་བ་ཟབ་མོ་སྣང་བ་ཞེས་བྱ་བ་དཔའ་བར་འགྲོ་བ་ལ་སོགས་པ་
ཤེར་ཕྱིན་གྱི་ཏིང་ངེ་འཛིན་བརྒྱ་དང་ཉི་ཤུ་པོ་ཐམས་ཅད་གང་གི་ཁོངས་སུ་འདུ་བར་འགྱུར་
བའི་ཏིང་ངེ་འཛིན་དེ་ལ་མཉམ་པར་བཞག་པ། འཁོར་ཉན་ཐོས་དང་། བྱང་ཆུབ་སེམས་
དཔའི་དགེ་འདུན་གྲངས་མེད་པས་བསྐོར་བ། དེའི་ནང་ནས་ཀྱང་འཕགས་པ་སྤྱན་རས་
གཟིགས་དབང་ཕྱུག་ནི། རྗེས་ཐོབ་ཏུ་ཕུང་པོ་ལྔ་པོ་སྒྱུ་མའི་རྣམ་རོལ་དུ་གཟིགས་ཤིང་།
བཙུན་པ་ཤཱ་རིའི་བུ་ནི། བྱང་སེམས་ཆེན་པོས་རྟོགས་དཀའ་བ་ཤེར་ཕྱིན་ལ་སློབ་ཚུལ་འདྲི་
292ལ



ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
བར་མཛད་པ། དེའི་མདུན་ན་མདོ་འདོན་པ་པོ་རང་ཉིད་ཀྱང་རྒྱལ་བ་སྲས་བཅས་ལ་
དམིགས་པའི་དད་པ་དང་། ཟབ་མོའི་དོན་ལ་སྤྲོ་བའི་བརྩོན་འགྲུས་དང་། ཟག་པ་དང་
བཅས་པ་མཐའ་དག་ལས་སེམས་བསྲུང་བའི་བག་ཡོད་པ་དང་བཅས་ཏེ་འཁོད་པར་
བསམ་མོ། །
གཉིས་པ་ནི། ཆོས་ཐམས་ཅད་ལ་རང་གི་ངོ་བོ་ཡོད་པ་མ་ཡིན་པ་དང་། འཇོག་བྱེད་
ཀྱི་མཚན་ཉིད་ཀྱང་ཡོད་པ་མིན་ནོ་ཞེས་སྟོང་པ་ཉིད་དུ་ཡིད་ལ་བྱེད་པ་དང་། ཆོས་ཐམས་
ཅད་ལ་སྐྱེ་འགག་དང༌། ཀུན་བྱང་དུ་བྱེད་པའི་རྒྱུ་ཡོད་པ་མིན་ནོ་ཞེས་མཚན་མ་མེད་པར་
ཡིད་ལ་བྱ་བ་དང་། ཆོས་ཐམས་ཅད་རང་བཞིན་གྱིས་རྣམ་པར་དག་པ་ཡིན་པས། སྐྱོན་བྲི་
བ་དང་། ཡོན་ཏན་གྱིས་གང་བ་གཉིས་ཀ་མེད་དོ་ཞེས་སྨོན་པ་མེད་པ་ཉིད་དུ་ཡིད་ལ་བྱའོ། །
གསུམ་པ་ནི། སྟོང་པ་ཉིད་དོ་ཞེས་སམ། མཚན་མ་མེད་པའོ་ཞེས་ཞེན་པའི་ཚུལ་
གྱིས་ཡིད་ལ་བྱས་ན་ནི། སེམས་ཕྱི་རོལ་དུ་རྒོད་པ་དང་། གསོར་མི་རུང་བའི་དུག་ཏུ་འགྱུར་
བས་དེ་ལྟར་ཡིད་ལ་བྱ་བ་ནི་མ་ཡིན་ནོ། །འོ་ན། ཇི་ལྟར་ཞེ་ན། གཟུགས་སོགས་རང་གི་ངོ་
བོས་གྲུབ་ན་གཅིག་དང་དུ་མ་གང་དུ་ཞེས་དང་། དེ་དག་སྐྱེ་ན་མཐའ་བཞི་པོ་གང་ལས་ཞེས་
དང༌། དེས་འབྲས་བུ་བསྐྱེད་ན་གྲུབ་པའམ། མ་གྲུབ་པ་གང་སྐྱེད་ཅེས་རྣམ་པར་བརྟགས་
ནས་ཅི་ཡང་མ་རྙེད་པའི་ངང་དེ་ཉིད་ལ་གང་དུ་ཡང་ཡིད་ལ་མི་བྱེད་པའོ། །དེ་ཉིད་ནི། ཡིད་
ལ་བྱེད་པ་ཐམས་ཅད་ཀྱི་མཆོག་ཡིན་ཏེ། ཡུམ་ལས། ཅི་ཡང་མཐོང་བ་མེད་པ་ནི་དེ་ཁོ་ན་
མཐོང་བའོ། །ཞེས་གསུངས་སོ། །ཡིད་ལ་བྱེད་པ་བཀག་ཙམ་ནི། བརྒྱལ་བ་དང་། གཉིད་
འཐུག་པོ་ལ་ཡང་ཡོད་པས། བྱིང་བ་དང་། རྨུགས་པ་བསལ་ནས། གསལ་ཞིང་དྭངས་ལ་
རྟོག་པ་མེད་པའི་ངང་ལ་མཉམ་པར་བཞག་པར་བྱའོ། །འོ་ན། སོ་སོར་རྟོག་པའི་ཤེས་རབ་
ཀྱང་སྤངས་དགོས་སམ་སྙམ་ན། སྦྱོར་བའི་དུས་སུ་ངེས་པར་སྔོན་དུ་འགྲོ་དགོས་ཀྱང་།
༤293



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཉམ་གཞག་དངོས་གཞིའི་དུས་སུ་ནི་དེ་ཡང་ངེས་པར་སྤངས་དགོས་ཏེ། དཔེར་ན། ཤིང་
གཉིས་དྲུད་པ་ལས་མེ་འབྱུང་དགོས་ཀྱང་། དེས་དེ་གཉིས་སླར་བསྲེགས་པ་ལྟ་བུའོ། །
གཉིས་པ་ཚིག་ཟབ་མོ་ཁ་བཏོན་དུ་བྱེད་ཚུལ་ནི། གོང་དུ་བཤད་པ་དེ་ལྟར། གནས་
གང་དུ་ཟབ་མོ་གང་ཇི་ལྟར་ཡིད་ལ་བྱེད་པའི་རིམ་པ་དེ་ལྟར་ཡིད་ལ་བྱས་ནས། མདོ་འདོན་
པ་པོ་རང་ཉིད་འཕགས་པ་སྤྱན་རས་གཟིགས་ཀྱིས་ཤཱ་རིའི་བུ་ལ་ལན་ཇི་ལྟར་བཏབ་པའི་
རྗེས་སུ་བཟློས་པར་བསམ་སྟེ། འདི་སྐད་ཅེས། ཚེ་དང་ལྡན་པ་ཤཱ་རིའི་བུ། རིགས་ཀྱི་
བུའམ། རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱད་པ་སྤྱོད་
པར་འདོད་པ་དེས། ཞེས་པ་ནས། ཟབ་མོ་ལ་བསླབ་པར་བྱའོ། །ཞེས་པའི་བར་བཀླག་
པར་བྱ་བ་ཡིན་ནོ། །དེ་ལྟར་ལན་བདུན་ལ་སོགས་པ་བཀླགས་ཟིན་པའི་རྗེས་སུ། སྟོན་པ་
བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ནས་ལེགས་སོ་གནང་བ་དང་། ཕྱོགས་
བཅུའི་དེ་བཞིན་གཤེགས་པ་
གཤེགས་པ་ཐམས་ཅད་ཀྱིས་རྗེས་སུ་ཡི་རང་མཛད་པ་དང་། ཤཱ་རིའི་བུ་ཡང་
མངོན་པར་དགའ་བ་དང༌། འཁོར་དུ་ལྷགས་པ་ཐམས་ཅད་ཀྱང་རྗེས་སུ་ཡི་རང་ནས།
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་པ་ཉིད་དུ་བསམ་པར་བྱའོ། །
གསུམ་པ་བདུད་ཀྱི་ལས་ཇི་ལྟར་བཟློག་པའི་ཚུལ་ནི་གསུམ་སྟེ། དབང་པོ་རྣོན་པོས་
ནི། ཟབ་མོའི་དོན་ཡིད་ལ་བསམ་པ་ཙམ་
སམ་པ་ཙམ་གྱིས་བདུད་ཀྱི་ལས་
ལས་མ་འོངས་པ་ཆོས་ཉིད་ཀྱི་ངང་དུ་
ཐིམ་ནས་མི་སྐྱེ་བའི་ཆོས་ཅན་དུ་བྱེད་པར་འགྱུར་རོ། །དབང་པོ་འབྲིང་པོས་ནི། དོན་ཡིད་
ལ་བྱེད་པའི་ངང་ནས་ཚིག་ཁ་བཏོན་དུ་བྱས་པས་དེར་འགྱུར་རོ། །དབང་པོ་ཐ་མས་ནི། དེ་
དང་དེའི་དོན་བསམ་བཞིན་པའི་ངང་ནས་ཚིག་ཁ་བཏོན་དུ་བྱས་ཟིན་པའི་འོག་ཏུ་བདེན་པའི་
སྟོབས་བརྗོད་པར་བྱ་སྟེ། འདི་ལྟར། སངས་རྒྱས་ལ་ཕྱག་འཚལ་ལོ། སངས་རྒྱས་ཀྱི་བདེན་
པ་དང་། ཆོས་ལ་ཕྱག་འཚལ་ལོ། །དེའི་བདེན་པ་དང་། དགེ་འདུན་ལ་ཕྱག་འཚལ་ལོ། །
༤294



ས
ཡུམ་གྱི་སྙིང་པོའི་རྣམ་བཤད་བདུད་ལས་རྣམ་རྒྱལ།
དེའི་བདེན་པ་དང་། ཡུམ་ཤེས་རབ་ཀྱི་ཕ་རོལ་དུ་ཕྱིན་པ་ལ་ཕྱག་འཚལ་ལོ། །ཆོས་ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་མཐུ་དང་། བྱིན་གྱིས་བརླབས་ཀྱིས།
བདག་གི་བདེན་པའི་ཚིག་འགྲུབ་པར་གྱུར་ཅིག །ཇི་ལྟར་ན། ལྷའི་དབང་པོ་བརྒྱ་བྱིན་གྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་ཐར་པའི་སྒོ་གསུམ་ཡིད་ལ་བྱས་པས། བདུད་སྡིག་
ཅན་གྱི་དཔུང་གི་ཚོགས་ཕྱིར་ལོག་པ་དེ་བཞིན་དུ། འདིར་ཡང་བདག་གིས་རྣམ་པར་ཐར་
པའི་སྒོ་གསུམ་ཡིད་ལ་བསམ་ནས། ཚིག་ཟབ་མོ་ཁ་བཏོན་དུ་བགྱིས་པའི་མཐུ་དང་བྱིན་གྱིས་
བརླབས་ཀྱིས། སངས་རྒྱས་ཀྱི་བསྟན་པ་ལ་གནོད་པར་བྱེད་པའི་ལས་ཐམས་ཅད་ཆོས་
ཉིད་ཀྱི་ངང་དུ་ཞི་བར་གྱུར་ཅིགབདུད་བཞི་དང་ས་གཉིས་ཀྱི་བར་དུ་གཅོད་པ་ཐམས་ཅད་
ཉེ་བར་ཞི་བར་གྱུར་ཅིག །འཇིག་རྟེན་གྱི་ཆོས་བརྒྱད་དང་། མཚན་མའི་གཡེང་བ་ཐམས་
ཅད་མི་འབྱུང་བར་གྱུར་ཅིག །ཞེས་སོགས་ལན་གསུམ་བརྗོད་ནས་སྟོང་པ་ཉིད་ཀྱི་ངང་ལ་
མཉམ་པར་གཞག་པར་བྱའོ། །དེ་ལྟར་བྱས་པས་གནས་སྐབས་སུ་བདུད་ཀྱིས་གླགས་མི་
རྙེད་པ་དང་། ཡོན་ཡོངས་སུ་སྦྱོང་བ་དང་། སྟོང་པ་ཉིད་ཀྱི་དོན་ལ་མི་སྐྲག་པ་དང་། མྱུར་དུ་
མི་སྐྱེ་བའི་ཆོས་ལ་བཟོད་པ་ཐོབ་པར་འགྱུར་རོ། །
ཡུམ་གྱི་སྙིང་པོ་རྣམ་བཤད་འཆད་དཀའ་བ། །སྔོན་བྱོན་མཁས་པའི་ཐུགས་ལ་
བཞུགས་གྱུར་ཀྱང་། །ཚིག་ཟུར་ཕྱིན་པའི་རྣམ་བཤད་མ་མཐོང་བས། །འདིར་འབད་དེ་ལ་
བཟློས་པའི་སྐྱོན་དང་བྲལ། །ཡོན་སྦྱོང་བ་དང་བདུད་ལས་གཞིལ་འདོད་པས། །ཆོས་ཀུན་
ངོ་བོས་སྟོང་པའི་ཚུལ་བསླབས་ནས། །རྒྱལ་ཡུམ་སྙིང་པོ་ཇི་ལྟར་ཀློག་པའི་ཚུལ། །ཡིད་
འབབ་རྣ་བར་སྙན་པ་འདི་ལོངས་ཤིག །ཆོས་ཀུན་རང་སྟོང་ཡིན་པར་ཁས་བླངས་ནས། །དེ་
སྒྲུབ་བྱེད་པའི་རིགས་པ་མི་སེམས་པར། །རྟགས་ཀྱི་དགག་བྱ་ཚོལ་བའི་ངལ་བ་ཡིས། །
ཟབ་དོན་རིང་དུ་འཁྱམ་པ་འགའ་མེད་དམ། །གཞན་སྟོང་སྨྲ་ལ་སྡང་བར་ཁས་བླངས་ནས།
295



ཐོར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ཉིད་དེ་ཡིས་སྟོང་པར་མི་འདོད་པ། །ཚད་གྲུབ་ཆོས་འགའ་དགག་བྱའི་ཁྱད་པར་གྱིས། །
སྟོང་པར་བཤད་པས་གཞན་སྟོང་མ་བླངས་སམ། །དེ་ཀུན་དེ་ཡི་ངོ་བོར་ཁས་བླངས་ནས། །
དེ་ཉིད་དེ་ཡི་རང་བཞིན་གྱིས་སྟོང་ཞེས། །བདུད་ཚིག་དབྱངས་སུ་ལེན་པའི་སྨྲེ་སྔགས་ཀྱིས། །
ཕ་རོལ་བདུད་དཔུང་བཟློག་པར་རྩོལ་ཕོད་དམ། །རྟོག་དང་བརྗོད་པའི་ཡུལ་དུ་གང་ཤར་
བ། །ཐམས་ཅད་དེ་དེས་སྟོང་པར་ཐག་བཅད་ནས། །མཚན་རྟོག་དབྱིངས་སུ་ཞི་བའི་བཟླས་
བརྗོད་ཀྱིས། །བདུད་དཔུང་ཆོས་དབྱིངས་ངང་དུ་ཐིམ་གྱུར་ཅིག །།
ཅེས་ཡུམ་གྱི་སྙིང་པོའི་རྣམ་པར་བཤད་པ་བདུད་ལས་རྣམ་རྒྱལ་ཞེས་བྱ་བ་འདི། ཟབ་
མོའི་དོན་ལ་བསྙེངས་པ་མེད་པའི་དགེ་སློང་། དཔལ་ཤཱཀྱ་མཆོག་ལྡན་དྲི་མེད་ལེགས་པའི་བློ་
གྲོས་ཀྱིས། གཙང་གཡས་རུའི་སའི་ཐིག་ལེ། གསེར་མདོག་ཅན་གྱི་དབེན་གནས་དམ་པར་
ཉེ་བར་སྦྱར་བའི་ཡི་གེ་པ་ནི། བཤེས་གཉེན་ཆོས་ཀྱི་རྒྱལ་མཚན་ནོ།། །།
ལ296
་



༄༅། །ཤེར་སྙིང་གི་བསྡུས་དོན་བཞུགས་སོ། །
སྟག་ཚང་ལོ་ཙཱ་བ།
ཨརྱ་མཉྩ་ཤྲི་བླ་ཎ་ལ༔ རྨད་བྱུང་དགེ་ལེགས་བྱེ་བས་ལེགས་བསྒྲུབས་པའི། །རྣམ་
དག་མཛེས་སྐུའི་གཟི་འོད་སྟོང་ཕྲག་གིས། །སྐལ་ལྡན་རྨོངས་པའི་མུན་པ་སེལ་མཛད་པའི། །
འཇམ་དབྱངས་བླ་མའི་ཞབས་ལ་བདག་ཕྱག་འཚལ། །ཟབ་གསལ་སྤྲོས་པ་ཉེར་ཞི་འདུས་
མ་བྱས། །སྒྲ་བརྗོད་བསམ་པའི་བྱ་བ་ཀུན་ལས་གྲོལ། །འཕགས་བཞིའི་བཞེད་དོན་མཐའ་
དེག་བསྐྲུན་མཛད་པའི། །རྒྱལ་ཡུམ་ཤེས་རབ་ཕ་རོལ་ཕྱིན་ལ་འདུད། །བརྒྱད་ཁྲི་བཞི་སྟོང་
རྒྱལ་བའི་བརྗོད་ཚོགས་ཀྱི། །རབ་དང་ཕུལ་བྱུང་རྒྱལ་ཡུམ་མ་ལུས་པའི། །སྙིང་པོ་བསྡུས་པའི་
བསྡུས་དོན་འདི་ལས་ཚེག་བར་གསུམ་ཆད། །མཁས་པའི་ཡིད་འཕྲོག་ཡིད་རབ་དང་བས་བཤད། །
འདིར་ཤེས་རབ་ཀྱི་ཕ་རོལ་དུ་ཕྱིན་པ་ཡུམ་སྲས་བཅུ་བདུན་དུ་གྲགས་པ་རྣམས་ཀྱི་
ནང་ནས་འཕགས་པ་ཤེས་རབ་སྙིང་པོ་ཞེས་བྱ་བ། རྒྱ་བོད་ན་ཕྲིན་ལས་ཤིན་ཏུ་ཆེ་ཞིང་ལན་
གཅིག་བརྗོད་པས་ཀྱང་། སྲིད་པའི་དྲྭ་བ་མཐའ་དག་གཅོད་པར་ནུས་ངེས་པ་འདིའི་བསྡུས་
པའི་དོན་ནི་འདི་སྐད་ཅེས་བྱ་སྟེ།
གླེང་གཞི་བསྟན་པ་རྗེས་སུ་གནང་བའི་བཀའ། །དྲི་བ་དྲིས་ལན་བྱིན་གྱིས་བརླབས་
པའི་བཀའ། །ལེགས་སོ་གནང་བ་ཞལ་ནས་གསུངས་པའི་བཀའ། །འཁོར་རྣམས་མགུ་བ་
ལ297ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སླར་ཡང་རྗེས་གནང་བཀའོ། །དང་པོ་ལ། འདི་སྐད་ཤེར་ཕྱིན་གསུང་བའི་ཕྱིའི་རྐྱེན། ཤེར་
ཕྱིན་གསུང་བའི་ནང་གི་རྐྱེན། འདི་ལ་དེའི་ཚེ་སྟོན་པས་གཞན་ངོར་སྙོམས་འཇུག་གསར་དུ་མཛད། །
སེམས་དཔས་བརྗོད་བྱའི་དོན་ལ་མཉམ་པར་བཞག །བཀའ་གཉིས་པ་ལ། ཉན་ཐོས་ཆེན་པོས་ཇི་
ལྟར་སློབ་ཚུལ་དྲིས། །བྱང་སེམས་ཆེན་པོས་སློབ་ཚུལ་རྒྱས་པར་སྨྲས། །དང་པོ་ལ། དེ་ནས་སངས་
རྒྱས་ཀྱི་མཐུས་མཚམས་སྦྱར་སྡུད་པ་པོའི་ཚིག །དངོས་གཞི་དྲི་བ་པོ་ཡི་ཚིག །གཉིས་པ་ལ་ཡང་
མཚམས་སྦྱར་ཀུན་དགའ་བོའི་ཚིག །དེ་སྐད་ཅེས་སྨྲས་པ་དང་། དངོས་གཞི་སྤྱན་རས་གཟིགས་ཀྱི་
ཚིག །འདི་ལ། རྟོགས་བྱའི་ལྟ་བ་སྟོང་ཉིད་ཟབ་མོ་བསྟན། །ཟབ་མོ་རྟོགས་པའི་དགོས་པ་
མཆོག་ཏུ་བསྒྲུབ། །དགོས་པ་དེ་ལྡན་ཟབ་དོན་སྔགས་སུ་བསྡུ། །ཟབ་མོའི་དོན་ལ་ནན་
གྱིས་སློབ་པར་གདམས། །དང་པོ་ལ། འདུས་བྱས་ཆོས་ལ་བདེན་པའི་རང་བཞིན་དགག །
དེས་ན་ཤེས་བྱ་ཀུན་ལ་རང་བཞིན་ཁེགས། །དང་པོ་ལ། དམ་བཅའི་ཚུལ་གྱིས་ལྟ་ཚུལ་བསྡུས་ཏེ་
བསྟན། །ཤཱ་རིའི་བུ་རིགས་གྱི་བུ། སྒྲུབ་བྱེད་ཚུལ་གྱིས་རིགས་པ་རྒྱས་པར་བཤད། །འདི་ལ་བཞི་
བཤད་ཟབ་མོས་གཟུགས་གཟུགས་སྟོང་པའོ་ལ་རང་བཞིན་དགག །དེ་བཞིན་དུ་རིགས་པ་དེ་ཉིད་
ཕུང་པོ་གཞན་ལ་སྦྱར། །ཤེས་བྱ་ཀུན་ལ་རང་བཞིན་ཁེགས་པ་ལ། ཆོས་ཅན་ཤཱ་རིའི་བུ་དེ་ལྟར་བས་ན་སྟེང་དུ་
བདེན་པའི་སྤྲོས་པ་གཅད། །ཆོས་ཉིད་སྟེང་དུ་སྣང་བའི་མཚན་མ་དགག །འདི་ལ། འཁོར་བ་
ཁོ་ནའི་སྣང་བ་དགག །འཁོར་འདས་གཉིས་ཀའི་སྣང་བ་དགག །དང་པོ་ལ་སྐྱེ་ཤཱ་རིའི་བུ་དེ་ལྟར་
བས་སྟོང་པ་ཉིད་ལ་གཟུགས་མེད། མཆེད་བཅུ་གཉིས་རྫོགས་པར་བཀག ། མིག་གི་ཁམས་མེད། ཁམས་
རྣམས་བཅོ་བརྒྱད་བསྡུས་ཏེ་དགག་པའོ། །ཞེས་དབུ་མ་ཆེན་པོའི་རྣལ་འབྱོར་པ་དགེ་སློང་
ལོ་ཙཱ་བ་པྲ་ཛྷཱ་རཏྣས་སྦྱར་བའོ།། །།
ལ298ལ



\༅༅། །རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ་བཞུགས་སོ། །
གཞུང་བརྒྱ་པ་དངོས་གྲུབ་དཔལ་འབར།
སྲས་བཅས་རྒྱལ་བའི་བགྲོད་པ་གཅིག་པའི་ལམ། །འཁོར་འདས་འཆིང་གྲོལ་ཀུན་གྱི་
གཞིར་གྱུར་པ། །གསལ་སྟོང་ཟུང་དུ་འཇུག་པ་ཆོས་ཀྱི་དབྱིངས། །དུས་གསུམ་རྒྱལ་བའི་
ཡུམ་ལ་ཕྱག་འཚལ་ནས། །འབུམ་སྡེ་ལྔ་ལས་ཟབ་མོ་སྟོང་པ་ཉིད། །བརྗོད་བྱར་སྟོན་པ་
ཤེར་ཕྱིན་ཐུགས་ཀྱི་འབུམ། །དེ་དོན་བསྡུས་པ་རྒྱལ་ཡུམ་སྙིང་པོའི་མདོ། །ཐེག་མཆོག་
བསྟན་པའི་པད་ཚལ་རྒྱས་ཕྱིར་བཤད། །དག་པའི་འདོན་ཐབས་ཐེམ་ཡིག་བརྒྱ་ཡིས་བཏབ། །
གོ་བདེའི་འཆད་ཚུལ་ཚིག་དོན་ལྷུག་པར་བཀྲལ། །ཟབ་མོའི་ཉམས་ལེན་གནད་ཀྱི་བསྡུས་
དོན་བསྟན། །
དེ་ལྟར་གསུམ་ལས་དང་པོ་ནི། ལྷག་ཆད་བྲལ་བའི་མདོ་འདི་ལ་བློ་ཀ་ཉི་ཤུ་རྩ་
བདུན་ཡོད། མེད་པ་སུམ་ཅུ་རྩ་བདུན་ཏེ། །དེ་ནི་ཉི་ཤུ་རྩ་ལྔའོ། །ཏེ་ནི་བཅུ་གཅིག་མཐ
རྟེན་གྱི། །དེ་ཏེ་གཉིས་ཀྱི་ཁྱད་པར་ནི། །ད་རྟེན་དེ་ཞེས་བརྗོད་བྱ་སྟེ། །མེད་དེ་ཡོད་དེ་
བཤད་དེའོ། །ན་ས་ར་ལ་ཏེ་བྱུང་སྟེ། །ཡིན་ཏེ་གཉིས་ཏེ་མ་ནོར་ཏེ། །གལ་ཏེ་ཞེས་པ་ལྟ་
བུའོ། །རིགས་བུ་ཟུང་སྦྱར་གཉིས་དང་ནི། །ཡ་གྱལ་རིགས་བུ་གཅིག་ཏུ་ཡོད། །ཤཱ་རིའི་བུ་ནི་
བརྒྱད་པོ་ལ། །དྭ་བ་ཏི་ནི་གཉིས་སུ་ཡོད། །དེ་ཡང་གཉིས་པ་ཐ་མ་འོ། །རྒྱལ་བའི་བཀའ་ནི་
ད་མཐའ་
-299-



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་ཀ་ཚང་། །
གཉིས་པ་འཆད་ཚུལ་ལ། ལོ་ཙཱ་བས་བཀོད་པའི་རྒྱ་བོད་ཀྱི་མཚན་བཤད་དེ་ཡུམ་ལ་ .
ཕྱག་འཚལ་བ་དང་། ཡུམ་ཤེར་ཕྱིན་གྱི་ཚིག་དོན་ཞིབ་ཏུ་བཤད་པ་གཉིས། དང་པོ་ལ། མཚན་
བཤད་པ་དང་ཕྱག་འཚལ་བ་གཉིས། དང་པོ་ནི། རྒྱ་གར་སྐད་དུ་བྷ་ག་ཝ་ཏི་པྲཛྙཱ་པ་ར་མི་ཏ་
ཧྲི་ད་ཡ། བོད་སྐད་དུ་བཅོམ་ལྡན་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་སོ། །དེ་
ཡང་ཅུང་ཟད་བཤད་ན། རྒྱ་གར་འཕགས་པའི་ཡུལ་ན་སྐད་རིགས་མི་འདྲ་བ་བཞི་ཡོད་
པའི་ནང་ནས། ལེགས་པར་སྦྱར་བ་སཾསྐྲྀ་ཏ་ལྷ་ཡི་སྐད་དུ་ཟབ་མོའི་མདོ་འདིའི་མཚན་ལ། .
བྷ་ག་ཝ་ཏི་པྲཛྙཱ་པ་ར་མི་ཏ་ཧྲི་ད་ཡ་ཞེས་འབྱུང་། དེ་བོད་སྐད་དུ་བསྒྱུར་ན། བྷ་ག་ཝ་ཏི་ནི་
བཅོམ་ལྡན་འདས་མ། པྲཛྙཱ་ནི་ཤེས་རབ། པ་ར་ནི་ཕ་རོལ། མི་ཏ་ནི་ཕྱིན་པ། ཧྲི་ད་ཡ་སྙིང་
པོ་ཞེས་པ་གཅིག་འབྱུང་། མཚན་དེའི་དོན་བཤད་ན། དེ་ཡང་བཅོམ་ལྡན་ནི་བདུད་བཞི་
བཅོམ་ཞིང་དབང་ཕྱུག་གི་ཡོན་ཏན་དྲུག་དང་ལྡན་པ་ལ་སྔ་རབས་པ་དག་འཆད་ཅིང་།
འཇམ་དབྱངས་ས་པཎ་གྱིས་བཞི་བཅོམ་དྲུག་ལྡན་ལ་འཆད་པ་བཀག་མོད། གང་ལྟར་ཡང་
སྤང་བྱ་མི་མཐུན་པའི་ཚོགས་ཐམས་ཅད་བཅོམ་ཞིང་། ཐོབ་བྱ་ཡོན་ཏན་གྱི་ཚོགས་མཐའ་
དག་དང་ལྡན་པས་ན་བཅོམ་ལྡན་ནོ། །འདས་ནི་རྒྱུ་མཚན་དེ་ཉིད་ཀྱི་ཕྱིར་ན་སོ་སོའི་སྐྱེ་བོ་
དང་ཉན་ཐོས་དང་རང་རྒྱལ་དང་རྒྱལ་སྲས་འཕགས་པའི་མཆོག་རྣམས་ཀྱི་ཡང་སྤྱོད་ཡུལ་
ལས་འདས་སོ་ཞེས་པ་ནི། རྒྱ་དཔེ་ལ་མེད་པ་ལོ་ཙཱ་བས་བཀོད་པའི་ཚིག་གོ། །མ་ནི། དུས་
གསུམ་གྱི་རྒྱལ་བ་མ་ལུས་པ་བསྐྱེད་པར་བྱེད་པའི་ཡུམ་ཡིན་པའི་དོན་གྱིས་ན་མའོ། །
ཤེས་རབ་ཀྱི་ཕ་རོལ་ཏུ་ཕྱིན་པ་ནི། གཞུང་ལམ་འབྲས་བུའི་ཤེར་ཕྱིན་གསུམ་ལ་སྐབས་
གཞན་དུ་བཤད་ཅིང་། འདིར་རྣམ་གྲངས་གསུམ་གྱི་སྒོ་ནས་བཤད་ན། ཤེས་པ་ནི། སྐྱེ་འགྲོ་
མཐའ་དག་གི་རྒྱུད་ལ་ཡོད་པའི་གསལ་རིག་ཙམ་མོ། །རབ་ནི། དེ་ལས་རབ་དང་མཆོག་ཏུ་
༤300ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
གྱུར་པ་ཐོས་བསམ་ལས་བྱུང་བའི་ཤེས་རབ་བོ། །ཕ་རོལ་ཏུ་ཕྱིན་པ་ནི། སྔ་མ་དེ་གཉིས་
ལས་ཕ་རོལ་མཆོག་ཏུ་ཕྱིན་པས་ན་ཕ་རོལ་ཏུ་ཕྱིན་པའོ། །སྙིང་པོ་ནི། ཚིག་ཉུང་དུས་ཤེར་
ཕྱིན་གྱི་མདོ་མཐའ་དག་གི་བརྗོད་དོན་སྟོན་པར་བྱེད་པས་ན་སྙིང་པོའོ། །གཉིས་པ་ཕྱག་
འཚལ་བ་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ་ཞེས་
པ་སྟེ། ཟབ་མོའི་མདོ་འདི་བསྒྱུར་བའི་བར་ཆད་ཞི་བའི་ཆེད་དུ་ལོ་ཙཱ་བས་བཀོད་དོ། །
གཉིས་པ་ཡུམ་ཤེར་ཕྱིན་གྱི་ཚིག་དོན་ཞིབ་ཏུ་བཤད་པ་ལ། ཕུན་སུམ་ཚོགས་པ་བཞི་
སྤྱིར་བསྟན་པ་དང་། ཆོས་ཕུན་སུམ་ཚོགས་པ་བྱེ་བྲག་ཏུ་བཤད་པ་གཉིས། དང་པོ་ལ།
དུས། སྟོན་པ། གནས། འཁོར་ཕུན་སུམ་ཚོགས་པ་དང་བཞི། དང་པོ་ནི། འདི་སྐད་བདག་
གིས་ཐོས་པའི་དུས་གཅིག་ན་ཞེས་པས་བསྟན། འདི་ཡང་དོན་གསུམ་གྱིས་བཤད་པར་
བྱས་ཏེ། འདི་སྐད་ཐོས། བདག་གིས་ཐོས། དུས་གཅིག་ན་ཐོས་ཞེས་པས་ཏེ། དང་པོ་ནི།
ཆོས་འདིའི་སྐད་ཙམ་ཐོས་ཀྱི་དོན་ཟབ་མོ་ནི་མ་རྟོགས་ཞེས་ཆོས་འདི་རྟོགས་དཀའ་བར་
བསྟན། གཉིས་པ་ནི། བཀའ་བསྡུ་བ་པོ་དག་གིས་སྟོན་པ་ལས་དངོས་སུ་ཐོས་ཀྱི་གཞན་
ལས་བརྒྱུད་པ་ནི་མ་ཡིན་ནོ་ཞེས་ཆོས་འདི་སྒྲོ་བསྐུར་དང་བྲལ་བར་བསྟན།
གསུམ་པ་ནི། དུས་གཅིག་ན་ཆོས་འདི་ཐོས། དུས་གཞན་དུ་ཆོས་གཞན་དང་གཞན་
ཐོས་ཞེས་བཀའ་བསྡུ་བ་པོ་མང་དུ་ཐོས་པའི་ཡོན་ཏན་ཆེ་བར་བསྟན་ཏོ། །
གཉིས་པ་སྟོན་པ་ཕུན་སུམ་ཚོགས་པ་ནི་བཅོམ་ལྡན་འདས་ཞེས་པས་བསྟན།
གསུམ་པ་གནས་ཕུན་སུམ་ཚོགས་པ་ནི་རྒྱལ་པོའི་ཁབ་བྱ་རྒོད་ཕུང་པོའི་རི་ལ་ཞེས་པས་
བསྟན་ཅིང་། རྒྱལ་པོའི་ཁབ་ནི་རྒྱལ་པོའི་ཁང་བཟངས། བྱ་རྒོད་ཕུང་པོའི་རི་ནི་བྱ་རྒོད་
སྤུངས་པ་དང་འདྲ་བའི་རི་སྟེ། ཁྱིམ་པ་དང་རབ་ཏུ་བྱུང་བ་གཉིས་ཀྱི་གནས་ཀྱི་དབྱེ་བ་ཡིན་
ནོ། །བཞི་པ་འཁོར་ཕུན་སུམ་ཚོགས་པ་ནི། དགེ་སློང་གི་དགེ་འདུན་ཆེན་པོ་དང་བྱང་ཆུབ་
༤301



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ་ཞེས་པས་བསྟན། དེ་
ཡང་དགེ་སློང་གི་དགེ་འདུན་ནི་བསྙེན་པར་རྫོགས་པ་ཤ་སྟག་གོ། །ཆེན་པོ་ལ་གཉིས་ཏེ།
གྲངས་ཀྱི་ཆེ་བ་ནི་ལྔ་སྟོང་ཙམ་མོ། །ཡོན་ཏན་གྱི་ཆེ་བ་ནི་ཐམས་ཅད་ཀྱང་དགྲ་བཅོམ་པ།
ཟག་པ་ཟད་པ་ཞེས་སོགས་སོ། །བྱང་ཆུབ་སེམས་དཔའི་དགེ་འདུན་ཆེན་པོ་ནི་བྱང་བ་རང་
དོན་སྤངས་པ་ཕུན་སུམ་ཚོགས། ཆུབ་པ་གཞན་དོན་རྟོགས་པ་ཕུན་ཚོགས་ཏེ་མཐར་ཐུག་གི་
སྤངས་རྟོགས་དབྱེར་མེད་ཀྱི་བྱང་ཆུབ་ཡང་དང་ཡང་དུ་སེམས་པར་བྱེད་པའོ། །ཆེན་པོ་ལ་
གཉིས་ཏེ། གྲངས་ཀྱི་ཆེ་བ་ནི་བཟང་སྐྱོང་ལ་སོགས་པ་ཚད་མེད་པ་བྱེ་བ་ཕྲག་ཁྲིག་ཅེས་སོ། །
ཡོན་ཏན་ཀྱི་ཆེ་བ་ནི་ས་ཐོབ་པ་ཤ་སྟག་སྟེ་རྒྱལ་བའི་ཡུམ་ལས་གསུངས་པ་ལྟར་རོ། །
ཐབས་གཅིག་ཏུ་བཞུགས་པ་ནི་སྟོན་འཁོར་དུས་མཚུངས་པ་ལ་བྱའོ། །
གཉིས་པ་ཆོས་ཕུན་སུམ་ཚོགས་པ་ལ། བྱིན་གྱིས་བརླབས་པའི་བཀའ། ཞོལ་ནས་
གསུངས་པའི་བཀའ། རྗེས་སུ་གནང་བའི་བཀའ་དང་གསུམ། དང་པོ་ལ་ཇི་ལྟར་བྱིན་གྱིས་
བརླབས་པའི་ཚུལ་དངོས། ཡུམ་ཤེར་ཕྱིན་གྱི་རང་བཞིན་གཏན་ལ་ཕབ་པ། ཤེར་ཕྱིན་དུས་
གསུམ་རྒྱལ་བའི་ཡུམ་དུ་བསྟན་པ། ཡུམ་ཤེར་ཕྱིན་སྔགས་དང་གཉིས་སུ་མེད་པའི་ཚུལ་ལོ། །
དང་པོ་ལ་ཏིང་ངེ་འཛིན་གང་གིས་བྱིན་གྱིས་བརླབས་པ། གང་ཟག་གང་བྱིན་གྱིས་བརླབས་
པ། ཚུལ་ཇི་ལྟར་བྱིན་གྱིས་བརླབས་པའོ། །དང་པོ་ནི། དེའི་ཚེ་བཅོམ་ལྡན་འདས་ཟབ་མོ་
སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པས་
བསྟན། དེའི་དོན་སྟོན་འཁོར་ལྷན་ཅིག་ཏུ་འཚོགས་པ་དེའི་ཚེ། བཅོམ་ལྡན་འདས་རྟོགས་པར་
དཀའ་བ། ཟབ་མོ་སྟོང་པ་ཉིད་ཡུལ་སྣང་གི་རྣམ་པར་ཤར་བ། སྣང་སྟོང་ཟུང་འཇུག་ཅེས་བྱ་
བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་རྩེ་གཅིག་ཏུ་སྙོམས་པར་ཞུགས་སོ་ཞེས་པའོ། །
འདི་ནི་འོག་ནས་འབྱུང་བའི་མདོ་མཐའ་དག་གི་བརྗོད་དོན་གྱི་ལུས་མདོར་བསྟན་པ་ཡིན་
མ302



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
ནོ། །གཞན་དག་གིས་ཟབ་མོའི་ཏིང་ངེ་འཛིན་གདུལ་བྱའི་རྒྱུད་ལ་སྣང་བར་བྱེད་པ་ཞེས་
འབྲུ་སྣོན་པས་ནི་མདོའི་དོན་མ་རྟོགས་སོ། །
གཉིས་པ་གང་ཟག་གང་བྱིན་གྱིས་བརླབས་པ་ནི། སྤྱན་རས་གཟིགས་དང་ཤཱ་རིའི་
བུ་གཉིས་བྱིན་གྱིས་བརླབས། གསུམ་པ་ཚུལ་ཇི་ལྟར་བྱིན་གྱིས་བརླབས་པ་ལ། སྤྱན་རས་
གཟིགས་ལན་འདེབས་པ་པོར་བྱིན་གྱིས་བརླབས་པ། ཤཱ་རིའི་བུ་དྲི་བ་བྱེད་པ་པོར་བྱིན་
གྱིས་བརླབས་པ། དྲིས་པའི་ལན་གྱིས་ཤེར་ཕྱིན་ལ་ལྟ་ཚུལ་མདོར་བསྟན་པ་དང་གསུམ།
དང་པོ་ནི། ཡང་དེའི་ཚེ་ཞེས་སོགས་ཀྱིས་བསྟན། དེའི་དོན་སྟོན་པ་ཏིང་ངེ་འཛིན་ལ་མཉམ་
པར་བཞག་པར་མ་ཟད། ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སོ་སོ་སྐྱེ་
བོའི་ས་ལས་རིང་དུ་འཕགས་པ་ཐུགས་རྗེའི་སྤྱན་རས་ཀྱིས་སེམས་ཅན་ཀྱི་དོན་ལ་ཉིན་
མཚན་དུས་དྲུག་དུ་གཟིགས་ཤིང་ཡོན་ཏན་དུ་མ་ལ་མངའ་བརྙེས་པའི་དབང་ཕྱུག་སྟེ། ཤེས་
རབ་ཀྱི་ཕ་རོལ་ཏུ་ཕྱིན་པ་སྟོང་པ་ཉིད་རྟོགས་པའི་ཟབ་མོའི་སྤྱོད་པ་ཉིད་ལ་རྣམ་པར་བལྟ་
ཞིང་ཕུང་པོ་ལྔ་པོ་དེ་དག་ལ་ཡང་ཡེ་གདོད་མ་ནས་རང་བཞིན་གྱིས་སྟོང་པར་རྣམ་པར་བལྟའོ། །
གཉིས་པ་ཤཱ་རིའི་བུ་བྱིན་གྱིས་བརླབས་པ་ནི། དེ་ནས་སངས་རྒྱས་ཀྱི་མཐུས་ཚེ་དང་
ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་དྲི་བ་འདི་སྐད་ཅེས་སྨྲས་སོ། །ཇི་ལྟར་སྨྲས་ན། ཤཱ་རིའི་བུ་རང་གི་
སྟན་ལས་ལངས་ནས་བླ་གོས་ཕྲག་པ་གཡོན་ལ་བཟར། པུས་མོ་གཡས་པའི་ལྷ་ང་ས་ལ་
བཙུགས་ཏེ་དྲིས་པ་ནི། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་
པ་དང་ཞེས་སོ། །དེ་ཡང་ཤཱ་རིའི་བུ་ནི་ཡབ་ཤཱ་རི་ཀས་ཏེའི་བུ་ཡིན་པའི་དོན་གྱིས་ན་དེ་སྐད་ཅེས་
བྱའོ། །རིགས་ཀྱི་བུ་ནི་རིགས་ཅན་གསུམ་ཅི་རིགས་པས་བསྡུས་པའི་རྟེན་སྐྱེས་པ། རིགས་ཀྱི་
ལ303



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བུ་མོ་ནི་རིགས་ཅན་གསུམ་ཅི་རིགས་པས་བསྡུས་པའི་རྟེན་བུད་མེད་དོ། །ཟབ་མོའི་སྤྱོད་པ་
སྤྱད་པར་འདོད་པ་ནི་སྟོང་ཉིད་ཟབ་མོ་རྟོགས་པའི་སྤྱོད་པ་དང་སྤྱད་ཅིང་ཉམས་སུ་ལེན་
པར་འདོད་པ་དེས་ཞེས་པའོ། །གསུམ་པ་དྲིས་པའི་ལན་གྱིས་ཤེར་ཕྱིན་ལ་ལྟ་ཚུལ་མདོར་
བསྟན་པ་ནི། བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་
གིས་ཚེ་དང་ལྡན་པ་ཤཱ་ར་དྭ་ཏིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་བུའམ།
རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་
པ་དེས་འདི་ལྟར་རྣམ་པར་ལྟ་བར་བྱ་སྟེ་ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་
ཡང་དག་པར་རྗེས་སུ་བལྟའོ། །གཉིས་པ་ཡུམ་ཤེར་ཕྱིན་གྱི་རང་བཞིན་གཏན་ལ་ཕབ་པ་ལ་
མྱོང་བ་མཚན་ཉིད་བཞི་ལྡན་དུ་ཤར་ཚུལ། རྟོགས་པ་ཟབ་མོ་བརྒྱད་ལྡན་དུ་ཐོབ་ཚུལ།
འཁོར་འདས་ཡུལ་གྱི་འཛིན་པ་ལས་གྲོལ་ཚུལ། དེས་ན་ཤེར་ཕྱིན་ཉམས་སུ་བླང་བར་
གདམས་པ། ཉམས་སུ་བླངས་པའི་ཤེར་ཕྱིན་གྱི་ཕན་ཡོན་དང་ལྔའོ། །
འདི་དག་ལ་འཆད་ཚུལ་གཉིས་ཏེ། དངོས་བསྟན་སྟོང་པ་ཉིད་ཀྱི་ལྡོག་པ་ནས་བཤད་
ཚུལ་དང་། སྦས་དོན་གསལ་རིག་སེམས་ཀྱི་ལྡོག་པ་ནས་བཤད་ཚུལ་གཉིས། དང་པོ་ནི། དེ་
ལྟར་སྟོན་པའི་ཐུགས་རྗེས་འཁོར་ཐུན་མོང་བ་རྣམས་ཀྱིས་ཀྱང་ཡུམ་གྱི་དོན་རྟོགས་པའི་ཚེ།
འཁོར་འདས་ཡུལ་སྣང་གི་ཆོས་ཐམས་ཅད་མྱོང་བ་མཚན་ཉིད་བཞི་ལྡན་དུ་ཤར་ཚུལ་ནི།
གཟུགས་ལ་དངོས་འཛིན་དང་བྲལ་བས་སྟོང་པ་ཉིད་དུ་ཉམས་སུ་མྱོང་བ་ནི། གཟུགས་སྟོང་
པའོ་ཞེས་པས་བསྟན། ཉམས་མྱོང་སྟོང་པ་ཉིད་ཡུལ་སྣང་གཟུགས་ཀྱི་རྣམ་པར་ཤར་བ་ནི།
སྟོང་པ་ཉིད་གཟུགས་སོ་ཞེས་པས་བསྟན། དེ་ལྟར་སྣང་སྟོང་གཉིས་གཅིག་སྤངས་ནས་ཅིག་
ཤོས་གྲུབ་པ་མེད་པས། གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་
གཟུགས་གཞན་མ་ཡིན་ནོ་ཞེས་པས་བསྟན། མདོར་ན་གཟུགས་སྟོང་པའོ་ཞེས་པས་སྣང་
304ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
མེད་ཀྱི་རྣལ་འབྱོར་བསྟན། སྟོང་པ་ཉིད་གཟུགས་སོ་ཞེས་པས་སྣང་བཅས་ཀྱི་རྣལ་འབྱོར་
བསྟན། གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་
མ་ཡིན་ནོ་ཞེས་པས་ཟུང་འཇུག་བགྲོད་པ་གཅིག་པའི་ཉམས་ལེན་བསྟན་པ་ནི་གནད་ཀྱི་
དོན་ཏེ་འོག་ནས་རྒྱས་པར་འཆད་དོ། །གཟུགས་མྱོང་བ་མཚན་ཉིད་བཞི་ལྡན་དུ་ཤར་བ་དེ་
བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ་
ཞེས་པས་ཏེ། ཕུང་པོ་ལྷག་མ་རྣམས་ཀྱང་མཚན་ཉིད་བཞི་ལྡན་དུ་ཤེས་པར་བྱའོ། །སྣང་སྟོང་
་ དབྱེར་མེད་མཚན་ཉིད་བཞི་ལྡན་དུ་འཆར་བའི་དཔེ་ནི། ཆུ་ནང་དུ་ཤར་བའི་ཟླ་བའི་
གཟུགས་བརྙན་ཟླ་བར་སྣང་ཡང་ཟླ་བས་སྟོང་པ་དང་། རྨི་ལམ་གྱི་རྟ་གླང་སད་པའི་ཚེ་རྟ་
གླང་དུ་སྣང་ཡང་རྟ་གླང་གིས་སྟོང་ཚུལ། དབང་ཡིད་ཀྱི་ཤེས་པ་གཉིས་ལ་སྦྱར་བའི་དཔེས་ཐུན་
མོང་མ་ཡིན་པའི་ཉམས་མྱོང་བསྐྱེད་པར་བྱའོ། །
གཉིས་པ་ཟབ་མོ་རྟོགས་པ་བརྒྱད་ལྡན་དུ་ཐོབ་ཚུལ་ནི། ཤཱ་རིའི་བུ་དེ་ལྟར་ཆོས་
ཐམས་ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་མེད་པ།
དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ་ཞེས་པས་བསྟན། དེའི་དོན། ཤཱ་
རིའི་བུ་ཞེས་བསྟན་པའི་ཚུལ་གྱི་བོས་ནས། གཟུགས་སོགས་འཁོར་འདས་ཐམས་ཅད་
མཚན་ཉིད་བཞི་ལྡན་དུ་འདུག་པ་དེ་ལྟར་ན་ཆོས་ཐམས་ཅད་ཟབ་མོ་སྟོང་པ་ཉིད་དེ་ཡུམ་གྱི་
དོན་ནོ། །འདིར་སྟོང་ཉིད་ཀྱི་དོན་ཅུང་ཟད་བརྗོད་ན། སེམས་གསལ་རིག་གི་ངོ་བོ་ལ་
བལྟས་པས། དང་པོ་སྐྱེ་ས་མ་རྙེད། བར་དུ་གནས་ས་མ་རྙེད། ཐ་མར་འགག་ས་མ་རྙེད་པ་
སྐྱེ་འགག་གནས་གསུམ་དང་བྲལ་བ་དེ་ལ། འདི་དང་འདིའོ་ཞེས་ཡིད་ཀྱིས་བསམ་མ་ཤེས།
མ་ཤེས་པས་ངག་གིས་སྨྲ་མ་ཤེས། རྒྱུ་མཚན་དེས་ན་སྒྲས་བརྗོད་པ་དང་རྟོག་པའི་ཡུལ་ལས་
འདས་པས་སྟོང་ཉིད་ནམ་མཁའ་ལྟ་བུའི་རྣལ་འབྱོར་ཡུམ་ཤེས་རབ་གྱི་ཕ་རོལ་ཏུ་ཕྱིན་པ་
1.
༤305ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིག་ལ་འདོད་དེ།
སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་
ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་
ལོ། །ཞེས་གསུངས་པ་ལྟར་རོ། །དེ་ལྟ་བུའི་སྟོང་ཉིད་ཟབ་མོ་དེ་མཚོན་བྱེད་གང་གིས་ཀྱང་
མཚོན་དུ་མེད་པས་ན་མཚན་ཉིད་མེད་པ། སྟོང་ཉིད་རྒྱུ་རྐྱེན་གྱིས་འཕྲལ་དུ་མ་བསྐྱེད་པའི་
ཡེ་ནས་སྟོང་པས་ན་མ་སྐྱེས་པ། སྟོང་ཉིད་རང་གི་ངོ་བོ་མ་སྐྱེས་ཀྱང་རྩལ་ཅིར་ཡང་མི་
འགག་པས་ན་མ་འགགས་པ། སྟོང་ཉིད་ཟབ་མོའི་གཤིས་ལ་འཁྲུལ་པའི་དྲི་མ་གདོད་མ་
ནས་མེད་པས་ན་དྲི་མ་མེད་པ། དྲི་མ་དེ་ཡང་འཕྲལ་ལ་བསལ་བ་མ་ཡིན་གྱི་ཡེ་ནས་དག་པ་
ཡིན་པས་ན་དྲི་མ་དང་བྲལ་བ་མེད་པ། སྟོང་ཉིད་ཟབ་མོའི་གཤིས་ལུགས་རང་བཞིན་ལྷུན་གྲུབ་
ཀྱིས་སངས་རྒྱས་ལ་སྐྱོན་ཡོན་བསལ་བཞག་དང་བྲལ་ཞིང་། གང་སྟོང་དང་འཕེལ་འགྲིབ་
མེད་པས་ན་བྲི་བ་མེད་པ། གང་བ་མེད་པའོ། །
གསུམ་པ་འཁོར་འདས་ཡུལ་གྱི་འཛིན་པ་ལས་གྲོལ་ཚུལ་ལ། ཕུང་པོ་ལྔའི་གྲོལ་
ཚུལ། དབང་པོ་དྲུག ཡུལ་དྲུག ཁམས་བཅོ་བརྒྱད། རྟེན་འབྲེལ་བཅུ་གཉིས། བདེན་པ་
བཞི། སྐུ་དང་ཡེ་ཤེས་ཀྱི་གྲོལ་ཚུལ་དང་བདུན་ནོ། །དང་པོ་ནི་ཤཱ་རིའི་བུ་ཞེས་སོགས་ཀྱིས་
བསྟན། དེའི་དོན་ཤཱ་རིའི་བུ་ཞེས་བོས་ནས། རྟོགས་པ་ཟབ་མོ་བརྒྱད་ལྡན་དུ་གྲོལ་བ་དེ་ལྟ་
བོས་ན་ཟབ་མོ་སྟོང་པ་ཉིད་ཀྱི་གཤིས་ལུགས་ལ། གཟུགས་མེད། ཚོར་བ་མེད། འདུ་ཤེས་
མེད། འདུ་བྱེད་མེད། རྣམ་པར་ཤེས་པ་མེད་ཞེས་སྟོང་པ་ཉིད་ཀྱི་གཤིས་ལུགས་ལ་
གཟུགས་སོགས་མེད་པ་སྣང་མེད་ཀྱི་རྣལ་འབྱོར་དངོས་བསྟན་དང་། སྟོང་པ་ཉིད་ཀྱི་འཆར་
སྒོ་ལ་གཟུགས་སོགས་འཁོར་འདས་ཀྱི་ཆོས་ཅིར་ཡང་འཆར་བ་སྣང་བཅས་ཀྱི་རྣལ་འབྱོར་ནི།
སྟོང་པ་ཉིད་ལ་གཟུགས་ཡོད། ཚོར་བ་ཡོད། འདུ་ཤེས་ཡོད། འདུ་བྱེད་ཡོད། རྣམ་པར་
ལ306ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
ཤེས་པ་ཡོད་ཅེས་པ་དང་། སྟོང་པ་ཉིད་གཟུགས་སོགས་སུ་སྣང་ཡང་སྟོང་ཉིད་ཁོ་རང་ལས་
གཞན་པའི་གཟུགས་མེད། ཚོར་བ་མེད། འདུ་ཤེས་མེད། འདུ་བྱེད་མེད། རྣམ་པར་ཤེས་པ་
མེད་ཅེས་ཟུང་འཇུག་བགྲོད་པ་གཅིག་པའི་ཉམས་ལེན་སྦས་དོན་དུ་གནས་པས་ཏེ། དངོས་
བསྟན་དང་སྦས་དོན་གཉིས་ཀྱི་སྒོ་ནས་སྣང་བཅས་སྣང་མེད་ཟུང་འཇུག་གསུམ་གྱི་འཆད་ཚུལ་
འདི་ནི། ཐལ་རང་ཤིང་རྟའི་སྲོལ་འབྱེད་དག་གིས་ཤེར་ཕྱིན་ཟབ་མོའི་མདོ་འཆད་པའི་
དགོངས་པ་ཁོ་བོའི་རྣམ་དཔྱོད་ཀྱི་རྩལ་ལས་རྙེད་པ་ཡིན་པས་བློ་གྲོས་དང་ལྡན་པ་དག་
དགའ་བར་གྱིས་ཤིག །སྟོང་ཉིད་གཟུགས་སོགས་སུ་ཤར་ཡང་ཁོ་རང་ལས་གཞན་པའི་
གཟུགས་སོགས་སུ་མེད་པ་སྦས་དོན་ཡིན་པའི་རྒྱུ་མཚན་ནི། སྟོང་པ་ཉིད་གཟུགས་སོ། །
སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ་ཞེས་པའི་མདོ་དོན་ཕྱིན་ཅི་མ་ལོག་པ་སྟེ་
གནད་ཀྱི་དོན་ནོ། །འཆད་ཚུལ་འདི་ནི་དོན་ཚན་འོག་མ་རྣམས་ལ་ཡང་སྦྱར་བར་བྱའོ། །
ཁ་ཅིག་མདོའི་དོན་གཟུགས་སོགས་གཏན་མེད་ཞེས་འཆད་པ་ནི་ཆད་པའི་མཐར་
ལྷུང་ཞིང་། གཞན་དག་གཟུགས་སོགས་བདེན་པར་མེད་ཅེས་འཆད་པ་ནི་ཁྱད་གཞི་དང་ཁྱད་
ཆོས་གོ་ལོག་སྟེ་སྟོང་ཉིད་ཟབ་མོའི་དོན་ལ་བློ་ཁ་མ་ཕྱོགས་སོ། །གཉིས་པ་དབང་པོ་དྲུག་གི་
གྲོལ་ཚུལ་ནི། སྟོང་ཉིད་རང་ངོ་འཕྲོད་པས་སྟོང་པ་ཉིད་ཀྱི་གཤིས་ལ། མིག་མེད། རྣ་བ་
མེད། སྣ་མེད། ལྕེ་མེད། ལུས་མེད། ཡིད་མེད་ཅེས་པའོ། །
གསུམ་པ་ཡུལ་དྲུག་གི་གྲོལ་ཚུལ་ནི། དེ་ལྟར་ཡུལ་ཅན་གྱི་དབང་པོ་དྲུག་ཡུལ་ལ་མ་
རྒྱུས་པས་ཡུལ་གཟུགས་སྒྲ་སོགས་དྲུག་ཏུ་འཛིན་པ་མེད་དེ། གཟུགས་མེད། སྒྲ་མེད། དྲི་
མེད། རོ་མེད། རེག་བྱ་མེད། ཆོས་མེད་དོ་ཞེས་པའོ། །བཞི་པ་ཁམས་བཅོ་བརྒྱད་ཀྱི་གྲོལ་
ཚུལ་ནི། དབང་པོ་དྲུག་རྟོག་མེད་དུ་ཤར། ཡུལ་དྲུག་རང་སྣང་དུ་ཤེས། རྣམ་ཤེས་ཚོགས་
དྲུག་གི་འཛིན་པ་ཆོད་པས་ཏེ། མིག་གི་ཁམས་མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་
307



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་ཤེས་པའི་ཁམས་ཀྱི་བར་དུ་ཡང་མེད་དོ་ཞེས་སོ།
ལྔ་པ་རྟེན་འབྲེལ་བཅུ་གཉིས་ཀྱི་གྲོལ་ཚུལ་ནི། མ་རིག་པ་མེད། མ་རིག་པ་ཟད་པ་
མེད་པ་ནས་རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ་ཞེས་པས་བསྟན། འདིའི་དོན་
མདོར་བསྡུ་ན། དངོས་བསྟན་སྟོང་ཉིད་ཟབ་མོའི་གཤིས་ལ་ཀུན་བྱང་གི་རྟེན་འབྲེལ་ཡན་
ལག་བཅུ་གཉིས་གྲུབ་པ་མེད་ཀྱང་། སྦས་དོན་སྟོང་ཉིད་ཀྱི་འཆར་སྒོ་ལ་ཀུན་ནས་ཉོན་མོངས་
ཀྱི་རྟེན་འབྲེལ་ཡན་ལག་བཅུ་གཉིས། ལུགས་འབྱུང་དུ་ཤར་བ་ལས་འཁོར་བར་འཁྱམས་
ཚུལ་དང་། རྣམ་བྱང་གི་རྟེན་འབྲེལ་ཡན་ལག་བཅུ་གཉིས་ལུགས་ལྡོག་ཏུ་ཤར་བ་ལས་གྲོལ་
བ་མྱ་ངན་ལས་འདས་པ་ཐོབ་ཚུལ་གཉིས་སུ་འདུས་མོད། དེ་ཡང་ཅུང་ཟད་བཤད་ན། ཀུན་
ནས་ཉོན་མོངས་ཀྱི་རྟེན་འབྲེལ་ལས་འཁོར་བ་འབྱུང་ཚུལ་དང་། རྣམ་བྱང་གི་རྟེན་འབྲེལ་
ལས་མྱ་འདས་ཐོབ་ཚུལ་གཉིས། དང་པོ་ནི། སེམས་ཉིད་བདེ་བར་གཤེགས་པའི་སྙིང་པོ་
རང་བཞིན་རྣམ་དག་གི་སངས་རྒྱས་སུ་ཡེ་ནས་གནས་ཀྱང་ལྷན་ཅིག་སྐྱེས་པའི་མ་རིག་པས་
རང་ངོ་མ་ཤེས་ཤིང་མ་རིག མ་རིག་པའི་རྐྱེན་གྱིས་འདུ་བྱེད་ཀྱི་ལས་བསགས་ཏེ། རྣམ་པར་
ཤེས་པ་རིག་རིག་པོར་ཤར། རྣམ་པར་ཤེས་པས་ཡུལ་སྤུ་རིས་སུ་བཅད་དེ་འདི་ནི་འདིའོ། །
ཕ་གི་ནི་ཕ་གིའོ་ཞེས་ཤེས་པར་བྱེད། གང་དུ་ཤེས་ན་མིང་དང་གཟུགས་སུ་ཤེས། གང་གིས་
ཤེས་ན་སྐྱེ་མཆེད་དྲུག་གིས་ཤེས། མིང་གཟུགས་ལས་སྐྱེ་མཆེད་མཆེད་པས། ཡུལ་དབང་
ཕྲད་པའི་རེག་པ་བྱུང་
། རེག་པས་ཚོར་བ་ཉམས་སུ་མྱོང༌། མྱོང་བས་སྲེད་པ་སྐྱེས། སྲེད་
པས་མངལ་དུ་ཞུགས། ཞུགས་པས་སྲིད་པ་འཁོར་བར་ལུས་ལེན། ལུས་བླངས་པས་སྐྱེ་བ་
དང་། གོ་བ་དང་། ན་བ་དང་། འཆི་བ་ལ་སོགས་པ་འཁོར་བ་སྡུག་བསྔལ་གྱི་ཕུང་པོ་འབའ་
ཞིག་པ་འདི་བྱུང་ངོ་། །
གཉིས་པ་རྣམ་བྱང་གི་རྟེན་འབྲེལ་ལས་མྱང་འདས་ཐོབ་ཚུལ་ནི། བླ་མ་དམ་པའི་མན་
308་



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
ངག་གིས་གནས་ལུགས་ཟབ་མོ་ངོ་སྤྲད་པ་ལས། མ་རིག་པ་ཡུལ་མེད་དུ་དག འདུ་བྱེད་རྩ་
བ་དང་བྲལ། རྣམ་པར་ཤེས་པ་རང་སྟོང་དུ་ཡལ་ཏེ། མིང་དང་གཟུགས་སུ་མ་བཟུང་། མ་
བཟུང་བས་སྐྱེ་མཆེད་དྲུག་རང་སྣང་དུ་དག །དག་པས་ཡུལ་ལ་རང་རྒྱུད་དུ་མ་རེག །མ་
རེག་པས་ཚོར་བ་ཉམས་སུ་མ་མྱོང་། མ་མྱོང་བས་མྱོང་བ་ལ་སྲེད་པ་མ་སྐྱེས། མ་སྲེད་པས་
མངལ་དུ་མ་ཞུགས་ཏེ་སྲིད་པ་འཁོར་བར་ལུས་མི་ལེན། ལུས་མ་བླངས་པས་སྐྱེ་རྒ་ན་འཆིའི་
སྡུག་བསྔལ་ལས་གྲོལ་བའི་མྱ་ངན་ལས་འདས་པ་ཐོབ་པར་འགྱུར་རོ། །འོ་ན་འདིར་སྲིད་
པའི་འོག་ཏུ་ལེན་པ་བཤད་པ་དང་། མདོ་བསྟན་བཅོས་ཕལ་མོ་ཆེ་ལས་ལེན་པའི་འོག་ཏུ་སྲིད་
པ་བཤད་པ་གཉིས་གོ་རིམ་འགལ་ལོ་ཞེ་ན། མི་འགལ་ཏེ། སྲིད་པའི་སྒྲ་འཇུག་པའི་ཡུལ་ལ།
འཁོར་བ་འགྲུབ་བྱེད་ཀྱི་ལས་ལ་སྲིད་པར་བཤད་པ་དང་། སྲིད་པ་འཁོར་བ་ཞེས་འཁོར་བ་
སྤྱི་ལ་སྲིད་པར་བཤད་པ་གཉིས་ལས། མདོ་བསྟན་བཅོས་ལས་བཤད་པ་ནི་གོ་རིམ་དང་
པོའི་དབང་དུ་བྱས་པ་ཡིན་ལ། འདིར་ནི་ཕྱི་མའི་དབང་དུ་བྱས་པ་ཡིན་པས་སྐྱོན་མེད་དོ། །
དྲུག་པ་བདེན་པ་བཞིའི་གྲོལ་ཚུལ་ནི། དེ་བཞིན་དུ་སྡུག་བསྔལ་བ་དང་། ཀུན་འབྱུང་
བ་དང་། འགོག་པ་དང་། ལམ་མེད་ཞེས་པས་བསྟན། དེ་ཡང་ཟབ་མོ་སྟོང་པ་ཉིད་ཀྱི་
གཤིས་ལ་སྡུག་བསྔལ་གསུམ་ཅི་རིགས་པས་བསྡུས་པའི་སྡུག་བསྔལ་བ་དང་། ཟག་བཅས་
ཀྱི་ལས་ཉོན་གང་རུང་གིས་བསྡུས་པའི་ཀུན་འབྱུང་བ་དང༌། སྡུག་ཀུན་འགགས་པའི་འགོག་
པ་དང་། འགོག་པ་ཐོབ་ཕྱིར་དུ་བརྩོན་པའི་ལམ་མེད་ཀྱང་། སྟོང་པ་ཉིད་ཀྱི་འཆར་སྒོ་ལ་སྡུག་
ཀུན་རྒྱུ་འབྲས་ཀྱིས་བསྡུས་པའི་འཁོར་བ་དང༌། འགོག་ལམ་རྒྱུ་འབྲས་ཀྱིས་བསྡུས་པའི་མྱང་
འདས་འཆར་ཞེས་པའོ། །བདུན་པ་སྐུ་དང་ཡེ་ཤེས་ཀྱི་གྲོལ་ཚུལ་ནི། ཡེ་ཤེས་མེད། ཐོབ་པ་
མེད། མ་ཐོབ་པ་ཡང་མེད་དོ་ཞེས་པས་བསྟན། དེའི་དོན་དབྱིངས་རང་བཞིན་གྱིས་རྣམ་
པར་དག་པའི་ངང་དུ་རིག་པ་ཡེ་ཤེས་ཐིམ་ནས་ཤེས་བྱ་ཤེས་བྱེད་ཀྱི་རྟོག་པ་ལས་འདས་ཏེ་
309ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཁྱེན་པའི་ཡེ་ཤེས་རང་རྒྱུད་པ་མེད་པས་ཡེ་ཤེས་མེད་ཅེས་དང་། དེ་ལྟར་རང་སྣང་འཁྲུལ་
པ་གྲོལ་བ་ཙམ་ལས་ལོགས་སུ་སངས་རྒྱས་ཞེས་བྱ་བ་ཁ་མིག་རྣ་བ་ཅན་འཐོབ་རྒྱུ་མེད་པས་
ཐོབ་པ་མེད་ཅེས་དང་། དེ་ལྟ་ན་ཡང་སྨོན་ལམ་གྱི་དབང་གིས་གཞན་སྣང་ལ་གཟུགས་ཀྱི་སྐུ་
མཁྱེན་པའི་ཡེ་ཤེས་དང་ལྡན་པ། གདུལ་བྱ་ལ་མི་འགག་པར་སྣང་བས་ན་མ་ཐོབ་པ་ཡང་
མེད་དོ་ཞེས་པའོ། །གཉིས་པ་སྦས་དོན་གསལ་རིག་སེམས་ཀྱི་ལྡོག་པ་ནས་བཤད་ཚུལ་ནི།
སྔར་བཤད་པའི་དོན་ཚན་དེ་དག་འདི་ལྟར་ཡང་སྦྱར་ཏེ། གཟུགས་སེམས་སོ། །སེམས་ཉིད་
གཟུགས་སོ། །གཟུགས་ལས་སེམས་གཞན་མ་ཡིན་ནོ། །དེ་བཞིན་དུ་ཚོར་བ་དང་། འདུ་
ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སོ། །ཤཱ་རིའི་བུ་དེ་ལྟར་ཆོས་ཐམས་
ཅད་སེམས་ཉིད་དེ། མཚན་ཉིད་མེད་པ། ཞེས་སོགས་སུ་སྦྱོར་ཚུལ་སྦས་དོན་ནོ། །
འདིར་སྨྲས་པ། དེ་ལྟར་སྟོང་ཉིད་ཟབ་མོ་ལ། །སྣང་མེད་སྣང་བཅས་ཟུང་འཇུག་
གསུམ། །སྦྱར་བའི་དངོས་བསྟན་འཆད་ཚུལ་དང་། །སྦས་དོན་གསལ་རིག་སེམས་ལ་ཡང་། །
ཚུལ་དེ་ལེགས་པར་སྦྱར་བ་ཡི། །ཐུན་མོང་མ་ཡིན་འཆད་ཚུལ་དྲུག །རྒྱས་པར་མཁས་པའི་
ངག་ལས་དྲིས། །དཔང་དུ་རྒྱལ་བའི་མདོ་ཉིད་ཟུངས། །དཔང་པོ་གཞན་གྱི་སྤྱོད་ཡུལ་མིན། །
ཞེས་སོ། །འོ་ན་སྣང་སྲིད་འཁོར་འདས་ཀྱི་ཆོས་ཐམས་ཅད་རང་གི་སེམས་སུ་འདུས།
གསལ་རིག་སེམས་ཀྱི་ངོ་བོ་ལ་ངོས་བཟུར་མེད་པས་སྟོང་པ་ཉིད་དུ་རོ་གཅིག །སྟོང་གསལ་
སེམས་ཀྱི་འཆར་སྒོ་ལ་འཁོར་འདས་ཐམས་ཅད་འབྱུང་བར་གང་ལས་ཤེས་ཞེ་ན། རྣམ་དཔྱོད་
དང་ལྡན་པ་དག་རྣ་བ་བླགས་ཏེ་ཉོན་ཅིག །དོན་འདི་ལ་ཁོ་བོའི་བློ་གྲོས་དབྱར་མཚོའི་ཆུ་
ལྟར་རྒྱས་ཡོད་པས་གོ་བདེའི་ངག་གིས་བརྗོད་པར་བྱའོ། །དེ་ཡང་སྣང་སྲིད་འཁོར་འདས་
ཀྱི་ཆོས་ཐམས་ཅད་རང་གི་སེམས་སུ་འདུས་ཏེ། རྒྱལ་བའི་སྲས་པོ་ཞི་བ་ལྷས། ལྕགས་སྲེག་
ས་གཞི་སུ་ཡིས་བྱས། །མེ་ཚོགས་དེ་དག་ཅི་ལས་བྱུང་། །དེ་འདྲ་དེ་དག་ཐམས་ཅད་ནི། །
310ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
སྡིག་སེམས་ཡིན་པར་ཐུབ་པས་གསུངས། །ཞེས་དང་། དེའི་ཤུགས་ལ། གྲངས་མེད་གསུམ་
དུ་ཚོགས་བསགས་པས། །མཚན་དང་དཔེ་བྱད་ཀྱིས་བརྒྱན་པའི། །རྫོགས་པའི་སངས་
རྒྱས་ཐོབ་པ་ཡང་། །དགེ་སེམས་ཡིན་པར་ཐུབ་པས་གསུངས། །ཞེས་པ་ཞིག་ཐོབ་པ་དང་།
རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །ཅེས་སོགས་
རྒྱ་ཆེར་གསུངས་པ་ལས་ཤེས་སོ། །གཉིས་པ་སེམས་གསལ་རིག་གི་ངོ་བོ་ལ་ངོས་བཟུང་
མེད་པས་ཆོས་ཐམས་ཅད་སྟོང་པ་ཉིད་དུ་རོ་གཅིག་སྟེ། འཕགས་མཆོག་ཀླུ་སྒྲུབ་ཀྱིས། རྟེན་
ཅིང་འབྲེལ་འབྱུང་མ་གཏོགས་པའི། །ཆོས་འགའ་ཡོད་པ་མ་ཡིན་ནོ། །དེ་ཕྱིར་སྟོང་ཉིད་མ་
གཏོགས་པའི། །ཆོས་འགའ་ཡོད་པ་མ་ཡིན་ནོ། །ཞེས་དང་། བརྒྱད་ཁྲི་བཞི་སྟོང་ཆོས་རྣམས་
ཀུན། །སྟོང་ཉིད་འདི་ལ་གཞོལ་ཞིང་འབབ། །ཅེས་སོགས་གསུངས་སོ། །གསུམ་པ་སྟོང་
གསལ་སེམས་ཀྱི་འཆར་སྒོ་ལ་འཁོར་འདས་ཐམས་ཅད་འབྱུང་བ་ཡང་འཐད་དེ། ཆོས་
མངོན་པའི་མདོ་ལས། ཐོག་མ་མེད་པའི་དུས་ཀྱི་དབྱིངས། །ཆོས་རྣམས་ཀུན་གྱི་གནས་
ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་འདས་པ་ཐོབ་པར་འགྱུར། །ཞེས་དང་།
བྲམ་ཟེ་ཆེན་པོ་ས་ར་ཧས། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་
ངན་འདས་འཕྲོ་བ། །འདོད་པའི་འབྲས་བུ་སྟེར་བར་བྱེད་པ་ཡི། །ཡིད་བཞིན་ནོར་འདྲའི་
སེམས་ལ་ཕྱག་འཚལ་ལོ། །ཞེས་གསུངས་ཤིང་། དེའི་ཤུགས་ལ། སེམས་ཉིད་གཅིག་པུ་
ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་འཕྲོ་བ། །མི་འདོད་ངན་འགྲོའི་གནས་
སུ་སྐྱུར་བྱེད་པའི། །ཕུང་བྱེད་སེམས་ལ་ཡིད་འབྱུང་ཐེ་ལེ་ལེ། །ཞེས་པ་ཡང་ཤུགས་ལ་ཐོབ་
བོ། །དེ་སོགས་ཤེས་བྱེད་ཀྱི་ལུང་འགའ་ཡོད་ཀྱང་ཡི་གེ་མང་བའི་འཇིགས་པས་འདིར་མ་
བྲིས་སོ། །མདོར་ན་ཐར་པ་དོན་གཉེར་གྱི་བཟོ་བོ་མཁས་པ་དག་རང་སེམས་རིན་པོ་ཆེ་
གསེར་གྱི་རྒྱུ་ཆ་འདི་ལ་གཟུགས་བརྙན་ཇི་ལྟར་བཟོས་ཀྱང་རྒྱུ་ཆ་ལས་གཡོ་མཤེས་པ་དང་།
ལ311ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གང་བཟོ་རང་གིས་ཤེས་ཤིང་རང་དབང་ཡོད་པ་དང་། རྒྱུ་ཆ་ལོགས་ནས་འཚོལ་མི་དགོས་
པའི་དོན་སོམས་དང་། དེ་ལྟ་བུའི་གནས་ལུགས་ཟབ་མོ་ཞིག་རང་ངོ་འཕྲོད་པས་ཕྱི་ན་འདྲེ་
མེད། ནང་ན་ལྷ་མེད། འཁོར་འདས་ལ་མགོ་སྙོམས་བྱུང་། སྤང་གཉེན་གྱི་རྫུན་ཕུགས་རྡིབ།
གང་ཤར་ཆོས་སྐུའི་རོལ་པ་ལས་གཡོ་མི་ཤེས་པའི་དགའ་བ་ལ་ཨང་། ཁོ་བོས་ནི་མཚན་ལྡན་
གྱི་བླ་མའི་ཟབ་དོན་གྱི་བདུད་རྩི་མོས་གུས་ཀྱི་སྙེམས་པས་ངོམས་པར་འཐུངས་པ་ལས་བློ་
གྲོས་ཀྱི་ལུས་སྟོབས་ཆེ་ཆེར་རྒྱས་པ་ཡིན་ནོ། །ཤེར་ཕྱིན་ཐེག་པ་མཆོག་གི་རྣལ་འབྱོར་པ་
དངོས་གྲུབ་དཔལ་འབར་གནས་ལུགས་ཟབ་མོའི་དོན་ལ་ངེས་པ་གཏིང་ནས་བརྙེས་པས་
སྤྲོས་དགའ་ཁོང་ནས་རྒྱས་པའི་བྲོ་ཞིག་སྐབས་འདིར་ཁྲོབ་དང་ཧེ་ཧེ།
འདིར་སྨྲས་པ། ཆོས་ཀུན་རང་གི་སེམས་སུ་འདུས། །རང་སེམས་སྟོང་པའི་གཤིས་
ལུགས་འདི། །འཁོར་འདས་གང་དུའང་མ་གྲུབ་ཀྱང་། །སྟོང་གསལ་སེམས་ཀྱི་འཆར་སྒོ་ལ། །
དགེ་སྡིག་བླང་དོར་བྱས་པའི་མཐུས། །འཁོར་འདས་གཉིས་ཀྱི་ཤོར་ཐོབ་བྱུང་། །དེ་ཕྱིར་
ཟབ་མོའི་ལྟ་བ་ལ། །རང་ངོ་འཕྲོད་པའི་རྣལ་འབྱོར་པ། །སྡིག་སྤོང་དགེ་ལ་བརྩོན་པ་ཞིག །
ཡིད་བཞིན་ནོར་འདྲ་སེམས་ཉིད་ཀྱི། །གནས་ལུགས་ཤེས་པའི་མཐུ་ལས་འབྱུང་། །དེ་ལྟ་
བས་ན་ཐར་འདོད་རྣམས། །གཅིག་ཤེས་ཀུན་ལ་མཁས་པ་ཡི། །ཆིག་ཆོག་རྒྱལ་པོ་ཆོས་ཀྱི་
མཆོག །གནས་ལུགས་དོན་ལ་གཞོལ་བར་གྱིས། །ཞེས་འདི་སྙིང་གཏམ་གཅེས་པའི་ཚིག །
ཅེས་སོ།། །།
བཞི་པ་ཤེར་ཕྱིན་ཉམས་སུ་བླང་བར་གདམས་པ་ནི། ཤཱ་རིའི་བུ་དེ་ལྟ་བས་ན། བྱང་
ཆུབ་སེམས་དཔའ་རྣམས་ལ་ཐོབ་པ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
འདི་ལ་བརྟེན་ཅིང་གནས་ཏེ་ཞེས་པས་བསྟན། དེའི་དོན་ཤཱ་རིའི་བུ་ཞེས་བོས་ཏེ། ཡུམ་དོན་
རྟོགས་པ་ཙམ་གྱིས་གྲོལ་བར་བཤད་པ་དེ་ལྟ་བས་ན། བྱང་ཆུབ་སེམས་དཔའ་རྣམས་ལ་
ལ312ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
འབྲས་བུ་ལོགས་ནས་ཐོབ་པར་བྱར་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
འདི་སྟོན་པའི་བླ་མ་ལ་བརྟེན་ཅིང་དེས་བསྟན་པའི་དོན་ཉམས་སུ་ལེན་པ་ལ་གནས་དགོས་ཏེ།
གནས་ན་འོག་ནས་འཆད་པའི་ཕན་ཡོན་རྣམས་འབྱུང་བའི་ཕྱིར་རོ། །
ལྔ་པ་ཤེར་ཕྱིན་ཉམས་སུ་བླངས་པའི་ཕན་ཡོན་ནི། སེམས་ལ་སྒྲིབ་པ་མེད་པས་སྐྲག་
པ་མེད་དེ་ཕྱིན་ཅི་ལོག་ལས་ཤིན་ཏུ་འདས་ནས་ཡོངས་སུ་མྱ་ངན་འདས་པའི་མཐར་ཕྱིན་ཏོ་
ཞེས་པས་བསྟན། དེའི་དོན། ཡུམ་དོན་རྟོགས་ན་སེམས་ལ་སྒྲིབ་པ་གསུམ་གྱིས་སྒྲིབ་པ་མེད་
པས། སྒྲིབ་པ་ལས་བྱུང་བའི་སྡུག་བསྔལ་གྱིས་སེམས་རྒྱུད་སྐྲག་པ་མེད་དེ། ཕྱིན་ཅི་ལོག་
འཁོར་བའི་གནས་ལས་ཤིན་ཏུ་འདས་ནས། ཡོངས་སུ་མི་ཉམས་པའི་མྱ་ངན་ལས་འདས་
པའི་མཐར་ཕྱིན་ཏོ་ཞེས་སོ། །
གསུམ་པ་ཤེར་ཕྱིན་དུས་གསུམ་རྒྱལ་བའི་ཡུམ་དུ་བསྟན་པ་ནི། དུས་གསུམ་དུ་རྣམ་
པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་
ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
སངས་རྒྱས་སོ། །ཞེས་པས་བསྟན། དེའི་དོན། དུས་གསུམ་དུ་རྣམ་པར་བཞུགས་པའི་
སངས་རྒྱས་ནི། འདས་མ་འོངས་ད་ལྟར་གྱི་སངས་རྒྱས་བྱུང་ངོ་ཅོག་ཐམས་ཅད་ཡིན། དེ་
དག་གང་ལ་བརྟེན་ནས་སངས་རྒྱས་ན། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་དོན་འདི་
ཉམས་སུ་བླངས་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
མངོན་པར་རྫོགས་པར་སངས་རྒྱས་སོ། །རྒྱུ་མཚན་དེ་ལྟ་བས་ན་རྗེས་འཇུག་སངས་རྒྱས་
ཐོབ་པར་འདོད་པ་རྣམས་ཀྱིས་ཀྱང་ཤེར་ཕྱིན་ཟབ་མོའི་དོན་ཉམས་སུ་བླང་བ་ལ་བརྩོན་
པར་བྱ་དགོས་སོ་ཞེས་པའོ། །དེ་སྐད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་སྡུད་པ་ཚིགས་སུ་
བཅད་པ་ལས། རྒྱལ་བ་འདས་དང་མ་བྱོན་ད་ལྟར་གང་བཞུགས་པ། །ཀུན་ལམ་ཕ་རོལ་
313



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱིན་པ་འདི་ཡིན་གཞན་མ་ཡིན། །ཞེས་གསུངས། ཤེར་ཕྱིན་དུས་གསུམ་རྒྱལ་བ་མཐའ་
དག་གི་ཡུམ་ཡིན་ཚུལ་གྱི་དོན་ཅུང་ཟད་བརྗོད་ན། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་ .
པ་ནི། ཐོག་མ་མེད་པའི་དུས་ནས་ཡོད་པའི་ཆོས། གསལ་སྟོང་ཟུང་དུ་འཇུག་པའི་དབྱིངས།
འཁོར་འདས་འཆིང་གྲོལ་ཀུན་གྱི་གཞི། སྐྱོན་ཡོན་བསལ་གཞག་དང་བྲལ་བའི་སྤྲོས་བྲལ་
སྐྱེ་འགྲོ་མཐའ་དག་གི་རྒྱུད་ཀྱིས་མ་བསྡུས་པའི་རིག་སྟོང་གཉིས་སུ་མེད་པའི་ཟག་མེད་ཀྱི་
ཡེ་ཤེས་རྒྱུད་གཅིག་ཉིད་ལ་འཇོག་གི སྐྱེ་འགྲོ་སོ་སོའི་རྒྱུད་ཀྱིས་བསྡུས་པའི་ཆོས་ཉིད་ཙམ་
ལ་ནི་མི་འཇོག་སྟེ། དེ་ནི་ཕྱོགས་རིས་སུ་ཆད་པ་དང་། བརྟན་གཡོ་ཀུན་ལ་མ་ཁྱབ་པ་དང་།
འདས་མ་འོངས་ཀྱི་རྒྱལ་བ་ཐམས་ཅད་ཀྱི་ཡུམ་དུ་བཞག་ཏུ་མི་རུང་བའི་ཕྱིར་རོ། །
ཡུམ་ཤེར་ཕྱིན་དེ་ཉིད་དུས་གསུམ་གྱི་རྒྱལ་བ་ཐམས་ཅད་ཀྱི་ཡུམ་ཡིན་པ་དང་། ཡུམ་
དེ་ཉིད་རྟེན་གྱི་གང་ཟག་ཀུན་ལ་ཁྱབ་ཀྱང་། སོ་སོའི་རྒྱུད་ཀྱིས་མ་བསྡུས་པའི་ཕྱོགས་རིས་དང་
བྲལ་ཞིང་གཅིག་ཏུ་གྲུབ་པ་དང་། ནམ་མཁས་ཕྱོགས་བཅུ་ཀུན་ལ་ཁྱབ་ཀྱང་ནམ་མཁའ་ལ་
དབྱེ་བ་མེད་པ་བཞིན་དུ། གསལ་སྟོང་ཟུང་འཇུག་གི་ཡུམ་གྱིས་བརྟན་གཡོ་ཀུན་ལ་ཁྱབ་ཀྱང་
གསལ་སྟོང་གི་ཆོས་དབྱིངས་ལ་དབྱེ་བ་མེད་པ་དང་ཙནྡན་དང་ཤུག་པ་ལ་སོགས་པའི་ལྗོན་
པ་སྣ་ཚོགས་པ་དང་ལྡན་པའི་ནགས་ཚལ་ལ་ཤར་རི་ནས་ཉི་མ་ཤར་བའི་ཚེ་རང་རང་གི་ངོ་
སྐལ་གྱི་གྲིབ་མ་མི་འདྲ་བར་སྣང་ཡང་། ནུབ་རིར་ཉི་མ་ནུབ་པའི་ཚེ་གྲིབ་མ་ཞེས་པར་རོ་
གཅིག་པ་བཞིན་དུ་སྐྱེ་འགྲོ་མཐའ་དག་གི་རྒྱུད་ལ་ཡུམ་གྱི་དོན་ཆ་འདྲ་ཚང་བའི་གསལ་སྟོང་
གི་ཆོས་ཉིད་ཉི་ཚེ་བ་རེ་ཡོད་པ་ཡུམ་དོན་ལ་ངོ་འཕྲོད་པའི་ཚེ། ཀུན་ཁྱབ་ཆོས་ཀྱི་དབྱིངས་
གཅིག་ཉིད་དུ་རོ་གཅིག་པ་དང་། དེའི་རྒྱུན་གོམས་ཤིང་ཉམས་སུ་བླངས་པ་ལས་གློ་བུར་གྱི་དྲི་
མ་མ་ལུས་པ་དང་བྲལ་བའི་ཚེ་སྤངས་རྟོགས་མཐར་ཐུག་གི་འདྲེས་པ་ཆེན་པོའི་སངས་རྒྱས་
ཐོབ་ཞེས་པའི་ཐ་སྙད་འདོགས་ཤིང་། དེ་ལྟ་ན་ཡང་རྗེ་བཙུན་གྱིས། ཇི་ལྟར་སྔར་བཞིན་ཕྱིས་
ལ314



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་གསུངས་པ་ལྟར་སྔར་སློབ་པའི་གནས་
སྐབས་ཀྱི་ཀུན་ཁྱབ་ཆོས་དབྱིངས་ཀྱི་ཡུམ་དང་། ཕྱིས་མི་སློབ་པའི་གནས་སྐབས་ཀྱི་ཀུན་
ཁྱབ་ཆོས་དབྱིངས་ཀྱི་ཡུམ་གཉིས་བཟང་ངན་དུ་འགྱུར་བ་ཅི་སྐད་ཅིག་ཀྱང་མེད་དོ། །དོན་
དེ་དག་ཀྱང་ཤེར་ཕྱིན་སྡུད་པ་ལས། གང་དག་འདས་དང་ཕྱོགས་བཅུའི་འཇིག་རྟེན་མགོན་
གང་དང་། །མ་འོངས་དུས་ན་འབྱུང་འགྱུར་དེ་དག་འདི་ལས་བྱུང་། །འཇིག་རྟེན་སྟོན་པ་རྒྱལ་
བ་རྣམས་ཀྱི་སྐྱེད་བྱེད་ཡུམ། །སེམས་ཅན་གཞན་གྱི་སེམས་ཀྱི་སྤྱོད་པ་སྟོན་པར་བྱེད། །
འཇིག་རྟེན་དེ་བཞིན་ཉིད་དང་དགྲ་བཅོམ་དེ་བཞིན་ཉིད། །རང་རྒྱལ་དེ་བཞིན་ཉིད་དང་རྒྱལ་
སྲས་དེ་བཞིན་ཉིད། །གཅིག་པ་ཉིད་དེ་དངོས་བྲལ་གཞན་མིན་དེ་བཞིན་ཉིད། །ཤེས་རབ་
ཕ་རོལ་ཕྱིན་པ་དེ་བཞིན་གཤེགས་པས་མཁྱེན། །ཞེས་དང་། ནམ་མཁའི་ཁམས་ནི་ཤར་གྱི་
ཕྱོགས་དང་ལྷོ་ཕྱོགས་དང་། །དེ་བཞིན་ནུབ་ཀྱི་ཕྱོགས་དང་བྱང་ཕྱོགས་པ་མཐའ་ཡས། །
སྟེང་དང་འོག་དང་ཕྱོགས་བཅུ་ཇི་སྙེད་རྣམས་ནའང་ཡོད། །ཐ་དད་གྱུར་པ་མེད་ཅིང་བྱེ་བྲག་
གྱུར་པ་མེད། །འདས་པའི་དེ་བཞིན་ཉིད་གང་མ་བྱོན་དེ་བཞིན་ཉིད། །ད་ལྟར་དེ་བཞིན་
ཉིད་གང་དགྲ་བཅོམ་དེ་བཞིན་ཉིད། །ཆོས་ཀུན་དེ་བཞིན་ཉིད་གང་རྒྱལ་བའི་དེ་བཞིན་
ཉིད། །ཆོས་ཀྱི་དེ་བཞིན་ཉིད་འདི་ཐམས་ཅད་བྱེ་བྲག་མེད། །ཅེས་དང་། དཔེར་ན་འཛམ་བུའི་
གླིང་ན་ཤིང་རྣམས་བྱེ་བ་སྟོང་། །རྣམ་པ་སྣ་ཚོགས་རྣམ་པ་དུ་མ་གཟུགས་མང་བ། །གྲིབ་
མར་གྱུར་པའི་གྲངས་སུ་བརྗོད་པ་མ་གཏོགས་པའི། །གྲིབ་མ་སྣ་ཚོགས་མེད་ཅིང་བྱེ་བྲག་
ཡོད་མ་ཡིན། །དེ་བཞིན་རྒྱལ་བའི་ཕ་རོལ་ཕྱིན་ལྔ་འདི་དག་ཀྱང་། །ཤེས་རབ་ཕ་རོལ་ཕྱིན་པ་
མིང་ཉིད་ཐོབ་པར་འགྱུར། །ཐམས་ཅད་མཁྱེན་པ་ཉིད་ཕྱིར་ཡོངས་སུ་བསྔོ་བྱས་ན། །བྱང་
ཆུབ་ཅེས་བྱར་དྲུག་པོ་འདི་ཀུན་རོ་གཅིག་འགྱུར། །ཞེས་གསུངས་སོ། །
ཚུལ་འདི་ལྟ་བུའི་འཆད་ཚུལ་ནི། དིང་སང་གི་མདོ་དོན་སྨྲ་བ་དག་གི་བློ་ཡུལ་དུ་ཤོང་བ་
མ315



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དཀའ་མོད། དེ་ལྟ་ན་ཡང་ཤེར་ཕྱིན་ཟབ་མོའི་བརྗོད་དོན་ཉམས་སུ་ལེན་པ་ལ་མེད་དུ་མི་རུང་བའི་
ཆོས་ཞིག་ཡིན་པས་བློ་གྲོས་དང་ལྡན་པ་དག་གིས་གཅེས་སྤྲས་སུ་བྱོས་ཤིགས། བཞི་པ་
་པ་ཡུམ་
ཤེར་ཕྱིན་སྔགས་དང་གཉིས་སུ་མེད་པར་བསྟན་པ་ལ། ཤེར་ཕྱིན་གྱི་ཆེ་བ། དེའི་སྔགས་
དངོས། དེ་ལ་སློབས་ཤིག་པར་གདམས་པ་དང་གསུམ། དང་པོ་ནི། དེ་ལྟ་བས་ན་ཤེས་རབ་
ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས། བླ་ན་མེད་པའི་སྔགས། མི་མཉམ་
པ་དང་མཉམ་པ་བྱེད་པའི་སྔགས། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་
སྔགས། མི་རྫུན་པས་ན་བདེན་པར་ཤེས་པར་བྱ་སྟེ་ཞེས་པས་བསྟན། དེའི་དོན་དུས་གསུམ་
གྱི་སངས་རྒྱས་ཐམས་ཅད་ཤེར་ཕྱིན་ལ་བརྟེན་ནས་སངས་རྒྱས་དགོས་ན། སངས་རྒྱ་བ་ལ་
གསང་སྔགས་ཟབ་མོའི་ལམ་མི་དགོས་སམ་ཞེ་ན། དགོས་མོད། ཡུམ་དོན་རྟོགས་ན་གྲོལ་
བར་བཤད་པ་དེ་ལྟ་བས་ན་ཤེར་ཕྱིན་ལ་སྔགས་ཀྱི་དོན་ཚང་སྟེ། སྔགས་ཀྱི་སྐད་དོད་དུ་མན་
ཏྲ་ཞེས་འབྱུང་ལ། དེའི་དོན་མཚན་རྟོག་ལས་ཡིད་སྐྱོབ་པ་ལ་འཇུག་ཅིང་། ཤེར་ཕྱིན་ཟབ་མོའི་
རྟོགས་པ་སྐྱེས་པའི་ཚེ་མཚན་འཛིན་གྱི་རྣམ་རྟོག་མཐའ་དག་ལས་གྲོལ་བས་ཤེས་རབ་ཀྱི་ཕ་
རོལ་ཏུ་ཕྱིན་པའི་སྔགས། གཉིས་སྣང་གི་མ་རིག་པ་ཡུལ་མེད་དུ་དག་པས་རིག་པ་ཆེན་པོའི་
སྔགས། ཤེར་ཕྱིན་ལས་མཆོག་ཏུ་གྱུར་པའི་ལམ་གཞན་མེད་པས་བླ་ན་མེད་པའི་སྔགས།
ཡུམ་དོན་རྟོགས་ན་སྔར་མ་མཉམ་པ་སྤངས་རྟོགས་མཐར་ཐུག་གི་སངས་རྒྱས་དང་མཉམ་
པར་བྱེད་པས་ན་མི་མཉམ་པ་དང་མཉམ་པར་བྱེད་པའི་སྔགས། རྒྱུ་ལས་དང་འབྲས་བུ་
སྡུག་བསྔལ་ཐམས་ཅད་ཉེ་བར་ཞི་བར་བྱེད་པས་ན་སྡུག་བསྔལ་ཐམས་ཅད་རབ་ཏུ་ཞི་བར་
བྱེད་པའི་སྔགས་སོ། །ཡུམ་དོན་རྟོགས་ན་ཡོན་ཏན་དེ་ལྟ་བུ་འབྱུང་བ་མི་བསླུ་བར་ངེས་པས་
མི་རྫུན་པས་ན་བདེན་པར་ཤེས་པར་བྱ་སྟེ་ཞེས་སོ། །
གཉིས་པ་སྔགས་དངོས་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཞེས་
316ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
སྨྲ་བར་ཞལ་གྱིས་བཞེས་ནས། ཏདྱ་ཐཱ། ཨོཾ་ག་ཏེ་ག་ཏེ། པཱ་ར་ག་ཏེ། པཱ་ར་སཾ་ག་ཏེ་བྷོ་དྷི་ཡེ་
སྭཱཧཱ། ཞེས་སོ། །དེའི་དོན། ཏདྱ་ཐཱ་ནི་འདི་ལྟ་སྟེ། ཨོཾ་ནི། དོན་བརྒྱད་ལ་འཇུག་ཀྱང་འདིར་
བཀྲ་ཤིས་པའི་དོན་ནོ། །ག་ཏེ་ག་ཏེ་ནི་སོང་སོང་སྟེ་ལམ་མ་ཞུགས་ནས་ཚོགས་ལམ་དུ་སོང་།
ཚོགས་ལམ་ནས་སྦྱོར་ལམ་དུ་སོང་། པཱ་ར་ག་ཏེ་ནི་མཆོག་ཏུ་སོང་ཞེས་པས་སྦྱོར་ལམ་ནས་
མཐོང་ལམ་དུ་སོང་། པཱ་ར་སཾ་ག་ཏེ་ནི་མཆོག་ཏུ་ཡང་དག་པར་སོང་ཞེས་པ་མཐོང་ལམ་ནས་
བསྒོམ་ལམ་དུ་སོང་། བྷོ་དྷི་སྭཱཧཱ་ནི། བྱང་ཆུབ་ཀྱི་གཞི་ཚུགས་ཞེས་པ་བསྒོམ་ལམ་ནས་བྱང་
ཆུབ་ཆེན་པོའི་གཞི་ཚུགས་པ་མི་སློབ་ལམ་དུ་སོང་བའོ། །
གསུམ་པ་དེ་ལ་སློབས་ཤིག་པར་གདམས་པ་ནི། ཤཱ་རིའི་བུ་བྱང་ཆུབ་སེམས་དཔའ་
སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །
ཞེས་པས་བསྟན། དེའི་དོན། ཤཱ་རིའི་བུ་ཞེས་བོས་ནས། བྱང་ཆུབ་སེམས་དཔའ་སེམས་
དཔའ་ཆེན་པོས་སྔགས་དང་ཤེར་ཕྱིན་གྱི་དོན་གཉིས་སུ་མེད་པ་དེ་ལྟར་ཤེས་པར་བྱས་ནས་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་དོན་ཉམས་སུ་ལེན་པ་ལ་བསླབ་པར་བྱ་དགོས་ཏེ།
སངས་རྒྱ་བ་ལ་ཐབས་ཤེས་གཉིས་དགོས་ཤིང་། ཤེར་ཕྱིན་ནི་ཤེས་རབ་གཙོ་ཆེ། གསང་
སྔགས་ཐབས་གཙོ་ཆེ་བའི་ཕྱིར་རོ།། །།
གཉིས་པ་ཞལ་ནས་གསུངས་པའི་བཀའ་ནི། དེ་ནས་བཅོམ་ལྡན་འདས་ཏིང་ངེ་
འཛིན་དེ་ལས་བཞེངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ། །
རིགས་ཀྱི་བུ་དེ་དེ་བཞིན་ནོ། །དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་
རབ་ཀྱི་ཕ་རོལ་ཕྱིན་པ་ཟབ་མོ་ལ་སྤྱད་པར་བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་
སུ་ཡི་རང་ངོ་། །ཞེས་པས་བསྟན། དེའི་དོན་ལ། ཏིང་ངེ་འཛིན་ལས་བཞེངས་པ་དང་
~317
• །



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལེགས་སོ་བྱིན་པ་གཉིས། དང་པོ་ནི། དྲི་བ་དྲིས་ལན་རྫོགས་པའི་རྗེས་དེ་ནས་བཅོམ་ལྡན་
འདས་ཟབ་མོ་སྣང་བའི་ཏིང་ངེ་འཛིན་དེ་ལས་བཞེངས་ཏེ། ཞེས་པའོ། །
གཉིས་པ་ནི། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་སྟོན་པས་ལེགས་སོ་ཞེས་བྱ་བ་བྱིན་ཏེ། རྗོད་བྱེད་ཀྱི་ཚིག་ཀྱང་ཁྱོད་
ཀྱིས་བསྟན་པ་དེ་བཞིན་དུ་ལེགས་སོ། །བརྗོད་བྱའི་དོན་ཡང་ཁྱོད་ཀྱིས་བསྟན་པ་དེ་དེ་
བཞིན་དུ་ལེགས་སོ། །ཞེས་དང་། རིགས་ཀྱི་བུ་ཞེས་འཁོར་རྣམ་བཞི་བོས་ནས། སྤྱན་རས་
གཟིགས་ཀྱིས་བསྟན་པ་དེ་ཇི་ལྟ་བ་བཞིན་དུ་ཡུམ་གྱི་དོན་ཡིན་ནོ། །དེ་དེ་བཞིན་ཏེ། ཞེས་
པ་ནི། ཡིན་པ་ཙམ་གྱིས་མི་ཆོག་དེ་ལ་སློབ་དགོས་ཞེས་པའོ། །དེས་ན་ཇི་ལྟར་སྤྱན་རས་
གཟིགས་ཁྱོད་ཀྱི་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་
བྱ་སྟེ། སྤྱན་རས་གཟིགས་ཁྱོད་ཀྱིས་ཐུབ་པའི་དགོངས་པ་ཕྱིན་ཅི་མ་ལོག་པར་ལོན་པའི་
ཕྱིར་རོ། །དེ་ལྟར་འཁོར་རྣམ་བཞིས་ཡུམ་དོན་ཉམས་སུ་བླངས་ན་དུས་གསུམ་གྱི་དེ་བཞིན་
གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་ཡི་རང་བར་བྱེད་དེ། ཡུམ་དེ་དུས་གསུམ་གྱི་
སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་ཡིན་པའི་ཕྱིར།
གསུམ་པ་རྗེས་སུ་གནང་བའི་བཀའ་ནི། བཅོམ་ལྡན་འདས་ཀྱིས་དེ་སྐད་ཅེས་
བཀའ་བསྩལ་ནས། ཚེ་དང་ལྡན་པ་ཤཱ་ར་དྭ་ཏིའི་བུ་དང་། བྱང་ཆུབ་སེམས་དཔའ་འཕགས་
པ་སྤྱན་རས་གཟིགས་དབང་ཕྱུག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་
དང་། མི་དང༌། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རང་སྟེ། བཅོམ་ལྡན་
འདས་ཀྱིས་གསུངས་པ་ལ་མངོན་པར་བསྟོད་དོ། །ཞེས་པས་བསྟན། དེའི་དོན། བཅོམ་ལྡན་
འདས་ཀྱི་གོང་དུ་བཤད་པ་དེ་སྐད་ཅེས་ལེགས་སོ་བྱིན་པ་བཀའ་བསྩལ་ནས། དེའི་རྗེས་སུ་
འཁོར་རྣམས་ཀྱིས་བཅོམ་ལྡན་ལ་རྗེས་སུ་ཡི་རང་བྱས་སོ། །འཁོར་གང་གིས་ཞེ་ན། ཚེ་དང་
318ལ



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
ལྡན་པ་ཤཱ་ར་དྭ་ཏིའི་བུ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་དང་། འཁོར་རྣམ་བཞི་ཐམས་ཅད་དང་ལྡན་པའི་འཁོར་དེ་དག་
དང༌
། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་རྣམས་བཅོམ་ལྡན་
འདས་ལ་རྗེས་སུ་ཡི་རང་སྟེ་སྤྲོ་ཞིང་དད་ནས་བཅོམ་ལྡན་འདས་ཀྱིས་གསུངས་པ་ལ་མངོན་
པར་བསྟོད་དོ།། །།
གསུམ་པ་ཟབ་མོའི་ཉམས་ལེན་གནད་ཀྱི་བསྡུས་དོན་བསྟན་པ་ལ། མཉམ་བཞག་
ཏིང་ངེ་འཛིན་གསུམ་ལྡན་དུ་བསྒོམ་པ་དང་། རྗེས་ཐོབ་བགྲོད་པ་གཅིག་པའི་འཁྱེར་སོ་
གཉིས། དང་པོ་ལ་སྟོང་པ་ཉིད་ཀྱི་ཏིང་ངེ་འཛིན། མཚན་མ་མེད་པའི་ཏིང་ངེ་འཛིན། སྨོན་
པ་མེད་པའི་ཏིང་ངེ་འཛིན་དང་གསུམ། དང་པོ་ནི། སེམས་ཀྱིས་སེམས་ལ་བལྟས་པས་
སེམས་དེ་ཅིར་ཡང་མ་གྲུབ་པ་ནམ་མཁའ་ལྟ་བུ་ཡིན་ཏེ། དེ་ལྟར་ཡང་ནམ་མཁའ་ལྟ་བུ་ཡིན་
ཏེ། ཉེ་བར་ཞི་སྤྱོད་པ་ཞེས་སོ། །ཇི་ལྟར་ནམ་མཁའ་དང་འདྲ་ཞེ་ན། དང་པོར་སྐྱེ་བས་སྟོང་
སྟེ་བྱུང་ས་མེད། ཐ་མ་འགག་པས་སྟོང་སྟེ་འགྲོ་ས་མེད། བར་དུ་གནས་པས་སྟོང་སྟེ་ངོས་
གཟུང་མེད་པ་ནམ་མཁའ་ལྟ་བུའོ། །དེ་ལྟར་ཡང་། སྐྱེ་བ་མེད་དང་སྐྱེ་བ་གཉིས་ཆར་མི་རྟོག་
པ། །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་སོ། །མཚན་མ་མེད་པའི་
ཏིང་ངེ་འཛིན་ནི། དེ་ལྟར་སེམས་ཀྱི་རང་བཞིན་སྟོང་པ་ཉིད་དུ་འདུག་པས་བསྒོམ་པའི་ཚེ་ན་
དམིགས་པ་ཅན་ནམ་མཚན་མ་ཅན་དུ་སྒོམ་དུ་མེད་དེ། གཤིས་སྤྲོས་བྲལ་གྱི་སྟེང་དུ་བློ་བྱ་
བྲལ་དུ་འཇོག་པ་ཡིན་ནོ། །དེ་ལྟར་ཡང་། མཚན་མ་མེད་པར་གནས་ཞིང་ཞི་ལ་རབ་ཞིར་
སྤྱོད། །ཅེས་སོ། །མཚན་མ་མེད་པར་ཇི་ལྟར་བསྒོམ་སྙམ་ན། བསྒོམ་བྱའི་བློ་དང་བྲལ།
བསྒོམ་བྱེད་ཀྱི་མཁན་པོ་མེད། བསྒོམ་པ་དང་མི་བསྒོམ་པའི་རྩིས་བཏབ་དང་བྲལ་ནས་
སེམས་མ་བཅོས་པར་རྗེན་ནེ་གཞག་པར་བྱའོ། །དེ་ལྟར་ཡང་། དེ་ཆོས་ཀུན་ལ་མི་གནས་
319ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གནས་པ་མེད་པར་སྤྱོད། །ཅེས་སོ། །སྨོན་པ་མེད་པའི་ཏིང་ངེ་འཛིན་ནི། དེ་ལྟར་སེམས་ཀྱི་
ངོ་བོ་སྐྱེ་འགག་གནས་གསུམ་དང་བྲལ་བ། སྨྲ་བསམ་བརྗོད་མེད་ཀྱི་དོན་དེ་ཁོ་ན་ལ། ཤེས་
རབ་ཀྱི་ཕ་རོལ་ཏུ་ཕྱིན་པ་ཞེས་བྱ། རྫོགས་པའི་བྱང་ཆུབ་བྱ་བ་ཡང་དེ་ལ་ཟེར་བ་ཡིན་གྱི།
དེ་བས་གཞན་པའི་ཡར་ལ་འབྲས་བུ་ཐོབ་བྱ་སྨོན་པ་གཞན་མེད། ཅེས་སོ། །དོན་དེ་རྟོགས་
ན་འཁོར་བར་ལྟུང་མཁན་མེད་དེ། ཀུན་འབྱུང་བ་མེད། སྡུག་བསྔལ་མེད་ཅེས་སོ། །དོན་དེ་
ལྟ་བུ་རྟོགས་ན། ས་ལམ་ཅིག་ཅར་དུ་ཆོད་ཅིང་རིམ་པར་བགྲོད་མི་དགོས་ཏེ། ལམ་མེད་ཅེས་
སོ། །མདོར་ན་ཆོས་ཐམས་ཅད་སེམས་ཀྱི་རང་སྣང་དུ་རྟོགས་པས་ཕྱིའི་སྒྲོ་འདོགས་ཆོད།
སེམས་ཀྱི་རང་བཞིན་ཅིར་ཡང་མ་གྲུབ་པ་སྟོང་པ་ཉིད་དུ་རྟོགས་པས་ནང་གི་སྒྲོ་འདོགས་
ཆོད། སྟོང་པ་ཉིད་ལ་ལྟ་རྒྱུ་དང་ཉམས་སུ་ལེན་རྒྱུ་ཅི་ཡང་མ་རྙེད་པས་རིག་པ་རང་བབས་སུ་
ཁྲོལ་ལེ་བཞག་པས་གསང་བའི་སྒྲོ་འདོགས་ཆོད། དོན་དེ་ཉིད་ལས་མ་རྟོགས་པའི་བསྒྲུབ་
བྱ་གཞན་ན་མེད་པས་མཐར་ཐུག་གི་སྒྲོ་འདོགས་ཆོད། སྒྲོ་འདོགས་ཐམས་ཅད་དང་བྲལ་
བའི་སེམས་དེ་མཐའ་བྲལ་དུ་གནས་པ་ཉམས་ལེན་གྱི་མཆོག་ཡིན་ནོ། །
དེ་ལྟར་ཡང་། གནས་མེད་གནས་ཡིན་འདི་ནི་རྒྱལ་བས་གནས་པར་གསུངས། །
དཔེར་ན་བར་སྣང་སྤྲིན་བཞིན་གནས་པ་མེད་པར་གནས། །ཞེས་སོ། །དེ་ལྟ་བུའི་ངང་ལ་མ་
ཡེངས་པར་གནས་པ་ནི། མཉམ་བཞག་ཞེས་བྱ་ཞིང་། མཉམ་པར་གཞག་རྒྱུ་མེད་པའི་ངང་
ལ་མཉམ་པར་བཞག་སྟེ། དེ་ལྟར་ཡང་བདག་ནི་མཉམ་པར་བཞག་ཅེའམ་ལངས་ཞེས་
རློམས་སེམས་མེད། ཅིའི་ཕྱིར་ཞེ་ན། ཆོས་ཀྱི་རང་བཞིན་ཡོངས་ཤེས་ཕྱིར། །ཞེས་སོ། །
གཉིས་པ་རྗེས་ཐོབ་བགྲོད་པ་གཅིག་པའི་འཁྱེར་སོ་ལ། མདོ་རང་རྐང་གི་ཉམས་
ལེན་དཀྱུས་སུ་བཤད། ཐབས་ལྡན་མཆོག་གི་ཉམས་ལེན་ཟུར་ནས་བཀང༌། སྤྲོས་བྱས་
དམིགས་པའི་ལྡོག་པ་སྤྲོས་མེད་དུ་ཤར་ཚུལ་ལོ། །དང་པོ་ནི། དེ་ལྟར་མཉམ་བཞག་ལས་
~320



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
རྗེས་ཐོབ་ཏུ་ལངས་པ་དེའི་ཚེ་གཟུགས་སོགས་སྣང་བ་ཐམས་ཅད་སྣང་སྟོང་ཞེན་པ་དང་
བྲལ་བ་སྒྱུ་མ་ལྟ་བུར་ལམ་དུ་འཁྱེར། སྒྲ་བྲག་ཆ་ཐམས་ཅད་གྲག་སྟོང་ཞེན་པ་དང་བྲལ་བ་
བྲག་ཆ་ལྟ་བུར་ལམ་དུ་འཁྱེར། དྲན་སྣང་རྟོག་པའི་རི་མོ་ཐམས་ཅད་རིག་སྟོང་དབྱེར་མེད་རྨི་
ལམ་ལྟ་བུར་ལམ་དུ་འཁྱེར་རོ། །དེ་ལྟར་ཡང་། གང་ཞིག་ཆོས་འདི་སྤྲུལ་དང་སྒྱུ་མ
ཤེས་ཤིང་། །སོམ་ཉི་མེད་ཅིང་སློབ་ལ་ཕྱིར་ཞིང་སྦྱོར་བྱེད་པ། །ཞེས་སོ། །
གཉིས་པ་ཐབས་ལྡན་མཆོག་གི་ཉམས་ལེན་ཟུར་ནས་བཀང་བ་ནི། རང་ཉིད་གསང་
སྔགས་ཟབ་མོའི་ཉམས་ལེན་གཙོ་བོར་བྱེད་པ་ཞིག་ཡིན་ན། རང་གསལ་སྟོང་དབྱེར་མེད་
ཀྱི་བསྐྱེད་རིམ་ལ་གནས་ནས་སྣང་བ་ཐམས་ཅད་དེ་ལྟར་དུ་ལམ་དུ་འཁྱེར་བར་བྱེད་དགོས་
ལ། འདི་ལ་ཡང་ཡི་དམ་གྱི་ལྷ་གཅིག་ཉིད་ཀྱི་བསྐྱེད་རིམ་ལ་ཆིག་སྒྲིལ་བྱས། ལྟ་བ་ཟབ་
མོའི་རྩིས་ཟིན་ན་ལམ་ཆོད་ཆེ་ཞིང་། མང་པོའི་ཉམས་ལེན་གྱིས་དགོས་ཁར་ཕན་ཆུང་བའི་
དཔེ་ནི། རྨི་ལམ་དང་བར་དོའི་སྣང་བ་འཚུབ་བོ་ཞིག་ཤར་བའི་ཚེ་ཆིག་སྒྲིལ་བྱས་པའི་སྐྱེས་
བུ་དེ། བསྐྱེད་རྫོགས་གཅིག་པུ་དེ་ཉམས་སུ་ལེན་པ་ལ་བརྩོན་ཞིང་དེས་ཕན་ཐོགས་ལ།
མང་པོའི་ཉམས་ལེན་བྱེད་པའི་གང་ཟག་དེ་ལ་སྔར་གྱི་སྣང་བ་དེ་ལྟ་བུ་ཤར་བའི་ཚེ། བསྐྱེད་
རྫོགས་གཅིག་ལ་རྣམ་རྟོག་གཏིང་ཚུགས་པའི་ཡིད་བརྟན་ཐུབ་པ་མེད་པས་བླང་བྱའི་ཉམས་
ལེན་རྩོབ་རྩོབ་ཏུ་འགྱུར་རོ། །
གསུམ་པ་སྤྲོས་བཅས་དམིགས་པའི་ལྡོག་པ་མང་དུ་ཤར་ཚུལ་ནི། མདོ་རང་རྐང་གི་
ཉམས་ལེན་ལྟར་ན། སྣང་སྟོང་དབྱེར་མེད་ཀྱི་ངང་ངམ། སྔགས་ཀྱི་ཉམས་ལེན་ལྟར་ན་
བསྐྱེད་རིམ་ཟབ་མོའི་ངང་ནས། མདོ་དག་པར་སྟོན་པའི་རྗེས་སུ་བཟློག་པ་བྱེད་པའི་ཚེ།
ལག་པ་གཡས་པ་ཉི་མ། གཡོན་པ་ཟླ་བར་བསམས་ཏེ། བསྟན་པ་སྤྱི་དང་སེམས་ཅན་
ཡོངས་ལ་འཚེ་བ་དང་། བླ་མ་དང་རྣལ་འབྱོར་པ་རང་གི་ཕྲིན་ལས་དང་། ས་ལམ་བསྒྲུབ་
321ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་བར་དུ་གཅོད་པའི་གནོད་བྱེད་རྣམས་ལ་ཚད་མེད་པའི་སྙིང་རྗེ་དྲག་པོས་ཀུན་ནས་
བསླངས་ཏེ། ཐལ་མོ་བརྡབ་པའི་ཚེ་ཉི་ཟླའི་བར་དུ་ལུས་ངག་ཐལ་བ་རྡུལ་དུ་བརླག་ཅིང་
རྣམ་ཤེས་ཆོས་ཀྱི་དབྱིངས་སུ་བསྒྲལ་བར་བསམ། རྗེས་གོང་དུ་བཤད་པའི་ལྟ་བ་ཟབ་མོ་ལ་
མཉམ་པར་བཞག་གོ། །
འདིར་སྨྲས་པ། མཉམ་བཞག་སྲིད་ཞི་གཉིས་ཀྱི་རྟོག་དཔྱོད་བྲལ། །རྗེས་ཐོབ་ཡུལ་
སྣང་སྒྱུ་མར་ཉམས་སུ་མྱོང་། །མཉམ་རྗེས་བགྲོད་པ་གཅིག་པའི་ཉམས་ལེན་ལ། །ངེས་པ་
གཏིང་ནས་རྙེད་པ་བླ་མའི་དྲིན། །གདོན་འདྲེར་འཛིན་པའི་རྣམ་རྟོག་དབྱིངས་སུ་ཡལ། །
བགེགས་བར་ཆད་ཀྱི་འཛུམ་མ་རང་སར་ཞི། །སེམས་མ་བཅོས་སྟོང་པའི་ངང་དུ་གྲོལ། །
གདོན་རིགས་ཆོས་སྐྱོང་དུ་འགྱུར་བ་བླ་མའི་དྲིན། །བར་ཆད་དངོས་གྲུབ་དུ་ལོངས་པ་བླ་མའི་
དྲིན། །རང་སེམས་སངས་རྒྱས་སུ་ཤེས་པ་བླ་མའི་དྲིན། །ཞེས་སོ། །ཟབ་མོའི་ཉམས་ལེན་
མཐའ་དག་གི་དོན་ཉུང་ངུའི་ཚིག་གི་སྒོ་ནས་བསྡུ་ན། འདི་ལྟར་དུ་ཉམས་སུ་བླང་སྟེ། ཕྱི་
ཚོགས་དྲུག་ཡུལ་སྣང་སྣ་ཚོགས་ལ། །ནང་འགྲུ་བ་སེམས་ཀྱི་འཛིན་པ་བྲལ། །བར་སྣང་
སྟོང་སྒྱུ་མའི་རོལ་རྩེད་ཀྱིས། །ཉམས་གང་སྐྱེས་བདེ་བའི་རོལ་པར་ཤར། །བློ་ཅིག་སྒྲིལ་ཐུབ་
པ་བླ་མའི་དྲིན། །དེ་ལྟར་དུ་ཉམས་སུ་བླང་བར་བྱའོ། །དེ་ལྟར་དངོས་བསྟན་སྦས་སྟོན་གྱི། །
འཆད་ཚུལ་ཉིན་བྱེད་དབང་པོ་ལས། །ལེགས་བཤད་ཚ་ཟེར་འཕྲོས་པ་ཡིས། །ཤེར་ཕྱིན་
བརྗོད་དོན་པདྨོའི་ཚལ། །ལེགས་བཤད་གེ་སར་ཕྱེ་བ་ལས། །བྱུང་བའི་ཟབ་དོན་སྦྲང་རྩིའི་
བཅུད། །དོན་གཉེར་རྐང་དྲུག་ལྡན་རྣམས་ཀྱི། །བློ་གྲོས་ལུས་སྟོབས་རྒྱས་ཕྱིར་སྦྱིན། །དགེ་
བས་མཁའ་མཉམ་འགྲོ་བ་ཀུན། །ཟབ་མོའི་གནས་ལ་གཞོལ་བྱས་ཏེ། །རྣམ་གྲོལ་བྱང་ཆུབ་
མྱུར་ཐོབ་ཤོག །
ཅེས་པ་འདི་ཉིད་ཆུ་ཕོ་སྤྲེའུའི་ལོ། ཉིན་མོའི་དབང་ཕྱུག་བུ་མོའི་ཁྱིམ་དུ་རྩེད་དགས་
322



རྒྱལ་ཡུམ་སྙིང་པོའི་རྣམ་བཤད་ཉིན་བྱེད་དབང་པོ།
རོལ་པའི་དཀར་པོའི་ཕྱོགས་བཟང་པོ་གསུམ་པའི་ཚེས་ཟླ་བས་གྲོ་ཞུན་ཁྱིམ་དུ་བསུ་བའི་
འགྲུབ་སྦྱོར་ལ། འཁོར་ལོ་སྡོམ་པའི་ཕོ་བྲང་བྱང་ཕྱོགས་དཔལ་གྱི་རི་ལ་སྟོད་རྒྱལ་གྱི་ཤྲཱི་
རིའི་བསམ་གཏན་གླིང་གི་གནས་ཆེན་དུ་ཤེར་ཕྱིན་ཐེག་པ་མཆོག་གི་རྣལ་འབྱོར་པ་དངོས་
གྲུབ་དཔལ་འབར་གྱིས་སྡེ་སྣོད་འཛིན་པ་འགའ་དང་འགའ་ཡིས་བསྐུལ་བའི་ངོར་གཞན་
ཕན་གྱི་བློ་ཁོ་ནས་བཀོད་པ་འདིས། སྙིང་པོ་དོན་གྱི་བསྟན་པ་ཕྱོགས་བཅུར་རྒྱས་པར་གྱུར་
ཅིག །།
འཕྲུལ་ཡིག་མཁན་པོ་བཀྲ་ཤིས་དཔལ་བཟང་གིས། །བརྡ་དག་དང་བཅས་གུས་པས་
ལེགས་པར་བྲིས། །རྐོས་ལ་མཁས་པ་བསྐལ་བཟང་རྡོ་རྗེ་དང་། །མཁའ་སྤྱོད་རྡོ་རྗེ་སྐུ་མཆེད་
གཉིས་ཀྱིས་བརྐོས། །སླར་འདིའི་མཐུན་རྐྱེན་མཐའ་དག་སྒྲུབ་བྱེད་ནི། །གཞན་སྡེ་དཔུང་
ཚོགས་བཞི་ཡིས་ཟིལ་གྱིས་གནོན། །རང་བདེ་བྱམས་པའི་རྭ་བར་སྐྱོང་མཁས་ཤིང་། །བསྟན་
པ་སྟོབས་ཀྱིས་འཛིན་པའི་བརྒྱ་བྱིན་ཆེ། །སྨན་ཁབ་སྟོད་ཀྱི་ས་སྐྱོང་སྐུ་མཆེད་ཡིན། །དེ་ལྟར་
བསྐྲུན་པའི་རབ་དཀར་དགེ་ཚོགས་ཀྱིས། །མི་དབང་སྐུ་ཚེ་བསྐལ་འབངས་དཔལ་འབྱོར་
སོགས། །ཕུན་ཚོགས་དབྱར་མཚོའི་ཆུ་ལྟར་རྒྱས་པ་དང་། །གནས་སྐབས་འགལ་རྐྱེན་ཉེར་
འཚེ་ཀུན་ཞི་ནས། །མཐར་ཐུག་རྫོགས་པའི་བྱང་ཆུབ་མྱུར་ཐོབ་ཤོག །།མངྒ་ལཾ་བྷ་ཝནྟུ།
ཤུ་བྷཾ།
ལ323



སྤྱི་ཁྱབ་ཇུས་འགོད་པ། མཆོག་སྤྲུལ་ཐུབ་བསྟན་ཉི་མ། ཚེ་རིང་བཀྲ་ཤིས།
དཔེ་སྒྲིག་འགན་འཁུར་བ། བཀྲ་ཤིས།
མདུན་ཤོག་འཆར་འགོད་པ། འབྲུག་རྒྱལ།
ཐར་ལམ་གསལ་སྒྲོན་ལས།
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། ༤
ཁོ་ཐར་འཛམ་ལོས་བསྡུ་བསྒྲིགས་མཛད།
སི་ཁྲོན་དུས་དེབ་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༡༤ལོའི་ཟླ་༡༢ པར་པར་གཞི་དང་པོ་བསྒྲིགས།།
༢༠༡༤ལོའི་ཟླ་༡༢པར་པར་ཐེངས་དང་པོ་དཔར།
དཔེ་རྟགས།
དེབ་བཅུ་པོ་ལ་རིན་སྒོར། ༤༥༠.༠༠
ISBN 978-7-5409-5726-1



2)
མི་འགྱུར་ཆོས་སྐུའི་རང་བཞིན་ཉིད། །མཚོན་པའི་བྱང་ཆུབ་མཆོད་རྟེན་ཆེ། །



རྒྱལ་པོ་མདོ་བཅུའི་བསྡུ་སྒྲིག་མཚན་ཐོ།
བཀའ་འདྲི་ཞུ་ཡུལ། སྐྱབས་རྗེ་གཟན་དཀར་རིན་པོ་ཆེ་ཐུབ་བསྟན་ཉི་མ།
གཙོ་སྒྲིག་པ། འཇམ་བློ།
ཕྱི་ཤོག་ལག་རྩལ་པ། འབྲུག་རྒྱལ།
ཡིག་གཏགས་པ། ཁྲོ་བཟའ་སྒྲོན་མེ། ཟླ་བ་ལྷ་མོ། དབང་ཕྱུག་མཚོ། ཕུར་པ་ལྷ་མོ།
ཚེ་རིང་འཚོ། འོད་མཚོ། འབྲུག་རྒྱལ། དམ་ཆོས། ཤེས་རབ།
ཀུན་དགའ་བཟང་མོ།
ཞུ་དག་པ། ཚེ་བརྟན་རྡོ་རྗེ། མཁར་མདོ་མགོན་པོ། མཁར་མདོ་དབང་རྒྱལ།
གཙང་སངས། བྱམས་པ་བསྟན་འཛིན། ནོར་བུ་ཚེ་རིང་།
ཤེས་རབ་དྲི་མེད། དཔལ་མོ། ཨ་གདུགས་དཀར་སྐྱབས།
སྒྲིག་སྦྱོར་བ། བསྟན་པའི་རྒྱལ་མཚན། གསའ་རང་འབར། པད་རྡོར། དཔལ་མོ། རྡོ་རྗེ།
