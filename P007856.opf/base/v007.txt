༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5823
ImageGroup:
13CN5831
LCCN:
In/a
ISBN:
n/a
Title:
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
|rgyal po mdo bcu'i rtsa 'grel phyogs bsgrigs/
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
17
Total Volumes:
10
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཐར་ལམ་གསལ་སྒྲོན།
༄༅། །རྒྱལ་པོ་མདོ་བཅུའི་རྩ་འགྲེལ་ཕྱོགས་
བསྒྲིགས་བཞུགས་སོ། །
དེབ་བདུན་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སི་ཁྲོན་དུས་དེབ་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP) 数据
十大王经本注:全10册:藏文/降落主编,一成都:四川民族出版社,
2014.12
(觉悟之道)
ISBN 978-7-5409-5726-1
I. 叶.. II. 0降, IL. 0大乘一佛经一藏语
IV. OB942.1
中国版本图书馆CIP数据核字(2014)第309191号
觉悟之道
十大经本注(7卷)
降洛主编
策 划;土登尼玛泽仁扎西
责任编辑:扎西
封面设计:朱儿甲
技术设计:白玛次成
责任印制:林么周
地印成印字版印印书定
出版发行:四川党建期刊集团 四川民族出版社
址:成都市三洞桥路12号
刷:四川嘉创印务有限责任公司
成品尺寸:170mmX240mm
张:225.25
数:2920 千
次:2014年12月第一版
次:2014年12月第一次印刷
数: 0001~ 2000册
号:ISBN 978-7-5409-5726-1
价:450.00 元(1-10卷)



རྣམ་འདྲེན་སྟོང་ལས་པད་དཀར་ལྟར། །ཡོངས་བསྔགས་སྟོན་མཆོག་ཤཱཀྱའི་ཏོག །



སུམ་ཉིས་ས་ལ་དབང་བྱས་པའི། །གངས་ཅན་མི་རྗེ་ཁྲི་སྲོང་མཆོག །



དཀར་ཆག
༼བྱང་ཆུབ་ལྟུང་བཤགས་ལས་སྒྲིབ་དག་པའི་མདོ།༽
ཕུང་པོ་གསུམ་པའི་མདོ་འདོན་ཐབས།
ཆོས་རྗེ་ས་སྐྱ་པཎྜི་ཏ། 1
བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་
དྲི་མ་མེད་པའི་ཆུ་རྒྱུན།
གཡག་སྟོན་སངས་རྒྱས་དཔལ། 3
ལྟུང་བཤགས་ཀྱི་ཊིཀྐ་མདོར་བསྡུས་པ།
':རྒྱལ་ཚབ་དར་མ་རིན་ཆེན། 16
སངས་རྒྱས་སུམ་ཅུ་སོ་ལྔའི་མཚན་གྱི་ཕན་ཡོན།
རྒྱལ་ཚབ་དར་མ་རིན་ཆེན། 24
ལྟུང་བཤགས་བཏོན་པའི་ཕན་ཡོན་བཤད་པ་
སྒྲིབ་པ་ཀུན་སེལ།
-ཨ་མེས་ཞབས་ངག་དབང་ཀུན་དགའ་བསོད་ནམས། 29
ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ། རྗེ་བཙུན་ཏཱ་ར་ནཱ་ཐ། 32
བྱང་ཆུབ་སེམས་དཔའི་ལྟུང་བ་བཤགས་
པའི་ཊཱི་ཀ་མཐོང་བ་དོན་ལྡན།
མཁས་གྲུབ་སངས་རྒྱས་ཡེ་ཤེས། 58
ལྟུང་བཤགས་ཀྱི་ཟིན་བྲིས་ཉུང་དུ་གོ་བདེ་སྡིག་ལྟུང་དག་བྱེད་
ཡེ་ཤེས་བདུད་རྩིའི་ཁྲུས་ཆར།
མཁས་གྲུབ་ཀརྨ་ཆགས་མེད། 78
ལྟུང་བ་བཤགས་པའི་མདོ་ལས་བདེ་བར་གཤེགས་པ་སུམ་ཅུ་
སོ་ལྔའི་མངོན་རྟོགས།
མཁས་གྲུབ་ཀརྨ་ཆགས་མེད། 84
ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་
འ1ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྡོམ་བྱ་ཚུལ་འགྲེལ་པ། །
ཅོ་ནེ་གྲགས་པ་བཤད་སྒྲུབ། 88
བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན། ཀརྨ་ངེས་དོན་བསྟན་འཛིན། 106
བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།... འབྲི་གུང་ཉིན་རྫོང་ཁྲི་བ། 146
འཕགས་པ་དཀོན་མཆོག་བརྩེགས་པ་ལས་བྱུང་བའི་ལྟུང་བ་བཤགས་པའི་སྒོམ་ཟིན་
བདུད་རྩིའི་ཆུ་རྒྱུན།
ཟུར་མང་པདྨ་རྣམ་རྒྱལ། 162
ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་
གཞོམ་པའི་ཐོ་བ།
འཇམ་དབྱངས་མཁྱེན་བརྩེའི་དབང་པོ། 171
བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་
རླབས་ཀྱི་གདྨ་བཟང་པོ།-
འཇམ་དབྱངས་བློ་གཏེར་དབང་པོ། 179
འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་
རིན་པོ་ཆེའི་སྤྲིན།
-རྡོ་གྲུབ་འཇིགས་མེད་བསྟན་པའི་ཉི་མ། 203
བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་
སྡིག་ལྟུང་མུན་སེལ།
བྲག་དཀར་སྤྲུལ་སྐུ་བློ་བཟང་དཔལ་ལྡན། 240
ལྟུང་བཤགས་ཕན་ཡོན་ཚིགས་སུ་བཅད་པ། • རོག་སྤྲུལ་ཐུབ་བསྟན་བཤད་སྒྲུབ་རྒྱ་མཚོ། 253
བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་
ཉི་མའི་འོད་ཟེར།
“བློ་བཟང་དཔལ་ལྡན་བསྟན་པའི་ཉི་མ། 255
བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་
ཐར་འདོད་སྙིང་གི་དགའ་སྟོན།
ཤེས་རབ་དཔལ་ལྡན། 264
ཕུང་པོ་གསུམ་པའི་མདོའི་མཆན་འགྲེལ།
མཁན་པོ་ཚུལ་ཁྲིམས་རྒྱལ་མཚན། 284
2ལ



༄༅། །ཕུང་པོ་གསུམ་པའི་མདོ་འདོན་ཐབས་བཞུགས།
ཆོས་རྗེ་ས་སྐྱ་པཎྜི་ཏ།
ན་མོ་མཉྫའི་ཡེ། ཕུང་པོ་གསུམ་པའི་མདོ་འདོན་པའི་མན་ངག་ནི། རང་གི་མདུན་གྱི་
ནམ་མཁའི་གནས་སུ་སངས་རྒྱས་སུམ་ཅུ་སོ་ལྔ་པདྨ་དང་ཟླ་བའི་གདན་ལ་བཞུགས་པ།
དཀར་པོ་ལ་སོགས་པ་ཁ་དོག་ལྔའི་རྣམ་པ་ཅན། སྤྲུལ་པའི་སྐུའི་ཆ་ལུགས་ཀྱིས་བཞུགས་
པ། མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུས་བརྒྱན་པ།
ཕྱག་རྒྱ་ལྔས་བཞུགས་པ་སྟེ། ཆོས་འཆད། ཏིང་ངེ་འཛིན། མཆོག་སྦྱིན། ས་གནོན། སྐྱབས་
སྦྱིན་གྱིས་བཞུགས་པའོ། །གང་ཟག་གི་བློ་ལ་དམིགས་པ་གསལ་བར་འདོད་ན་དཀར་པོ་
བདུན་ནི་ཆོས་འཆད་ཀྱིས་བཞུགས་པ། སྔོན་པོ་བདུན་ནི་བདུད་འདུལ་གྱིས་བཞུགས་པ།
སེར་པོ་བདུན་ནི་མཆོག་སྦྱིན་གྱིས། དམར་པོ་བདུན་ནི་ཏིང་ངེ་འཛིན་གྱིས། ལྗང་གུ་བདུན་ནི་
སྐྱབས་སྦྱིན་གྱིས་བཞུགས་པའོ། །དེའང་ཕྱོགས་རེ་རེར་མི་བཞུགས་པར། དཀར་པོ་གཅིག་
གི་རྩར་སྔོན་པོ་དང་། སེར་པོ་དང་། དམར་པོ་དང་། ལྗང་གུ་སྤེལ་བས་བཞུགས་པའམ།
དཀར་པོ་ནས་བཟུང་སྟེ་རིམ་པ་བཞིན་དུ་བཞུགས་པར་བསྒོམས་ན་བློ་ལ་བདེ་བ་ཡིན་ནོ། །
བོད་ཀྱིས་བྱས་པའི་ཕུབ་དང་རལ་གྲི་ལ་
]་ལ་སོགས་པ་མཚོན་ཆ་མང་པོ་བཟུང་བ་སྣང་
སྟེ། དེ་ནི་སྤྲུལ་སྐུ་རབ་ཏུ་བྱུང་བའི་ཆ་ལུགས་ལ་ཤིན་ཏུ་མི་འཐད་པ་ཡིན་ནོ། །དེའང་ཁྱད་
ལ1ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་འཕགས་པའི་བསྟོད་པ་ལས་འབྱུང་བ། ཁྱོད་ནི་མཚོན་ཆ་མདུང་མེད་པར། །བྱམས་
པའི་མཚོན་གང་ལགས་པས་རྒྱལ། །ཞེས་གསུངས་པ་ཡིན་ནོ། །དེ་ལྟ་བུ་ནི་སྡིག་པ་
བཤགས་པའི་རྟེན་གྱི་སྟོབས་ཡིན་ནོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་
བདག་ལ་དགོངས་སུ་གསོལ། བདག་གི་སྐྱེ་བ་འདི་དང་ཞེས་པ་ནས་བཟུང་སྟེ། མི་འཆབ་
བོ། །ཞེས་པའི་བར་ནི་རྣམ་པར་སུན་འབྱིན་པའི་སྟོབས་ཡིན་ལ། སླན་ཆད་བསྡམ་པར་
བགྱི་ལགས་སོ། །ཞེས་བྱ་བ་ནི་གཉེན་པོ་ཀུན་ཏུ་སྤྱོད་པ་དང་། སོར་ཆུད་པའི་སྟོབས་སོ། །
དེ་དག་ནི་སྡིག་པ་བཤགས་པའི་ཕུང་པོ་ཞེས་བྱ་བའི་སྟོབས་ཡིན་ནོ། །ཡང་སངས་
རྒྱས་བཅོམ་ལྡན་འདས་དེ་དག་བདག་ལ་དགོངས་སུ་གསོལ། ཞེས་བྱ་བ་ནས་བཟུང་སྟེ།
སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང་། ཚུལ་ཁྲིམས་ལས་བྱུང་བའི་
བསོད་ནམས་བྱ་བའི་དངོས་པོ་དང་། །བསྒོམས་པ་ལས་བྱུང་བའི་བསོད་ནམས་བྱ་བའི་ .
དངོས་པོ་གསུམ་དུ་འདུ་ལ། གཞན་ཡང་འོག་ནས་འབྱུང་བའི་བསོད་ནམས་ཐམས་ཅད་ལ་
རྗེས་སུ་ཡི་རང་བ་དང་། ཆོས་ཀྱི་འཁོར་ལོ་བསྐོར་བར་བསྐུལ་བ་དང་། མྱ་ངན་ལས་མི་
འདའ་བར་གསོལ་བ་གདབ་པ་རྣམས་ནི། བསོད་ནམས་ཀྱི་ཕུང་པོ་ཞེས་བྱ་བ་ཡིན་ལ།
བསྔོ་བ་རྣམས་ནི་ཡོངས་སུ་བསྔོ་བ་ཞེས་པའི་ཕུང་པོ་གསུམ་པ་ཡིན་ནོ། །དེ་ལྟར་ཕུང་པོ་
གསུམ་དུ་བསྡུས་ལ། །ངག་ཏུ་བརྗོད་པའི་ཚིག་གི་དོན་བསམ་ཞིང་། སྙིང་ཐག་པ་ནས་སྡིག་
པ་བཤགས་པ་ལ་སོགས་པ་བྱའོ། །གཞུང་གི་ཚིག་དོན་རྣམས་ནི་གཞུང་ཉིད་དུ་རྟོགས་པར་
བྱའོ། །ཕུང་པོ་གསུམ་པ་འདོན་པའི་མན་ངག །ས་སྐྱ་པཎྜི་ཏས་མཛད་པ་རྫོགས་སོ།། །།
མ2



ཐུ༄༅། །བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་
མེད་པའི་ཆུ་རྒྱུན་ཞེས་བྱ་བ་བཞུགས་སོ། །
གཡག་སྟོན་སངས་རྒྱས་དཔལ།
སྭསྟི། ཐམས་ཅད་མཁྱེན་པ་ལ་ཕྱག་འཚལ་ལོ། །དོན་དམ་སྨྲ་བསམ་བརྗོད་ལས་
འདས་གྱུར་ཀྱང་། །ཀུན་རྫོབ་རྒྱུ་འབྲས་བསླུ་བ་མེད་གཟིགས་ནས། །འདུལ་བ་རྒྱ་མཚོའི་
ཆུ་རྒྱུན་རབ་ཕབ་སྟེ། །བསླབ་གསུམ་ལོ་ཐོག་ཕུན་ཚོགས་སྤེལ་བ་དང་། །ཉེས་ལྟུང་དྲི་མའི་
ཚོགས་རྣམས་སྦྱང་མཛད་པའི། །སྟོན་པ་ཀླུ་དབང་དེ་ལ་ཕྱག་འཚལ་ལམ། །བྱང་ཆུབ་
སེམས་བསྐྱེད་བྱང་ཆུབ་ཐོབ་ཕྱིར་དུ། །ལྟུང་བའི་ཚོགས་རྣམས་དག་པར་བྱེད་པའི་ཐབས། །
དད་དང་བརྩེ་དང་འགྱོད་སེམས་དྲག་པོ་ཡིས། །བླངས་ཏེ་ཀླུ་གྲུབ་འགྲེལ་བཞིན་བྲི་བར་བྱ། །
དོན་གཉེར་ཐར་པ་འདོད་རྣམས་གུས་པས་ལོངས། །
འདིར་མྱ་ངན་ལས་འདའ་བར་འདོད་པའི་བསམ་པས།། ལེགས་པར་གསུངས་པའི་
ཆོས་འདུལ་བ་ལ་རབ་ཏུ་བྱུང་བ་ལས་དང་པོ་པ་རྣམས་ལ། ཕམ་པ་དང་། ཉེས་བྱས་ཀྱི་
རིགས་སུ་གཏོགས་པའི་ལྟུང་བ་འབྱུང་སྲིད་ལ་ལྟུང་བ་དེ་སྟོབས་བཞིའི་སྒོ་ནས་མ་བཤགས་ན།
ལྟུང་བའི་ཁྱད་པར་གྱིས་ངན་སོང་གསུམ་དུ་ཅི་རིགས་པར་ལྟུང་བར་བྱེད་ལ། དེར་ལྟུང་ན་
༤3ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདེ་བའི་སྐབས་དབེན་ཅིང་སྡུག་བསྔལ་རྒྱུན་མི་འཆད་པ་ཉམས་སུ་མྱོང་བར་འགྱུར་བས།
དེ་ལས་རྒྱལ་བའི་ཐབས་ལ་འབད་པར་བྱ་དགོས་སོ། །
དེ་ཡང་འདི་ལྟར་སྟོབས་བཞིའི་སྒོ་ནས་ལྟུང་བ་བཤགས་ཏེ། བསླབ་པ་སོར་ཆུད་
པར་བྱེད་དགོས་ལ། དེ་ཡང་བདག་ཅག་གི་སྟོན་པ་ཐུགས་བརྩེ་བ་ཅན་དཔལ་རྒྱལ་བ་ཤཱཀྱ་
ཐུབ་པ་དང་། དེའི་ཐུགས་དང་གསུངས་ལས་འཁྲུངས་པའི་སྲས་བྱང་ཆུབ་སེམས་དཔའ་
ཆེན་པོ་དང་རང་སངས་རྒྱས་དང་ཉན་ཐོས་ཆེན་པོ་རྣམས་ཀྱིས་གསུངས་པ་ཆེས་ཡོད་མོད་
ནའང་། དེ་རྣམས་ཀྱི་ནང་ནས་ཟབ་པ་འཕགས་པ་དཀོན་མཆོག་བརྩེགས་པར་བྱང་ཆུབ་
སེམས་དཔའ་ལྟད་མོ་ཅན་ལ་སོགས་པ་ལས་དང་པོ་པ་སོ་ལྔས། རྒྱལ་པོའི་ཁབ་ཏུ་བསོད་
སྙོམས་ལ་བྱོན་པས། ཆང་འཚོང་མའི་བུ་འོག་ཏུ་ཤི་བའི་ལྟུང་བ་བཤགས་པའི་དོན་དུ།
འཕགས་པ་ཉེ་བ་འཁོར་ལ་བསྐུལ་ཏེ། བཅོམ་ལྡན་འདས་ཀྱིས་གསུངས་པའི་བྱང་ཆུབ་
ལྟུང་བཤགས་འཆད་པར་བྱེད་དོ། །དེ་ནི་བཤད་བྱའི་ཆོས་ངོས་བཟུང་བའོ། །
ད་ནི་ཇི་ལྟར་འཆད་པའི་ཚུལ་སྟོན་པ་ནི། དེའི་འགྲེལ་པ་འཕགས་པ་ཀླུ་སྒྲུབ་དང་།
ཛེ་ཏ་རི་དགྲ་ལས་རྣམ་རྒྱལ་པས་བཀྲལ་བའི་ལུགས་བཞིན་བརྗོད་པར་བྱའོ། །དེ་ཡང་རྟེན་
བཤམས་པ་དང་། དེའི་མདུན་དུ་ཇི་ལྟར་བཤགས་པ་བྱེད་པའི་ཚུལ་གཉིས། དང་པོ་ནི།
སྐྱབས་གསུམ་སྔོན་དུ་འགྲོ་བའི་སྒོ་ནས་སེམས་བསྐྱེད་དེ་ཚད་མེད་བཞི་བསྒོམ་པ་བསོད་
ནམས་ཀྱི་ཚོགས་དང་། སྭ་བྷ་ཝའི་སྔགས་ཀྱིས་སྟོང་པར་སྦྱངས་པ་ཡེ་ཤེས་ཀྱི་ཚོགས་
གསག་པ་སྔོན་དུ་བཏང་སྟེ། སྟོང་པའི་ངང་ལས་རང་ཉིད་གནས་པའི་སྟེང་གི་ནམ་མཁའ་
ཡངས་པའི་དབུས་སུ། སེང་གེ་བརྒྱད་ཀྱིས་བཏེག་པའི་རིན་པོ་ཆེ་སྣ་ཚོགས་ལས་གྲུབ་པའི་
ཁྲི་ཡངས་ཤིང་རྒྱ་ཆེ་བའི་སྟེང་དུ་པདྨ་འདབ་མ་སྟོང་ལྡན། དེའི་ཟེའུ་འབྲུ་ལ་ཟླ་བའི་དཀྱིལ་
འཁོར་ཉ་གང་པ་དེའི་སྟེང་དུ་དེ་བཞིན་གཤེགས་པ་ཤཱཀྱ་ཐུབ་པ་སྐུ་མདོག་སེར་པོ་རབ་ཏུ་
ཀ4



བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན།
བྱུང་བ། སྤྲུལ་པའི་སྐུ་ལ་མཚན་དང་དཔེ་བྱད་ཀྱིས་བརྒྱན་པ། ཆོས་གོས་དང་། སྣམ་སྦྱར་
གསོལ་བ། ཞབས་རྡོ་རྗེ་དཀྱིལ་ཀྲུང་ཅན་ལ་འཁོར་མཆོག་གཉིས་དང་། ཉེ་བའི་སྲས་
བརྒྱད་ལ་སོགས་པ་དཔག་ཏུ་མེད་པས་བསྐོར་བ། ཕྱག་གཉིས་ཆོས་འཆད་ཀྱི་ཕྱག་རྒྱ་
མཛད་པ་བསྒོམ། དེ་བཞིན་གཤེགས་པ་གཞན་རྣམས་ལའང་གདན་དང་རབ་ཏུ་བྱུང་བ་
སྤྲུལ་པའི་སྐུ་མཚན་དཔེས་བརྒྱན་པ་དང་། ཞབས་རྡོ་རྗེ་དཀྱིལ་ཀྲུང་ཅན་དང་། འཁོར་གྱིས་
བསྐོར་བ་སྔར་བཞིན་ལ།
རྒྱས་པར་བསྒོམ་འདོད་ན། དབང་པོ་རྣོན་པོས་འདི་ལྟར་བསྒོམ་པར་བྱ་སྟེ། དེ་
བཞིན་གཤེགས་པ་ཤཱཀྱ་ཐུབ་པ་བཞུགས་པའི་སྟེང་ཕྱོགས་ནམ་མཁའི་སྙིང་པོའི་ཞིང་ན། དེ་
བཞིན་གཤེགས་པ་རྡོ་རྗེ་སྙིང་པོ་རབ་ཏུ་འཇོམས་པ་སྐུ་མདོག་སྔོན་པོ། ཕྱག་ན་རྡོ་རྗེ་གཉིས་
བསྣམས་པ། ཤར་ཕྱོགས་རིན་པོ་ཆེ་ཡོད་པའི་ཞིང་ན། དེ་བཞིན་གཤེགས་པ་རིན་ཆེན་འོད་
འཕྲོ་དཀར་པོ་རྡོ་རྗེ་དང་ཉི་མ་བསྣམས་པ། ཤར་ལྷོ་ཀླུས་ཁྱབ་པའི་ཞིང་ན། དེ་བཞིན་
གཤེགས་པ་ཀླུ་དབང་རྒྱལ་པོ་ཀླུ་ཤིང་དང་སྦྲུལ་སྔོན་པོ་བསྣམས་པ། ལྷོ་ཕྱོགས་དཔའ་བ་
དང་ལྡན་པའི་ཞིང་ན། དེ་བཞིན་གཤེགས་པ་དཔའ་བོ་སྡེ་སེར་པོ། པོ་ཏི་དང་རལ་གྲི་
བསྣམས་པ། ལྷོ་ནུབ་དགའ་བ་དང་ལྡན་པའི་ཞིང་ན། དེ་བཞིན་གཤེགས་པ་དཔའ་དགྱེས་
དམར་སེར། ཉི་མ་དང་པདྨ་དམར་པོ་བསྣམས་པ། ནུབ་ཕྱོགས་སྣང་བ་དང་ལྡན་པའི་ཞིང་
ན། དེ་བཞིན་གཤེགས་པ་རིན་ཆེན་མེ་དམར་པོ་རིན་པོ་ཆེ་དང་། མེའི་དཀྱིལ་འཁོར་
བསྣམས་པ། ནུབ་བྱང་འོད་བཟང་པོའི་ཞིང་ན། དེ་བཞིན་གཤེགས་པ་ཟླ་འོད་དཀར་པོ།
རིན་པོ་ཆེ་དང་ཟླ་བ་བསྣམས་པ། བྱང་ཕྱོགས་རྔ་སྒྲའི་ཞིང་ན། དེ་བཞིན་གཤེགས་པ་མཐོང་
བ་དོན་ཡོད་ལྗང་ཁུ། སངས་རྒྱས་ཀྱི་སྤྱན་གཉིས་བསྣམས་པ། བྱང་ཤར་འོད་ཟེར་ཅན་གྱི་
ཞིང་ན། དེ་བཞིན་གཤེགས་པ་རིན་ཆེན་ཟླ་བ་དཀར་ལྗང་། རིན་པོ་ཆེ་དང་ཟླ་བ་བསྣམས་
~5



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ། དེ་བཞིན་གཤེགས་པ་ཤཱཀྱ་ཐུབ་པ་བཞུགས་པའི་འོག་ཕྱོགས་ཐལ་བས་བརྒྱན་པའི་
ཞིང་ན། དེ་བཞིན་གཤེགས་པ་དྲི་མ་མེད་པ་ཐལ་བའི་མདོག་ཅན། མེ་ལོང་དྲི་མ་མེད་པ་
བསྣམས་པ་སྟེ། བཅུ་ཚན་དང་པོའོ། །
ཡང་སྟེང་ཕྱོགས་སྔར་བཞིན་ལ། སྟེང་ཕྱོགས་དཔལ་དང་ལྡན་པའི་ཞིང་ན། དེ་
བཞིན་གཤེགས་པ་དཔལ་བྱིན་དཀར་པོ། ཤིང་དཔལ་འབྲས་ཀྱི་སྡོང་པོ་དང་། ལོ་མ་དང་
འབྲས་བུ་དང་བཅས་པ་བསྣམས་པ། ཤར་ཕྱོགས་སྒྲིབ་པ་བྲལ་བའི་ཞིང་ན། དེ་བཞིན་
གཤེགས་པ་དཔལ་ཚངས་པ་དམར་སེར། པདྨ་དང་ཉི་མ་བསྣམས་པ། ཤར་ལྷོ་མྱ་ངན་མེད་
པའི་ཞིང་ན། དེ་བཞིན་གཤེགས་པ་ཚངས་པས་བྱིན་སེར་པོ་ཟླ་བ་དང་པདྨ་བསྣམས་པ།
ལྷོ་ཕྱོགས་དྲི་མ་མེད་པའི་ཞིང་ན། དེ་བཞིན་གཤེགས་པ་ཆུ་ལྷ་སྔོན་པོ། ཆུའི་དཀྱིལ་འཁོར་
ན་ཆོས་འཆད་པའི་ཕྱག་རྒྱ་ཅན། ལྷོ་ནུབ་གསལ་བའི་ཞིང་ན། དེ་བཞིན་གཤེགས་པ་ཆུ་
ལྷའི་ལྷ་དཀར་པོ། ཆུ་ལྷའི་དཀྱིལ་འཁོར་ན་མེ་ལོང་བསྣམས་པ། ནུབ་ཕྱོགས་བདེ་བ་ཅན་
གྱི་ཞིང་ན། དེ་བཞིན་གཤེགས་པ་དཔལ་བཟང་དམར་པོ། པདྨ་དང་དཔག་བསམ་གྱི་ཤིང་
བསྣམས་པ། ནུབ་བྱང་དྲི་བཟང་པོས་ཁྱབ་པའི་ཞིང་ན། དེ་བཞིན་གཤེགས་པ་ཙནྡན་
དཔལ་དམར་སེར། ཙནྡན་གྱི་སྡོང་པོ་དང་དཔལ་འབྲས་བསྣམས་པ། བྱང་ཕྱོགས་གཟི་
བརྗིད་དང་ལྡན་པའི་ཞིང་ན། དེ་བཞིན་གཤེགས་པ་གཟི་རྗིད་མཐའ་ཡས་དམར་པོ། ཉི་མ་
གཉིས་བསྣམས་པ། བྱང་ཤར་དོན་ཡོད་པ་དང་ལྡན་པའི་ཞིང་ན། དེ་བཞིན་གཤེགས་པ་
འོད་དཔལ་དཀར་པོ། འོད་དཀར་པོའི་དཀྱིལ་འཁོར་བསྣམས་པ། འོག་ཕྱོགས་སྒྲིབ་པ་
དང་བྲལ་བའི་ཞིང་ན། དེ་བཞིན་གཤེགས་པ་མྱ་ངན་མེད་པའི་དཔལ་སྔོ་སྐྱ་མངོན་པར་
མཁྱེན་པ་ཤིང་མྱ་ངན་མེད་པ་བསྣམས་པ་སྟེ། བཅུ་ཚན་གཉིས་པའོ། །
སྟེང་ཕྱོགས་སྲེད་པ་དང་བྲལ་བའི་ཞིང་ན། དེ་བཞིན་གཤེགས་པ་སྲེད་མེད་ཀྱི་བུ་
~6-



བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན།
སྔོན་པོ། རི་རབ་དང་པད་མའི་ཕྱག་རྒྱ་ཅན་འཁོར་ལ་ཆོས་འཆད་པ། ཤར་ཕྱོགས་མེ་ཏོག་
ཆེར་རྒྱས་པའི་ཞིང་ན། དེ་བཞིན་གཤེགས་པ་མེ་ཏོག་དཔལ་སེར་པོ། མེ་ཏོག་སེར་པོ་དང་
ཤིང་ཐོགས་དཔལ་འབྲས་བསྣམས་པ། ཤར་ལྷོ་ཚངས་པས་ཁྱབ་པའི་ཞིང་ན། དེ་བཞིན་
གཤེགས་པ་ཚངས་པའི་འོད་ཟེར་རྣམ་པར་རོལ་པ་དཀར་པོ། པདྨ་དང་འོད་ཕུང་བསྣམས་པ།
ལྷོ་ཕྱོགས་པདྨ་དང་ལྡན་པའི་ཞིང་ན། དེ་བཞིན་གཤེགས་པ་པད་མའི་འོད་ཟེར་རྣམ་པར་
རོལ་པ་མངོན་པར་མཁྱེན་པ་དམར་པོ་པད་མ་དང་ཉི་མའི་ཕྱག་རྒྱ་ཅན། ནུབ་ཕྱོགས་ནོར་
བུ་ཡོད་པའི་ཞིང་ན། དེ་བཞིན་གཤེགས་པ་ནོར་དཔལ་དམར་པོ་དཀར་མདངས་ཅན།
ཕྱག་རྒྱ་རིན་པོ་ཆེ་གཉིས་པ་ཅན་ནོ། །
ནུབ་ཕྱོགས་གསལ་བ་དང་ལྡན་པའི་ཞིང་ན། དེ་བཞིན་གཤེགས་པ་དྲན་པའི་དཔལ་
སེར་པོ། པོ་ཏི་དང་རལ་གྲི་ཅན་ནོ། །ནུབ་བྱང་མཚན་མ་མེད་པའི་ཞིང་ན། དེ་བཞིན་
གཤེགས་པ་མཚན་དཔལ་ཤིན་ཏུ་ཡོངས་གྲགས་པ་ལྗང་ཁུ། ཕྱག་གཉིས་ཀྱིས་དེ་བཞིན་
གཤེགས་པའི་གཙུག་ཏོར་དབུའི་སྟེང་དུ་འདེགས་པ། བྱང་ཕྱོགས་དབང་པོ་གསལ་བའི་
ཞིང་ན། དེ་བཞིན་གཤེགས་པ་དབང་པོ་ཏོག་གི་རྒྱལ་མཚན་གྱི་རྒྱལ་པོ་སེར་པོ། རིན་པོ་
ཆེའི་ཏོག་དང་རྒྱལ་མཚན་བསྣམས་པ། བྱང་ཤར་རོལ་པ་དང་ལྡན་པའི་ཞིང་ན། དེ་བཞིན་
གཤེགས་པ་ཤིན་ཏུ་རྣམ་པར་གནོན་པའི་དཔལ་དཀར་པོ། ས་གནོན་པའི་ཕྱག་རྒྱ་ཅན་ནོ། །
འོག་ཕྱོགས་ཉོན་མོངས་པ་མེད་པའི་འཇིག་རྟེན་ན། དེ་བཞིན་གཤེགས་པ་གཡུལ་ལས་
ཤིན་ཏུ་རྣམ་པར་རྒྱལ་བ་ནག་པོ་ཁྲབ་དང་རལ་གྲི་བསྣམས་པ། ཤར་ཕྱོགས་དཔལ་དང་
ལྡན་པའི་ཞིང་ན། དེ་བཞིན་གཤེགས་པ་རྣམ་པར་གནོན་པ་གཤེགས་པའི་དཔལ་དཀར་པོ་
ས་གནོན་དང་མི་འཇིགས་པའི་ཕྱག་རྒྱ་ཅན། ལྷོ་ཕྱོགས་སྣང་བ་བཀོད་པའི་ཞིང་ན། དེ་
བཞིན་གཤེགས་པ་ཤིན་ཏུ་སྣང་བ་བཀོད་པའི་དཔལ་སེར་པོ། ཉི་མ་དང་རིན་པོ་ཆེ་སྡོང་བུ་
ལ7ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྣམས་པ། ནུབ་ཕྱོགས་དཔལ་དང་ལྡན་པའི་ཞིང་ན། དེ་བཞིན་གཤེགས་པ་རིན་པོ་ཆེ་
པད་མས་རྣམ་པར་གནོན་པ་དམར་པོ། རིན་པོ་ཆེ་དང་པད་མ་བསྣམས་པ། བྱང་ཕྱོགས་
རིན་པོ་ཆེའི་ཞིང་ན། དེ་བཞིན་གཤེགས་པ་རིན་པོ་ཆེ་དང་པད་མའི་གདན་ལ་སྐུ་རབ་ཏུ་
བཞུགས་པ་རི་དབང་གི་རྒྱལ་པོ་ནམ་མཁའ་ལྟར་སྔོ་བ། ཕྱག་གཉིས་ཀྱིས་རི་རབ་བཏེག་
པ། འཁོར་མང་པོས་བསྐོར་བ་བསྒོམ་སྟེ། དེས་མཚོན་ནས་ཕྱོགས་བཅུའི་སངས་རྒྱས་
འཁོར་དང་བཅས་པ་ཐམས་ཅད་སྤྱན་དྲངས།
འགྲེལ་པ་གཉིས་ནས་དེ་བཞིན་བཤད་གདའ་ནའང་། རབ་ཏུ་བྱུང་བས་ཁྲབ་
དངརལ་གྲི་བསྣམས་པ་འཐད་པར་མ་གོ་བས། འགྲེལ་པ་ཀླུ་སྒྲུབ་དང་ཛེ་ཏ་རིས་བྱས་པ་
ཡིན་མིན་བརྟག་དགོས་པར་གདའའོ། །
བློ་དམན་ན། སངས་རྒྱས་སོ་ལྔ་པོ་ཐམས་ཅད་ཞི་བ་ལ་དཀར་པོ། རྒྱས་པ་ལ་སེར་
པོ། དབང་ལ་དམར་པོ། དྲག་པོ་ལ་ནག་པོའམ་སྔོན་པོ། ཕྲིན་ལས་ཀྱི་དངོས་གྲུབ་འདོད་ན་
ལྗང་ཁུར་བསྒོམ། དེ་ཡང་འདིར་སྡིག་པ་སྦྱོང་བའི་ཆེད་དུ་ཡིན་ལ། ཞི་བའི་ལས་འགྲུབ་
པའི་ཆེད་ཡིན་པས། སྐུ་མདོག་དཀར་པོ་ཕྱག་གཉིས་༼འདི་ནས་འབྲུ་ཁ་ཤས་དཔེ་མི་གསལ།༽ ཆོས་
ཐམས་ཅད་རང་བཞིན་མི་དམིགས་པར་ཡིད་ལ་བྱེད་པ་ནི་བཤགས་པ་ཆེན་པོ་ཡིན་པའི་
ཕྱིར་རོ། །དེ་སྐད་དུ་ཡང་། དྲང་པོ་འདུག་ལ་ཡང་དག་ལྟོས། །ཡང་དག་ཉིད་ལ་ཡང་དག་
བལྟ། །ཡང་དག་མཐོང་ནས་རྣམ་པར་གྲོལ། །དེ་ནི་བཤགས་པ་ཆེན་པོ་ཡིན། །ཞེས་
འཕགས་པ་ཀླུ་སྒྲུབ་ཀྱིས་ཤེས་བྱེད་དུ་གྲངས་པའི་ཕྱིར་རོ། །མདོར་ན། དེ་རྣམས་ཀྱིས་
མཚོན་ནས་ཕྱོགས་བཅུའི་སངས་རྒྱས་འཁོར་བཅས་ཐམས་ཅད་སྤྱན་དྲངས་པ་ལ། ཕྱི་ནང་
གི་མཆོད་པ་ རྒྱ་ཆེན་པོ་དངོས་དང་བློས་སྤྲུལ་པ་དབུལ་ལོ། །
གཉིས་པ་བཤགས་པ་ཇི་ལྟར་བྱེད་པའི་ཚུལ་ནི། བདག་གི་རྩ་བའི་ཕ་མས་ཐོག་
~8



བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན།
དྲངས། སེམས་ཅན་ཐམས་ཅད་ཀྱིས་བདག་གཞན་གྱི་དུས་གསུམ་དུ་བསགས་པའི་སྡིག་
སྒྲིབ་ཉེས་ལྟུང་གི་ཚོགས་ཐམས་ཅད་། བློའི་ཡུལ་དུ་བྱས་པ་ལ་འགྱོད་སེམས་དྲག་པོས་ཀུན་
ནས་བསླངས་ཏེ། ལྟུང་བ་བཤགས་པ་དང་། གཞན་དོན་དུ་རྫོ་གས་པའི་སངས་རྒྱས་དོན་དུ་
གཉེར་བའི་འདུན་པ་དྲག་པོས་ཀུན་ནས་བསླངས་ཏེ། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་
བདེ་བཤེས་ཀྱིས། །བྱང་ཆུབ་ཐུགས་ནི་བསྐྱེད་པ་དང༌། །བྱང་ཆུབ་སེམས་བསླབ་པ་ལ། །
དེ་དག་རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དོན་དུ། །བྱང་ཆུབ་
སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་
བསླབ་པར་བགྱི། །ལན་གསུམ་ལ་སོགས་པའི་ཐ་མ་ལ། སེམས་བསྐྱེད་སྐྱེ་བས་གསུམ་
པའི་སྐབས་སུ་འདུན་པ་དྲག་པོ་དང་བཅས་པས་བརྗོད་དགོས་སོ། །དེ་ནས་བདག་མིང་
འདི་ཞེས་བགྱི་བས་དུས་འདི་ནས་བཟུང་སྟེ། སྙིང་པོ་བྱང་ཆུབ་ལ་མཆིས་ཀྱི་བར་དུ། སངས་
རྒྱས་བཅོམ་ལྡན་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །
འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པ་སྐྱབས་སུ་འགྲོ་བ་རྟེན་གྱི་
སྟོབས་སོ། །
ད་ནི་རྣམ་པར་སུན་འབྱིན་པ་ཀུན་ཏུ་སྤྱོད་པའི་རྟེན་གྱི་སྒོ་ནས་བཤགས་པ་ནི། སྔར་
གྱི་རྟེན་བཤམས་པ་དྲན་པར་བྱས་ལ། དད་པ་དྲག་པོས་བསླངས་ཏེ། དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །
ཞེས་པ་ནས། རྡོ་རྗེ་སྙིང་པོ་རབ་ཏུ་འཇོམས་པ་ལ་ཕྱག་འཚལ་ལོ། །རིན་ཆེན་འོད་འཕྲོ་ལ་
ཕྱག་འཚལ་ལོ། །ཀླུ་དབང་གི་རྒྱལ་པོ་ལ་ཕྱག་འཚལ་ལོ། །དཔའ་བོའི་སྡེ་ལ་ཕྱག་འཚལ་ལོ། །
དཔལ་དགྱེས་ལ་ཕྱག་འཚལ་ལོ། །རིན་ཆེན་མེ་ལ་ཕྱག་འཚལ་ལོ། །རིན་ཆེན་ཟླ་འོད་ལ་ཕྱག་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཚལ་ལོ། །མཐོང་བ་དོན་ཡོད་ལ་ཕྱག་འཚལ་ལོ། །རིན་ཆེན་ཟླ་བ་ལ་ཕྱག་འཚལ་ལོ། །དྲི་
མ་མེད་པ་ལ་ཕྱག་འཚལ་ལོ། །དཔལ་སྦྱིན་ལ་ཕྱག་འཚལ་ལོ། །ཚངས་པ་ལ་ཕྱག་འཚལ་ལོ། །
ཚངས་པས་བྱིན་ལ་ཕྱག་འཚལ་ལོ། །ཆུ་ལྷ་ལ་ཕྱག་འཚལ་ལོ། །ཆུ་ལྷའི་ལྷ་ལ་ཕྱག་འཚལ་
ལོ། །དཔལ་བཟང་ལ་ཕྱག་འཚལ་ལོ། །ཙནྡན་དཔལ་ལ་ཕྱག་འཚལ་ལོ། །གཟི་བརྗིད་
མཐའ་ཡས་ལ་ཕྱག་འཚལ་ལོ། །འོད་དཔལ་ལ་ཕྱག་འཚལ་ལོ། །མྱ་ངན་མེད་པའི་དཔལ་
ལ་ཕྱག་འཚལ་ལོ། །སྲེད་མེད་ཀྱི་བུ་ལ་ཕྱག་འཚལ་ལོ། །མེ་ཏོག་དཔལ་ལ་ཕྱག་འཚལ་ལོ། །
ཚངས་པའི་འོད་ཟེར་རྣམ་པར་རོལ་པ་མངོན་པར་མཁྱེན་པ་ལ་ཕྱག་འཚལ་ལོ། །པད་མའི་
འོད་ཟེར་རྣམ་པ་རོལ་པ་མངོན་པར་མཁྱེན་པ་ལ་ཕྱག་འཚལ་ལོ། །ནོར་དཔལ་ལ་ཕྱག་
འཚལ་ལོ། །དྲན་པའི་དཔལ་ལ་ཕྱག་འཚལ་ལོ། །མཚན་དཔལ་ཤིན་ཏུ་ཡོངས་གྲགས་ལ་
ཕྱག་འཚལ་ལོ། །དབང་པོ་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །ཤིན་ཏུ་རྣམ་
པར་གནོན་པའི་དཔལ་ལ་ཕྱག་འཚལ་ལོ། །གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་
འཚལ་ལོ། །རྣམ་པར་གནོན་པ་གཤེགས་པའི་དཔལ་ལ་ཕྱག་འཚལ་ལོ། །ཀུན་ནས་སྣང་
བ་བཀོད་པའི་དཔལ་ལ་ཕྱག་འཚལ་ལོ། །རིན་ཆེན་པད་མས་རྣམ་པར་གནོན་པའི་དཔལ་
ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རིན་པོ་ཆེ་དང་པད་མའི་གདན་ལ་རབ་ཏུ་བཞུགས་པ་རི་དབང་གི་རྒྱལ་པོ་ལ་ཕྱག་
འཚལ་ལོ། །ཐོག་མཐའི་གསལ་བྱེད་བར་པ་རྣམས་ལའང་སྦྱོར་མཛོད།
དེ་ལྟར་ཕྱག་འཚལ་ནས་དེ་དག་གི་སྤྱན་སྔར་སྡིག་པ་བཤགས་པ་ནི། དེ་དག་ལ་
སོགས་པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན། དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཇི་སྙེད་གཅིག་བཞུགས་ཏེ། འཚོ་ཞིང་
གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད། བདག་མིང་འདི་ཞེས་བགྱི་
སོ་
ལ10



བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན།
བ་ལ་དགོངས་སུ་གསོལ།
དུས་ཀྱི་སྒོ་ནས་བསྟན་པ་ནི་བདག་གི་སྐྱེ་བ་འདི་དང་ཐོག་མ་དང་ཐ་མ་མ་མཆིས་པ་
ནས་འཁོར་བ་ནས་འཁོར་བའི་སྐྱེ་གནས་གཞན་དག་ཏུ།
རང་གི་ངོ་བོའི་སྒོ་ནས་བཤགས་པ་ནི། སྡིག་པའི་ལས་བགྱིད་པ་དང་བགྱིད་དུ་
བརྩལ་བ་དང་བགྱིད་པ་ལ་རྗེས་སུ་ཡི་རང་བའམ། ཞེས་པ་དེ་སྤྱི་ཡིན་ལ། བྱེ་བྲག་མ་བྱིན་
པར་ལེན་པ་ནི། མཆོད་རྟེན་བརྒྱད་པའི་གསེར་ལ་སོགས་པ། མཆོད་རྟེན་གྱི་དཀོར་རམ།
དགེ་འདུན་གྱི་དཀོར་རམ། ཕྱོགས་བཅུའི་དགེ་འདུན་གྱི་དཀོར་རང་གིས་འཕྲོགས་པ་དང་།
གཞན་ལ་འཕྲོག་ཏུ་བསྩལ་པ་དང་། གཞན་འཕྲོགས་པ་ལ་རྗེས་སུ་ཡིད་རང་བའམ། ཤིན་
ཏུ་ལྕི་བ་ནི། མཚམས་མེད་པ་ལྔའི་ལས་བགྱིས་པ་དང་། བགྱིད་དུ་བསྩལ་པ་དང་། གཞན་
བགྱིད་པ་ལ་རྗེས་སུ་ཡིད་རང་བའམ། མི་དགེ་བ་བཅུའི་ལམ་ཡང་དག་པར་བླངས་པ་ལ་
ཞུགས་པ་དང་། འཇུག་ཏུ་བསྩལ་པ་དང་། འཇུག་པ་ལ་རྗེས་སུ་ཡིད་རང་བའོ། །
དེ་དག་ཉེས་དམིགས་ཀྱི་སྒོ་ནས་སྟོན་པ་ནི། དེ་ཡང་རྣམ་པར་སྨིན་པ་མི་ཁོམ་བརྒྱད་
པོ་འདི་ལྟར་བསམ་ཏེ། རང་གི་སེམས་ཡུན་བཏོན་ལ་ཤིན་ཏུ་འགྱོད་པས་བཤགས་པར་
བྱའོ། །དེ་ཡང་འདི་ལྟར་ལས་ཀྱི་སྒྲིབ་པ་གང་གིས་བསྒྲིབས་ནས། བདག་སེམས་ཅན་
དམྱལ་བར་མཆི་བའམ། དུད་འགྲོའི་སྐྱེ་གནས་སུ་མཆི་བའམ། ཡིད་དྭགས་ཀྱི་ཡུལ་དུ་སྐྱེ་
བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་ཀྱི་ནང་དུ་
སྐྱེ་བའམ། དབང་པོ་མ་ཚང་བར་འགྱུར་བའམ། ལྟ་བ་ལོག་པར་འཛིན་པར་འགྱུར་བའམ།
སངས་རྒྱས་འབྱུང་བ་མཉེས་པར་མི་བགྱིད་པར་འགྱུར་བའི་ལས་ཀྱི་སྒྲིབ་པ་གང་ལགས་པ་
དེ་དག་ཐམས་ཅད། དེ་ལྟར་ལས་རང་གི་ངོ་བོ་འབྲས་བུ་དང་བཅས་པ་བསྟན་ནས།
ཡུལ་གང་ལ་བཤེགས་པ་ནི་སངས་རྒྱས་བཅོམ་ལྡན་འདས་ཐམས་ཅད་མཁྱེན་པ་ཡེ་
ལ11ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤེས་སུ་གྱུར་པ། དགེ་སྡིག་གི་ལས་ལེགས་པར་གསལ་པར་སྟོན་པས་སྤྱན་དུ་གྱུར་པ།
ལེགས་པ་དང་ཉེས་པའི་ཁྱད་པར་ཐུགས་སུ་ཆུད་པས་དཔང་དུ་གྱུར་པ། ཚིག་ལེགས་པར་
འཁྲུལ་པ་མེད་པས་ཚད་མར་གྱུར་པ། མི་བསླུ་བའི་ཐུགས་ཀྱིས་ཐམས་ཅད་མཁྱེན་པས་
མཁྱེན་པ། ཤེས་རབ་ཀྱི་སྤྱན་གྱིས་ཐམས་ཅད་གཟིགས་པས་གཟིགས་པ། དེ་དག་ཐམས་
ཅད་ཀྱི་སྤྱན་སྔར་ད་ལྟ་མདུན་དུ་ཚུལ་ཇི་ལྟར་བཤགས་པ་ནི། ངག་གིས་མཐོལ་ལོ། །ཡིད་
ཀྱིས་འཆགས་སོ། །ཉེས་པ་དེ་ཁས་ལེན་པས། མི་འཆབ་བོ། །དངོས་སུ་མི་སྦེད་དོ། །དེ་
ལྟར་སྟོབས་གཉིས་པ་བསྟན་ནས།
ད་ནི་ཉེས་པ་ལས་ཀུན་ཏུ་ལྡོག་པའི་སྟོབས་ཀྱིས་སྡིག་པ་འཆགས་པ་ནི། སླད་ཆད་
ཀྱང་གཅོད་ཅིང་བསྡོམས་པར་བགྱིད་ལགས་སོ། །དེ་ཡང་སྔར་གྱི་སྡིག་པའི་ལས་ལ་འགྱོད།
ད་ལྟར་གྱི་ལ་འཆགས། ཕྱིས་མི་བྱེད་པར་བསྡམས་ཏེ། དེས་སྡིག་པ་དག་པར་འགྱུར་རོ། །
དེ་ལྟར་སྟོབས་གསུམ་པ་བསྟན་ནས།
ད་ནི་གཉེན་པོ་ཀུན་ཏུ་སྤྱོད་པའི་སྟོབས་ནི། སྡིག་པ་སླར་མི་སྤེལ་ཞིང་། ཚོགས་
གསགས་པའི་དོན་དུ་རྒྱུད་ལ་དགེ་བ་བརྟེན་པ་སྨན་ལྟ་བུར་ཤེས་པར་བྱའོ། །དེ་ལ་བསྔོ་རྒྱུ་ནི།
ཕ་རོལ་ཏུ་ཕྱིན་པ་དྲུག་གིས་བསྡུས་པ་ལ་ཚོགས་གཉིས་ཡིན་ལ། དེ་ལ་སྦྱིན་པའི་ཕར་ཕྱིན་
དང་མཐུན་པ་ནི། སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་
གསོལ། བདག་གིས་སྐྱེ་བ་འདི་དང་ སྐྱེ་བ་ཐོག་མ་དང་ཐ་མ་མ་མཆིས་པ་ནས། འཁོར་བ་
ནས་འཁོར་བའི་སྐྱེ་གནས་གཞན་དག་ཏུ། སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ།
ཁྱི་ལ་སོགས་ཡུལ་ཆུང་བ་དམན་པ་རྣམས་ལ། དངོས་པོ་ཆུང་བ་ཟས་ཁམ་གཅིག་ཙམ་རྩལ་
བ་གང་ལགས་པ་དང་། དེས་ཡུལ་མཆོག་དང་དངོས་པོ་ཆེན་པོ་ཡང་ཤེས་པར་བྱའོ། །ཚུལ་
ཁྲིམས་དང་མཐུན་པ་ནི། སྡོམ་པའི་ཚུལ་ཁྲིམས་ལ་སོགས་པ། ཚུལ་ཁྲིམས་བསྲུངས་པའི་
ལ12ལ



༨
བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན།
གང་ལགས་པ་དང་། བཟོད་པ་དང་མཐུན་པ་ནི། བདག་གིས་ཚངས་པར་སྤྱོད་པ་སྡིག་པ་
དང་བྲལ་ཞིང་བྱམས་པ་ལ་སོགས་པ་ལ་གནས་པའི་དགེ་བའི་རྩ་བ་གང་ལགས་པ་དང་།
བརྩོན་འགྲུས་དང་མཐུན་པ་ནི། བདག་གིས་བརྩོན་འགྲུས་ཆེན་པོས་སེམས་ཅན་ཐམས་
ཅད་མངོན་པར་ཤེས་པ་ལྔའི་སྒོ་ནས་ཕྱིན་ཅི་ལོག་གི་ལྟ་བ་དང་ལམ་ལས་ཟློག་ནས་ཡང་
དག་པ་ལ་བཅུགས་པས་རྒྱུད་ཡོངས་སུ་སྨིན་པར་བྱས་པའི་དགེ་བའི་རྩ་གང་ལགས་པ།
བསམ་གཏན་དང་མཐུན་པ་ནི་བདག་གི་སྨོན་པ་དང་འཇུག་པ་ཀུན་རྫོབ་དང་དོན་དམ་པའི་
བྱང་ཆུབ་ཀྱི་སེམས་ཀྱི་དགེ་བའི་རྩ་བ་གང་ལགས་པ་དང་། ཤེར་ཕྱིན་དང་མཐུན་པ་ནི།
བདག་གི་བླ་ན་མེད་པའི་ཡེ་ཤེས་ནི་གཉིས་སུ་མེད་པའི་ཆོས་ཉིད་རྟོགས་པའི་ཡེ་ཤེས་ཀྱི་
དགེ་བའི་རྩ་བ་གང་ལགས་པའོ། །དེ་ལ་དང་པོ་བཞི་བསོད་ནམས་དང་། དྲུག་པ་ཡེ་ཤེས་
དང༌། ལྔ་པ་གཉིས་ཀའི་ཚོགས་སུ་འགྱུར་རོ། །
ཚུལ་ཇི་ལྟར་བསྔོ་བ་ནི། དེ་དག་ཐམས་ཅད་གཅིག་ཏུ་བསྡུས་ཤིང་འདྲེས་པར་བྱས་
པས། བཟླུམས་ཏེ་མི་ཕྱེད་པར་བྱས་ཏེ། བསྡོམས་ན་རང་བཞིན་མེད་པར་འགྱུར་རོ། །གང་
དུ་བསྔོ་ཞེ་ན། བླ་ན་མེད་པ་ལ་སོགས་པའི་སངས་རྒྱས་སུ་བསྔོ། དེ་ལ་བྱང་ཆུབ་སེམས་
དཔའ་ལྟར་བསྔོ་བ་ནི། ཉན་ཐོས་ལས་འཕགས་པས། བླ་ན་མ་མཆིས་པ། དེའི་གོང་ན་
གཞན་མ་མཆིས་པས་སངས་རྒྱས་དང་། འཇིག་རྟེན་པའི་གོང་ན་གནས་པས་༼འདི་ནས་འབྲུ་ཁ་
ཤས་མ་དཔེ་མིགསལ།༽ ཡོངས་སུ་བསྔོ་བ་ནི། བྱང་ཆུབ་ཆེན་པོ་བླ་ན་མེད་པ་ཡང་དག་པར་
རྫོགས་པར་ཡོངས་སུ་བསྔོ་བར་བགྱི་བ་འཁོར་གསུམ་ཡོངས་སུ་དག་པ་རྟེན་མི་དམིགས་
པའོ། །དེ་ནི་ཞི་བ་ལྷས། འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་
པོ་དེ་ཡང་དེ་བཞིན་ཏེ། དེ་དག་ཀུན་གྱི་རྗེས་སུ་བདག་སློབ་ཅིང་། །དགེ་བ་འདི་དག་ཐམས་
ཅད་ཡོངས་སུ་བསྔོ། །ཞེས་པ་དང་མཐུན་ནོ། །ཛེ་ཏ་རི་དགྲ་ལས་རྣམ་པར་རྒྱལ་བས།
13



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདིའི་ཆེད་དུ་མ་བསྔོས་པས་བསྡུས་པ། འཇིག་རྟེན་གྱི་ཕུན་སུམ་ཚོགས་པར་མ་བསྔོས་
པས་བཟླུམས་ནས། ཉན་ཐོས་དང་རང་སངས་རྒྱས་སུ་མ་བསྔོས་པས་བསྡོམས་པའོ། །ཡང་
འཇིག་རྟེན་པ་དང་། ཐེག་པ་ཆུང་ངུ་དང་། བདག་ཉིད་ཀྱི་དོན་དུ་ལ་སོགས་པ་སྟེ། གོ་རིམ་
བཞིན་ནོ། །
དུས་གསུམ་གྱི་སངས་རྒྱས་ལྟར་བསྔོ་བ་ནི། ཇི་ལྟར་འདས་པའི་སངས་རྒྱས་བཅོམ་
ལྡན་འདས་རྣམས་ཀྱིས་ཡོངས་སུ་བསྔོས་པ་དང་།.ཇི་ལྟར་མ་བྱོན་པའི་སངས་རྒྱས་བཅོམ་
ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང་། ཇི་ལྟར་ད་ལྟར་བཞུགས་པའི་
སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་ལྟར་བདག་
གིས་ཀྱང་ཡོངས་སུ་བསྔོ་བར་བགྱིའོ། །
ཕུང་པོ་གསུམ་དང་མཐུན་པར་བསྔོ་བ་ནི། བདག་གི་སྡིག་པ་ཐམས་ཅད་ནི་སོ་སོར་
བཤགས་སོ། །བསྔོས་པ་ཐམས་ཅད་ལ་རྗེས་སུ་ཡིད་རང་ངོ་། །སངས་རྒྱས་ཐམས་ཅད་ལ་
བསྐུལ་ཞིང་གསོལ་བ་འདེབས་སོ། །དེ་ལ་སྡིག་པ་བཤགས་པའི་ཕུང་པོ། དགའ་བའི་ཕུང་
པོ། གསོལ་བ་འདེབས་པའི་ཕུང་པོ་སྟེ། དེ་གསུམ་གྱི་སྒོ་ནས་བསོད་ནམས་བསགས་པས་
བསོད་ནམས་དཔག་ཏུ་མེད་པ་ལ་སོགས་པ་འབྱུང་ངོ༌། །
དེ་དག་གི་ཞར་ལ་སྨོན་ལམ་འདེབས་པ་ནི། བདག་བླ་ན་མེད་པའི་ཡེ་ཤེས་ཀྱི་མཆོག་
ཐོབ་པར་གྱུར་ཅིག །སྡིག་པ་ཐམས་ཅད་ཀྱི་གཉེན་པོ་སྐྱབས་སུ་འགྲོ་བ་ཡིན་པས། འདིར་
ཡང་སྐྱབས་སུ་འགྲོ་བ་ནི། མི་མཆོག་རྒྱལ་བ་གང་དག་ད་ལྟར་བཞུགས་པ་དང་། །གང་
དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་མཚོ་
འདྲ་ཀུན་ལ། །ཐལ་མོ་སྦྱར་བ་བགྱིས་ཏེ་སྐྱབས་སུ་ཉེ་བར་འཆི། །དེ་ལ་སྔར་ནི། སྐྱབས་སུ་
འགྲོ་བའི་ཡུལ། ཐུན་མོང་པ་བསྟན་ལ། ད་ལྟར་ནི་སྐྱབས་ཀྱི་མཐར་ཐུག་རྫོགས་པའི་
ལ14ལ



བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན།
སངས་རྒྱས་ཁོ་ན་ཡིན་པས། དེ་ཁོ་ན་སྨོས་ཀྱི་གཞན་གཉིས་མ་སྨོས་སོ། །མེ་ལྟར་གདུལ་
བྱའི་རྒྱུད་རྣམས་སྨིན་མཛད་ཅིང་། །རླུང་ལྟར་འགྲོ་བའི་བློ་གྲོས་རྒྱས་པར་མཛད། །ས་ལྟར་
དཀར་པོ་ཆོས་ཀྱི་གཞིར་གྱུར་པའི། །འདྲེན་པ་ཐུབ་པ་མཆོག་ལ་སྐྱབས་སུ་མཆི། །འདི་སྦྱར་
དགེ་བ་ཆུ་གཙང་དྲི་མེད་དེས། །འགྲོའི་བློའི་ལྟུང་བའི་དྲི་མ་དག་བྱས་ནས། །རྒྱལ་སྲས་
གངྒཱའི་ཚོགས་དང་ལྷན་ཅིག་ཏུ། །ཀུན་མཁྱེན་རྒྱ་མཚོ་ཆེན་པོར་འཇུག་པར་ཤོག །
བྱང་ཆུབ་ཀྱི་གེགས་སུ་གྱུར་པའི་ལྟུང་བ་བཤགས་ཚུལ་དྲི་མ་མེད་པའི་ཆུ་རྒྱུན་ཞེས་
བྱ་བ་འདི་ནི། དགེ་སྒོམ་ཞིག་པོའི་དབེན་གནས། ཙནྡན་གྱི་ནགས་ཁྲོད་དུ། ཆོས་སྨྲ་བའི་
བཙུན་པ་སངས་རྒྱས་དཔལ་གཡག་གི་མིང་ཅན་གྱིས་སྦྱར་བ་རེ་ཞིག་རྫོགས་སོ། །འགྲོ་བ་
མཐའ་ཡས་པ་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག ། མངྒ་ལཾ་བྷ་ཝ་ཏུ།། །།
ལ15



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ལྟུང་བཤགས་ཀྱི་ཊིཀྐ་མདོར་བསྡུས་པ་བཞུགས་སོ།།
རྒྱལ་ཚབ་དར་མ་རིན་ཆེན།
བྱང་ཆུབ་སེམས་དཔའི་ལྟུང་བ་བཤགས་པ་འདིས་སྡིག་པའི་གཉེན་པོ་སྟོབས་བཞི་
ཚང་བར་བསྟན་ཏེ། དེ་ཡང་དཀོན་མཆོག་གསུམ་ལ་སྐྱབས་སུ་འགྲོ་བ་རྟེན་གྱི་སྟོབས་དང་།
དེ་བཞིན་གཤེགས་པ་སོ་ལྔ་ལ་ཕྱག་འཚལ་བ་ གཉེན་པོ་ཀུན་ཏུ་སྤྱོད་པའི་སྟོབས་དང་།
བདག་གི་སྐྱེ་བ་འདི་དང་ཞེས་པ་ནས་མི་འཆབ་བོ་ཞེས་པའི་བར་རྣམ་པར་སུན་འབྱིན་པའི་
སྟོབས་དང་། སླན་ཆད་ཀྱང་སྡོམ་པར་བགྱིད་ལགས་སོ། །ཞེས་པ་ཉེས་པ་ལས་སླར་
བཟློག་པའི་སྟོབས་བསྟན། སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་
དགོངས་སུ་གསོལ། ཞེས་པ་ནས། བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་
པའི་བར་གྱིས་ཕྱིན་དྲུག་གིས་བསྡུས་པའི་དགེ་རྩ་ཐམས་ཅད་བླ་ན་མེད་པའི་བྱང་ཆུབ་ཐོབ་
པའི་རྒྱུར་བསྔོ་བ་དང་། སྡིག་པ་ཐམས་ཅད་ནི་སོ་སོར་བཤགས་སོ། །ཞེས་པ་ནས། བདག་
སོགས་བླ་ན་མེད་པའི་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག །ཅེས་པའི་བར་གྱི་གོང་
གི་སྟོབས་བཞི་ཕུང་པོ་གསུམ་དུ་བསྡུས་ནས་བསྟན་ལ། མི་མཆོག་རྒྱལ་བ་སོགས་ཀྱིས་དེ་
གསུམ་བརྟན་པར་བྱེད་དོ། །
དེ་དག་ཅུང་ཟད་ཙམ་སྤྲོས་ཏེ་བཤད་པར་བྱ་བ་ལ། བྱང་ཆུབ་སེམས་དཔའི་ལྟུང་བ་
༤16



ལྟུང་བཤགས་ཀྱི་ཊིཀྐཱ་མདོར་བསྡུས་པ།
བཤགས་པ་བདག་མིང་འདི་ཞེས་བགྱི་བས། བླ་མ་ལ་སྐྱབས་སུ་མཆིའོ། །ཆོས་ལ་སྐྱབས་
སུ་མཆིའོ། །དགེ་འདུན་ལ་སྐྱབས་སུ་མཆིའོ། །མི་མཇེད་འཇིག་རྟེན་གྱི་ཁམས་ན། དེ་
བཞིན་གཤེགས་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་སྐུ་
མདོག་སེར་པོ་ཕྱག་གཡས་ས་གནོན་གཡོན་ཆོས་འཆད་ཀྱི་ཕྱག་རྒྱ་ཅན་ལ་ཕྱག་འཚལ་ལོ། །
བསྐལ་པ་ཆེན་པོ་ཁྲི་ཕྲག་བཅུ་གཅིག་གི་སྡིག་པ་དག་གོ། །སྟེང་གི་ཕྱོགས་ནམ་མཁའི་སྙིང་
པོའི་འཇིག་རྟེན་གྱི་ཁམས་ན་དེ་བཞིན་གཤེགས་པ་རྡོ་རྗེ་སྙིང་པོ་རབ་ཏུ་འཇོམས་པ་སྐུ་
མདོག་སྔོན་པོ་ཕྱག་གཉིས་རྡོ་རྗེ་བསྣམས་པ་ལ་ཕྱག་འཚལ་ལོ། །བསྐལ་པོ་ཆེན་པོ་ཁྲི་ཕྲག་
བཅུ་གཅིག་གི་སྡིག་པ་འདག་གོ། །ཤར་ཕྱོགས་རིན་པོ་ཆེ་ཡོད་པའི་འཇིག་རྟེན་གྱི་ཁམས་
ན། དེ་བཞིན་གཤེགས་པ་རིན་ཆེན་འོད་འཕྲོ་སྐུ་མདོག་དཀར་པོ་ཕྱག་གཡས་རྡོ་རྗེ་དང་
གཡོན་ན་ཉི་མ་བསྣམས་པ་ལ་ཕྱག་འཚལ་ལོ། །བསྐལ་པ་ཉིས་ཁྲི་ལྔ་སྟོང་གི་སྡིག་པ་
འདག་གོ། །ཤར་ཕྱོགས་ཀླུས་ཁྱབ་པའི་འཇིག་རྟེན་གྱི་ཁམས་ན། དེ་བཞིན་གཤེགས་པ་ཀླུ་
དབང་གི་རྒྱལ་པོ་སྐུ་མདོག་སྔོན་པོ་ཕྱག་གཡས་པ་ཀླུ་ཤིང་དང་གཡོན་སྦྲུལ་ཞགས་སྔོན་པོ་
བསྣམས་པ་ལ་ཕྱག་འཚལ་ལོ། །བསྐལ་པ་བརྒྱད་ཀྱི་སྡིག་པ་འདག་གོ། །ལྷོ་ཕྱོགས་དཔལ་
དང་ལྡན་པའི་འཇིག་རྟེན་གྱི་ཁམས་ན། དེ་བཞིན་གཤེགས་པ་དཔའ་བོའི་སྡེ་སྐུ་མདོག་
སེར་པོ་ཕྱག་གཡས་པ་པོ་ཏི་གཡོན་རལ་གྲི་བསྣམས་པ་ལ་ཕྱག་འཚལ་ལོ། །ངག་གི་སྒོ་
ནས་བྱས་པའི་སྡིག་པ་བདག་གོ། །
ལྷོ་ནུབ་དགའ་བ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་དཔལ་དགྱེས་
སྐུ་མདོག་དམར་སེར་ཕྱག་གཡས་ཉི་མ་དང་། གཡོན་པདྨ་དམར་པོ་བསྣམས་པ་ལ་ཕྱག་
འཚལ་ལོ། །ཡིད་ཀྱི་སྒོ་ནས་བྱས་པའི་སྡིག་པ་བདག་གོ། །ནུབ་ཕྱོགས་སྣང་བ་དང་ལྡན་
པའི་འཇིག་རྟེན་ན། དེ་བཞིན་གཤེགས་པ་རིན་ཆེན་མེ་སྐུ་མདོག་དམར་པོ་ཕྱག་གཡས་
ལ17ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིན་པོ་ཆེ་དང་། གཡོན་ན་མེའི་དཀྱིལ་འཁོར་བསྣམས་པ་ལ་ཕྱག་འཚལ་ལོ། །དགེ་འདུན་
གྱི་དཀོར་ལ་འབགས་པའི་སྡིག་པ་འདག་གོ། །ནུབ་བྱང་འོད་བཟང་པོའི་འཇིག་རྟེན་ན། དེ་
བཞིན་གཤེགས་པ་རིན་ཆེན་ཟླ་འོད་སྐུ་མདོག་དཀར་པོ་ཕྱག་གཡས་རིན་པོ་ཆེ་དང་།
གཡོན་ཟླ་བ་བསྣམས་པ་ལ་ཕྱག་འཚལ་ལོ། །འཕགས་པ་ལ་སྐུར་བ་བཏབ་པའི་སྡིག་པ་
འདག་གོ། །བྱང་ཕྱོགས་རྔ་སྒྲ་ཅན་གྱི་འཇིག་རྟེན་ན། དེ་བཞིན་གཤེགས་པ་མཐོང་བ་དོན་
ཡོད་སྐུ་མདོག་ལྗང་གུ་ཕྱག་གཉིས་ན་སངས་རྒྱས་ཀྱི་སྤྱན་གཉིས་བསྣམས་པ་ལ་ཕྱག་
འཚལ་ལོ། །བསྐལ་པ་གཉིས་ཀྱི་སྡིག་པ་འདག་གོ། །བྱང་ཤར་འོད་ཟེར་ཅན་གྱི་འཇིག་རྟེན་ན།
དེ་བཞིན་གཤེགས་པ་རིན་ཆེན་ཟླ་བ་སྐུ་མདོག་དཀར་ལྗང་ཕྱག་གཡས་ན་རིན་པོ་ཆེ་དང་།
གཡོན་ན་ཟླ་བ་བསྣམས་པ་ལ་ཕྱག་འཚལ་ལོ། །མ་བསད་པའི་སྡིག་པ་འདག་གོ། །འོག་
ཕྱོགས་ཐལ་བའི་འཇིག་རྟེན་ན། དེ་བཞིན་གཤེགས་པ་དྲི་མ་མེད་པ་སྐུ་མདོག་དུད་ཁ་ཕྱག་
གཉིས་མེ་ལོང་དྲི་མ་མེད་པ་བསྣམས་པ་ལ་ཕྱག་འཚལ་ལོ། །ཕ་བསད་པའི་སྡིག་པ་འདག་
གོ། །སྟེང་ཕྱོགས་དཔལ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་དཔལ་སྦྱིན་
སྐུ་མདོག་དཀར་པོ་ཕྱག་གཉིས་དཔལ་འབྲས་ཀྱི་སྡོང་པོ་ལོ་མ་དང་བཅས་པ་བསྣམས་པ་
ལ་ཕྱག་འཚལ་ལོ། །དགྲ་བཅོམ་པ་བསད་པའི་སྡིག་པ་འདག་གོ། །ཤར་ཕྱོགས་སྒྲིབ་པ་
དང་བྲལ་བའི་འཇིག་རྟེན་ན། དེ་བཞིན་གཤེགས་པ་ཚངས་པ་སྐུ་མདོག་དམར་སེར་ཕྱག་
གཉིས་ན་པདྨ་བསྣམས་པ་ལ་ཕྱག་འཚལ་ལོ། །དགེ་འདུན་གྱི་དབྱེན་བྱས་པའི་སྡིག་པ་
འདག་གོ། །ཤར་ཕྱོགས་མྱ་ངན་མེད་པའི་འཇིག་རྟེན་ན། དེ་བཞིན་གཤེགས་པ་ཚངས་པས་
བྱིན་སྐུ་མདོག་དཀར་པོ་ཕྱག་གཡས་ཟླ་བ་དང་། གཡོན་པདྨ་བསྣམས་པ་ལ་ཕྱག་འཚལ་
ལོ། །དེ་བཞིན་ཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བའི་སྡིག་པ་འདག་གོ། །ལྷོ་
ཕྱོགས་དྲི་མ་མེད་པའི་འཇིག་རྟེན་ན། དེ་བཞིན་གཤེགས་པ་ཆུ་ལྷ་སྐུ་མདོག་སྔོན་པོ་ཕྱག་
༤18ལ



ལྟུང་བཤགས་ཀྱི་ཊིཀྐ་མདོར་བསྡུས་པ།
གཡས་ཆུའི་དཀྱིལ་འཁོར་དང་། གཡོན་ཆོས་འཆད་ཀྱི་ཕྱག་རྒྱ་ཅན་ལ་ཕྱག་འཚལ་ལོ། །
དགྲ་བཅོམ་མ་སུན་འབྱིན་པའི་སྡིག་པ་འདག་གོ། །ནུབ་ཕྱོགས་གསལ་པའི་འཇིག་རྟེན་ན།
དེ་བཞིན་གཤེགས་པ་ཆུ་ལྷའི་ལྷ་སྐུ་མདོག་དཀར་པོ་ཕྱག་གཡས་ན་ཆུའི་དཀྱིལ་འཁོར་དང་།
གཡོན་ན་མེ་ལོང་བསྣམས་པ་ལ་ཕྱག་འཚལ་ལོ། །བྱང་ཆུབ་སེམས་ངེས་པ་ལ་གནས་པ་
བསད་པའི་སྡིག་པ་འདག་གོ། །ནུབ་ཕྱོགས་བདེ་བ་ཅན་གྱི་འཇིག་རྟེན་ན། དེ་བཞིན་
གཤེགས་པ་དཔལ་བཟང་སྐུ་མདོག་དམར་པོ་ཕྱག་གཡས་པདྨ་དང་། གཡོན་དཔག་བསམ་
གྱི་ཤིང་བསྣམས་པ་ལ་ཕྱག་འཚལ་ལོ། །འཕགས་པ་དང་སློབ་དཔོན་བསད་པའི་སྡིག་པ་
འདག་གོ། །
ནུབ་བྱང་དྲི་བཟང་པོས་ཁྱབ་པའི་འཇིག་རྟེན་ན། དེ་བཞིན་གཤེགས་པ་ཙནྡན་
དཔལ་སྐུ་མདོག་དམར་སེར་ཕྱག་གཡས་ཙནྡན་གྱི་སྡོང་པོ་དང་། གཡོན་དཔལ་འབྲས་
བསྣམས་པ་ལ་ཕྱག་འཚལ་ལོ། །དགེ་འདུན་གྱི་ཞལ་སྒོར་འདུ་བ་འཕྲོག་པའི་སྡིག་པ་
འདག་གོ། །བྱང་ཕྱོགས་གཟི་བརྗིད་དང་ལྡན་པའི་འཇིག་རྟེན་ན། དེ་བཞིན་གཤེགས་པ་
གཟི་བརྗིད་མཐའ་ཡས་སྐུ་མདོག་དམར་ལྗང་ཕྱག་གཉིས་ཀྱིས་ཉི་མ་བསྣམས་པ་ལ་ཕྱག་
འཚལ་ལོ། །མཆོད་རྟེན་བཤིག་པའི་སྡིག་པ་འདག་གོ། །བྱང་ཤར་དོན་ཡོད་པའི་འཇིག་
རྟེན་ན། དེ་བཞིན་གཤེགས་པ་འོད་དཔལ་སྐུ་མདོག་དཀར་པོ་ཕྱག་གཉིས་འོད་དམར་པོའི་
དཀྱིལ་འཁོར་བསྣམས་པ་ལ་ཕྱག་འཚལ་ལོ། །ཞེ་སྡང་གིས་ཀུན་ནས་བསླང་པའི་སྡིག་པ་
འདག་གོ། །འོག་ཕྱོགས་སྒྲིབ་པ་དང་བྲལ་བའི་འཇིག་རྟེན་ན། དེ་བཞིན་གཤེགས་པ་མྱ་
ངན་མེད་པའི་དཔལ་སྐུ་མདོག་སྔོ་སྐྱ་ཕྱག་གཉིས་ཤིང་མྱ་ངན་མེད་པ་བསྣམས་པ་ལ་ཕྱག་
འཚལ་ལོ། །འདོད་ཆགས་ཀྱིས་ཀུན་ནས་བཟླས་པའི་སྡིག་པ་འདག་གོ། །སྟེང་གི་ཕྱོགས་
སྲེད་པ་དང་བྲལ་བའི་འཇིག་རྟེན་ན། དེ་བཞིན་གཤེགས་པ་སྲེད་མེད་ཀྱི་བུ་སྐུ་མདོག་སྔོན་
༤19ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོ་ཕྱག་གཡས་རི་རབ་དང་། གཡོན་པདྨ་བསྣམས་པ་ལ་ཕྱག་འཚལ་ལོ། །བསྐལ་པ་ཁྲི་
གཅིག་གི་སྡིག་པ་འདག་གོ། །ཤར་ལྷོ་མེ་ཏོག་ཆེར་རྒྱས་པའི་འཇིག་རྟེན་ན། དེ་བཞིན་
གཤེགས་པ་མེ་ཏོག་དཔལ་སྐུ་མདོག་སེར་པོ་ཕྱག་གཡས་མེ་ཏོག །གཡོན་ཤིང་ཐོག་དཔལ་
འབྲས་བསྣམས་པ་ལ་ཕྱག་འཚལ་ལོ། །བསྐལ་པ་འབུམ་གྱི་སྡིག་པ་འདག་གོ། །ཤར་ལྷོ་
ཚངས་པས་ཁྱབ་པའི་འཇིག་རྟེན་ན། དེ་བཞིན་གཤེགས་པ་ཚངས་པའི་འོད་ཟེར་རྣམ་པར་
རོལ་བས་མངོན་པར་མཁྱེན་པ་སྐུ་མདོག་དཀར་པོ་ཕྱག་གཡས་པས་པདྨ་དང་། གཡོན་འོད་
ཀྱི་ཕུང་པོ་བསྣམས་པ་ལ་ཕྱག་འཚལ་ལོ། །བསྐལ་པ་སྟོང་གི་སྡིག་པ་འདག་གོ། །ལྷོ་ཕྱོགས་
པདྨ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་
བས་མངོན་པ་མཁྱེན་པ་སྐུ་མདོག་དམར་པོ་ཕྱག་གཡས་པདྨ་དང་། གཡོན་ཉི་མའི་ཕྱག་རྒྱ་
ཅན་ལ་ཕྱག་འཚལ་ལོ། །བསྐལ་པ་བདུན་གྱི་སྡིག་པ་འདག་གོ། །ལྷོ་ནུབ་ནོར་བུ་ཡོད་པའི་
འཇིག་རྟེན་ན། དེ་བཞིན་གཤེགས་པ་ནོར་དཔལ་སྐུ་མདོག་དཀར་ལ་དམར་བའི་མདངས་
ཅན་ཕྱག་རྒྱ་རིན་ཆེན་ཅན་ལ་ཕྱག་འཚལ་ལོ། །བག་ཆགས་ཀྱི་སྒྲིབ་པ་འདག་གོ། །ནུབ་
ཕྱོགས་དཔལ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་དྲན་པའི་དཔལ་སྐུ་
མདོག་སེར་པོ་ཕྱག་གཡས་པོ་ཏི། གཡོན་རལ་གྲི་བསྣམས་པ་ལ་ཕྱག་འཚལ་ལོ། །ལུས་ཀྱི་
སྒོ་ནས་བྱས་པའི་སྡིག་པ་འདག་གོ། །ནུབ་བྱང་མཚན་མ་མེད་པའི་འཇིག་རྟེན་ན། དེ་
བཞིན་གཤེགས་པ་མཚན་དཔལ་ཤིན་ཏུ་ཡོངས་གྲགས་སྐུ་མདོག་ལྗང་གུ་ཕྱག་གཉིས་ཀྱི་དེ་
བཞིན་གཤེགས་པའི་གཙུག་ཏོར་དབུའི་སྟེང་དུ་འདེགས་པའི་ཚུལ་བསྣམས་པ་ལ་ཕྱག་
འཚལ་ལོ། །སངས་རྒྱས་འབྱུང་བ་ལ་མཉེས་པར་མ་བྱས་པའི་སྡིག་པ་འདག་གོ། །བྱང་
ཕྱོགས་དབང་པོ་གསལ་བའི་འཇིག་རྟེན་ན། དེ་བཞིན་གཤེགས་པ་དབང་པོའི་ཏོག་གི་
རྒྱལ་མཚན་གྱི་རྒྱལ་པོ་སྐུ་མདོག་སེར་པོ་ཕྱག་གཡས་ན་རིན་པོ་ཆེའི་ཏོག་དང་། གཡོན་
: i-



ལྟུང་བཤགས་ཀྱི་ཊིཀྐ་མདོར་བསྡུས་པ།
རྒྱལ་མཚན་བསྣམས་པ་ལ་ཕྱག་འཚལ་ལོ། །རང་གིས་བྱས་པའི་སྡིག་པ་འདག་གོ། །བྱང་
ཤར་རོལ་པ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་ཤིན་ཏུ་རྣམ་པར་གནོན་
པའི་དཔལ་སྐུ་མདོག་དཀར་པོ་ཕྱག་གཉིས་ས་གནོན་གྱི་ཕྱག་རྒྱ་མཛད་པ་ལ་ཕྱག་འཚལ་
ལོ། །གཞན་ལ་བྱེད་དུ་བཅུག་པའི་སྡིག་པ་འདག་གོ། །
འོག་གི་ཕྱོགས་འཇིག་རྟེན་གྱི་ཁམས་ཉོན་མོངས་པ་མེད་པ་ན། དེ་བཞིན་གཤེགས་
པ་གཡུལ་ལས་ཤིན་ཏུ་རྣམ་པར་རྒྱལ་བ་སྐུ་མདོག་ནག་པོ་ཕྱག་གཉིས་ཁྲབ་དང་རལ་གྲི་
བསྣམས་པ་ལ་ཕྱག་འཚལ་ལོ། །ང་རྒྱལ་གྱིས་ཀུན་ནས་བསླངས་པའི་སྡིག་པ་འདག་གོ། །
ཤར་ཕྱོགས་དཔལ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་རྣམ་པ་
གནོན་པའི་གཤེགས་པའི་དཔའ་སྐུ་མདོག་དཀར་པོ་ཕྱག་གཡས་ས་གནོན་དང་གཡོན་མི་
འཇིགས་པའི་ཕྱག་རྒྱ་ཅན་ལ་ཕྱག་འཚལ་ལོ། །ཕྲ་མ་བྱས་པའི་སྡིག་པ་འདག་གོ། །ནུབ་
ཕྱོགས་སྣང་བ་བཀོད་པའི་འཇིག་རྟེན་ན། དེ་བཞིན་གཤེགས་པ་ཀུན་ནས་སྣང་བ་བཀོད་
པའི་དཔལ་སྐུ་མདོག་སེར་པོ་ཕྱག་གཡས་ན་ཉི་མ་དང་། གཡོན་རིན་པོ་ཆེའི་གང་བུ་
བསྣམས་པ་ལ་ཕྱག་འཚལ་ལོ། །གཞན་གྱིས་བྱས་པ་ལ་རྗེས་སུ་ཡི་རང་བ་བྱས་པའི་སྡིག་
པ་འདག་གོ། །
ནུབ་ཕྱོགས་པདྨ་དང་ལྡན་པའི་འཇིག་རྟེན་ན། དེ་བཞིན་གཤེགས་པ་རིན་ཆེན་པདྨ་
རྣམ་པར་གནོན་པ་སྐུ་མདོག་དམར་པོ་ཕྱག་གཡས་རིན་པོ་ཆེ་དང་གཡོན་པདྨ་བསྣམས་པ་
ལ་ཕྱག་འཚལ་ལོ། །དམ་པའི་ཆོས་སྤངས་པའི་ལས་བྱས་པའི་སྡིག་པ་འདག་གོ། །བྱང་
ཕྱོགས་རི་བོ་ཆེན་པོའི་འཇིག་རྟེན་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་དང་པདྨའི་གདན་ལ་རབ་ཏུ་བཞུགས་པ་རི་དབང་གི་
རྒྱལ་པོ་སྐུ་མདོག་ནམ་མཁའ་ལྟར་སྔོ་མཐིང་ཕྱག་གཉིས་རི་རབ་འདེགས་པ་ལ་ཕྱག་འཚལ་
21ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལོ། །དམ་ཚིག་ཉམས་པའི་སྡིག་པ་འདག་གོ། །དེ་དག་ལ་སོགས་པའི་ཕྱོགས་བཅུའི་འཇིག་
རྟེན་གྱི་ཁམས་ཐམས་ཅད་ན། ཞེས་སོགས་ནི། གང་ཇི་སྙེད་ཅིག་བཞུགས་ཏེ། འཚོ་ཞིང་
གཞེས་པའི་ཞེས་པ་ནི་རིམ་པ་ལྟར་ཆོས་ལོངས་སྤྲུལ་གསུམ་གྱི་སྐུ་ཇི་སྙེད་པའི་དུས་གསུམ་
དུ་བཞུགས་པས། རང་གཞན་གཉིས་ཀའི་དོན་ཕུན་སུམ་ཚོགས་པའོ། །སྡིག་པའི་ལས་
བགྱིས་པ་ཞེས་སོགས་ཀྱིས་ཉེས་པ་རང་གི་ངོ་བོའི་སྒོ་ནས་འགྱོད་པ་སྒོམ་པ་དང་། ཡེ་ཤེས་
སུ་གྱུར་པ་སོགས་བཞི་ནི་ཤེས་བྱ་ཇི་ལྟ་བ་དང་ཇི་སྙེད་པ་མཁྱེན་པས་ན་ཡེ་ཤེས་སུ་གྱུར་པ་
དང༌། དེ་རྣམས་ཤའི་མིག་གིས་མཐོང་བ་ལྟར་གསལ་བར་གཟིགས་པས་སྤྱན་དུ་གྱུར་བ་
དང་། རང་གི་དགེ་མི་དགེ་བའི་ལས་བྱས་པ་རྣམས་ལ་དཔང་པོ་ཡོད་པས་དཔང་དུ་གྱུར་པ་
དང༌། རྒྱུ་མཚན་དེ་ཉིད་ཀྱིས་ཕྱིར་ཚད་མར་གྱུར་བའོ། །
སྔར་སྡིག་པ་བྱས་པ་རྣམས་ངག་ཏུ་བརྗོད་པའི་སྒོ་ནས་མཐོལ་བ་དང་། ལུས་ཀྱིས་
ཐལ་མོ་སྦྱར་བ་དང་། ཕྱག་འཚལ་བ་སོགས་གུས་པའི་སྤྱོད་ལམ་གྱིས་བཤགས་པ་དང་།
ཡིད་ཀྱི་གསང་སེམས་མེད་པས་མི་འཆབ་པ་དང་། ཕྱིན་ཆད་སྲོག་ལ་བབ་ཀྱང་མི་བྱེད་པར།
དམ་བཅའ་བ་ནི་སླན་ཆད་ཀྱང་སྡོམ་པར་བགྱིད་ལགས་སོ་ཞེས་པའོ། །སྦྱིན་པ་ཐ་ན་དུད་
འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་སྦྱིན་པས་མཚོན་པའི་སྦྱིན་པ་བཏང་བ་
དང་། མི་དགེ་བ་བཅུ་ལ་སྡོམས་སེམས་གཏང་བ་ལ་སོགས་པས་ཚུལ་ཁྲིམས་ལ་སོགས་པ་
བསྲུང་བ་དང་། མི་གནས་པའི་མྱ་ངན་ལས་འདས་པ་ནི་ཚངས་པ་ཡིན་ལ། དེའི་རྒྱུ་བྱམས་
པ་སོགས་ཚད་མེད་བཞི་སྒོམ་པ་ནི། ཚངས་པར་སྤྱོད་པ་ལ་གནས་པ་སྟེ། དེ་ཡང་བྱམས་པ་
ལ་སོགས་པས་ཁོང་ཁྲོ་འཇོམས་པས་གཞན་གྱིས་གནོད་པ་བྱས་པ་བཟོད་པར་བྱེད་ལ།
དེས་མཚོན་ནས་བཟོད་པ་བསྒོམས་པ་དང་སེམས་ཅན་ཡོངས་སུ་སྨིན་པའི་ཆེད་དུ་སྤྲོ་བའི་
བརྩོན་འགྲུས་བརྩམས་པ་དང་། བླ་མེད་བྱང་ཆུབ་ལ་སེམས་རྩེ་གཅིག་ཏུ་གནས་པའི་
ལ22ལ



ལྟུང་བཤགས་ཀྱི་ཊིཀྐ་མདོར་བསྡུས་པ།
བསམ་གཏན་བསྒོམས་པ་དང་། བླ་ན་མེད་པའི་ཡེ་ཤེས་ནི་སྟོང་ཉིད་མངོན་སུམ་དུ་རྟོགས་
པའི་ཆོས་ཀྱི་སྐུ་ཡིན་ལ། དེ་དང་རྗེས་སུ་མཐུན་པར་སྟོང་ཉིད་ལ་མཉམ་པར་བཞག་པའི་
ཤེས་རབ་བསྒོམས་པ་སྟེ། ཕྱིན་དྲུག་གིས་བསྡུས་པའི་དགེ་རྩ་བསྔོ་བའོ། །
ཕུང་པོ་གསུམ་ནི། ཚོགས་བསགས་པ་དང་། སྒྲིབ་པ་སྦྱོང་བ་དང་། དགེ་རྩ་སྤེལ་བ་
དང་གསུམ་ཡིན། སྡིག་པ་ཐམས་ཅད་ནི་སོ་སོར་བཤགས་སོ། །ཞེས་པ་གཉིས་པ་དང་།
བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ་། །ཞེས་པ་དང་པོ་དང་། བདག་ཡེ་ཤེས་
བླ་ན་མེད་པའི་མཆོག་ཏུ་གྱུར་ཅིག །ཅེས་གསུངས་པ་དང་། སངས་རྒྱས་ཐམས་ཅད་ལ་
གསོལ་བ་འདེབས་སོ། །ཞེས་པས་སྟོབས་དང་པོ་བསྟན་ཏེ། གོང་གི་སྟོབས་བཞི་པོ་གསུམ་
པོ་དེར་འདུས་ཏེ། གསོལ་བ་འདེབས་པ་དང་ཆོས་འཁོར་བསྐོར་བ་དང་། མྱ་ངན་ལས་མི་
འདའ་བར་གསོལ་བ་གཉིས་ཀ་ཡོད་དེ། བདག་ཡེ་ཤེས་བླ་ན་མེད་པའི་མཆོག་ཏུ་གྱུར་ཅིག །
ཅེས་པས་རྫོགས་བྱང་ཐོབ་པར་སྨོན་པའི་སེམས་བསྐྱེད་དེ་དགེ་རྩ་བསྔོ་བའོ། །
ཅེས་པ་འདི་ནི་རྒྱལ་ཚབ་ཐམས་ཅད་མཁྱེན་པས་མཛད་པའི་ལྟུང་བཤགས་ཀྱི་ཊིཀྐ་
མདོར་བསྡུས་པ་རྫོགས་སོ།། །།
ཨོཾསྭ་སྟི། རྒྱལ་བསྟན་པད་ཚད་ཕན་བདེའི་དྲི་བསུང་ཅན། །བཤད་སྒྲུབ་འདབ་རྒྱས་
རྣམ་གྲོལ་སྦྲང་རྩིའི་བཅུད། །འགྲོ་ཀུན་སྤྱོད་ཕྱིར་སྐུ་འབུམ་བྱམས་པ་གླིང་། །ཆོས་སྡེ་ཆེ་
ནས་ཆོས་སྦྱིན་ཆར་འདི་སྤེལ། །མངྒ་ལཾ། །
ལ23



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །སངས་རྒྱས་སུམ་ཅུ་སོ་ལྔའི་མཚན་གྱི་ཕན་ཡོན་བཞུགས་སོ། །
རྒྱལ་ཚབ་དར་མ་རིན་ཆེན།
ན་མོ་གུ་རུ། སངས་རྒྱས་སུམ་ཅུ་སོ་ལྔའི་མཚན་གྱི་ཕན་ཡོན་ནི། དེ་བཞིན་གཤེགས་
པ་ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་པས། བསྐལ་པ་ཁྲི་ཕྲག་གཅིག་གི་སྡིག་པ་འདག་
གོ། །རྡོ་རྗེ་སྙིང་པོ་དེ་དང་འདྲ། རིན་ཆེན་འོད་འཕྲོས་བསྐལ་པ་སུམ་ཁྲི་ཆིག་སྟོང་གི་སྡིག་པ་
འདག །ཀླུ་དབང་གི་རྒྱལ་པོས་བསྐལ་པ་བརྒྱད་ཀྱི་སྡིག་པ་འདག དཔའ་བོའི་སྡེས་ངག་
འཁྱལ་གྱི་སྡིག་པ་འདག དཔལ་དགྱེས་ཀྱིས་ཡིད་ཀྱིས་བསགས་པའི་སྡིག་པ་འདག །རིན་
ཆེན་མེས་དགེ་འདུན་གྱི་དཀོར་ལ་འབགས་པའི་སྡིག་པ་འདག །རིན་ཆེན་ཟླ་འོད་ཀྱིས་
བསྐལ་པ་གཅིག་གི་སྡིག་པ་འདག །མཐོང་བ་དོན་ཡོད་ཀྱིས་འཕགས་པ་ལ་སྐུར་བ་བཏབ་
པའི་སྡིག་པ་འདག །རིན་ཆེན་ཟླ་བས་མ་བསད་པའི་སྡིག་པ་འདག །དྲི་མ་མེད་པས་ཕ་
བསད་པའི་སྡིག་པ་འདག །དཔལ་སྦྱིན་གྱིས་དགྲ་བཅོམ་པ་བསད་པའི་སྡིག་པ་
འདག །ཚངས་པས་དགེ་འདུན་གྱི་དབྱེན་བྱས་པའི་སྡིག་པ་འདག །ཚངས་པས་བྱིན་གྱིས་
དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའི་སྡིག་པ་འདག །ཆུ་ལྷས་དགྲ་
བཅོམ་མ་སུན་ཕྱུང་བའི་སྡིག་པ་འདག །ཆུ་ལྷའི་ལྷས་བྱང་ཆུབ་སེམས་དཔའ་ངེས་པ་ལ་
~24ལ



སངས་རྒྱས་སུམ་ཅུ་སོ་ལྔའི་མཚན་གྱི་ཕན་ཡོན།
གནས་པ་བསད་པའི་སྡིག་པ་འདག །དཔལ་བཟང་གིས་སློབ་དཔོན་བསད་པའི་སྡིག་པ་
འདག །ཙན་དན་དཔལ་གྱིས་དགེ་འདུན་འདུ་བའི་སྒོ་བཀག་པའི་སྡིག་པ་འདག །གཟི་
བརྗིད་མཐའ་ཡས་ཀྱིས་མཆོད་རྟེན་བཤིག་པའི་སྡིག་པ་འདག །འོད་དཔལ་གྱིས་ཞེ་སྡང་
གིས་ཀུན་ནས་བསླངས་པའི་སྡིག་པ་འདག །མྱ་ངན་མེད་པའི་དཔལ་གྱིས་འདོད་ཆགས་
ཀྱིས་ཀུན་ནས་བསླངས་པའི་སྡིག་པ་འདག །སྲེད་མེད་ཀྱི་བུས་བསྐལ་པ་ཁྲིའི་སྡིག་པ་
འདག །མེ་ཏོག་དཔལ་གྱིས་བསྐལ་པ་འབུམ་གྱི་སྡིག་པ་འདག །ཚངས་པའི་འོད་ཟེར་གྱིས་
བསྐལ་པ་སྟོང་གི་སྡིག་པ་འདག །པདམའི་འོད་ཟེར་གྱིས་བསྐལ་པ་བདུན་གྱི་སྡིག་པ་
འདུག །ནོར་དཔལ་གྱིས་བག་ཆགས་ཀྱི་སྡིག་པ་འདག །དྲན་པའི་དཔལ་གྱིས་ལུས་ཀྱི་སྒོ་
ནས་བྱས་པའི་སྡིག་པ་འདག །མཚན་དཔལ་ཤིན་ཏུ་ཡོངས་བསྒྲགས་ཀྱིས་སངས་རྒྱས་
འབྱུང་བ་ལ་མཉེས་པར་མ་བྱས་པའི་སྡིག་པ་འདག །དབང་པོའི་ཏོག་གི་རྒྱལ་མཚན་གྱི་
རྒྱལ་པོས་ཕྲག་དོག་བྱས་པའི་སྡིག་པ་འདག །ཤིན་ཏུ་རྣམ་པར་གནོན་པའི་དཔལ་གྱིས་
གཞན་ལ་སྡིག་པ་བྱེད་དུ་བཅུག་པའི་སྡིག་པ་འདག །གཡུལ་ལས་ཤིན་ཏུ་རྣམ་པར་རྒྱལ་
བས་ང་རྒྱལ་གྱིས་ཀུན་ནས་བསླངས་པའི་སྡིག་པ་འདག །རྣམ་པར་གནོན་པ་གཤེགས་
པས་ཕྲ་མ་བྱས་པའི་སྡིག་པ་འདག །ཀུན་ནས་སྣང་བ་བཀོད་པའི་དཔལ་གྱིས་གཞན་གྱིས་
སྡིག་པ་བྱས་པ་ལ་ཡི་རང་བྱས་པའི་སྡིག་པ་དག །རིན་ཆེན་པདྨས་རྣམ་པར་གནོན་པས་
ཆོས་སྤོང་གི་ལས་བྱས་པའི་སྡིག་པ་འདག །རིན་པོ་ཆེའི་པདྨ་ལ་རབ་ཏུ་བཞུགས་པ་སངས་
རྒྱས་རི་དབང་གི་རྒྱལ་པོ་ལ་ཕྱག་འཚལ་ལོ། །ཞེས་པས། དམ་ཚིག་ཉམས་པའི་སྡིག་པ་
འདག་གོ། །འདི་དག་ནི་ཇོ་བོ་རྗེའི་བཞེད་པ་ཡིན་ནོ། །
བྱང་ཆུབ་ལྟུང་བཤགས་འདིས་སྡིག་པའི་གཉེན་པོ་སྟོབས་བཞི་ཚང་བ་བསྟན་ཏེ། དེ་
ཡང་དཀོན་ཆོག་གསུམ་ལ་སྐྱབས་སུ་འགྲོ་བས་རྟེན་གྱི་སྟོབས་དང་། དེ་བཞིན་གཤེགས་པ་
ལ25



ཕར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོ་ལྔ་ལ་ཕྱག་བཙལ་བས། གཉེན་པོ་ཀུན་ཏུ་སྤྱོད་པའི་སྟོབས་དང་། བདག་གི་སྐྱེ་བ་འདི་
དང་ཞེས་པ་ནས། མི་འཆབ་བོ། །ཞེས་པའི་བར་གྱིས་རྣམ་པར་སུན་འབྱིན་བཞི་སྟོབས་
དང་། སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །ཞེས་པས་སླར་ལྡོག་པའི་
སྟོབས་བསྟན་ཏོ། །
སངས་རྒྱས་བཅོམ་ལྡན་འདས་དེ་དག་བདག་ལ་དགོངས་སུ་གསོལ། །ཞེས་པ་ནས།
བདག་གིས་ཀྱང་ཡོངས་སུ་བསྔོ་བར་བགྱི། །ཞེས་པའི་བར་གྱི་ཕྱིན་དྲུག་གིས་བསྡུས་པའི་
དགེ་རྩ་ཐམས་ཅད་བླ་ན་མེད་པའི་བྱང་ཆུབ་ཐོབ་པའི་རྒྱུར་བསྔོ་བ་དང་། སྡིག་པ་ཐམས་
ཅད་ནི་སོ་སོར་བཤགས། །ཞེས་པ་ནས།བདག་བླ་ན་མེད་པ་ཡེ་ཤེས་ཀྱི་མཆོག་ཐོབ་པར་
གྱུར་ཅིག ཅེས་པའི་བར་གྱིས་གོང་གི་སྟོབས་བཞི་པོ་ཕུང་པོ་གསུམ་དུ་བསྡུས་ནས་བསྟན་
ལ། མི་མཆོག་རྒྱལ་བ་གང་དག་ད་ལྟར་བཞུགས་པ་དང་། །ཞེས་སོགས་ནི་དེ་གསུམ་བརྟན་
པར་བྱེད་པའོ། །བཤགས་པ་བྱེད་པའི་ཚེ་མདུན་གྱི་ནམ་མཁར་རྒྱལ་བ་ཤཱཀྱ་ཐུབ་པ་དབུས་
དང༌། གཞན་རྣམས་ཕྱོགས་བཞི་དང་།སྟེང་འོག་རྣམས་སུ་བཞུགས་པའི་མདུན་དུ་རང་ཉིད་
གནས་པ་མོས་པར་བའོ། །ཇི་སྙེད་ཅིག་བཞུགས་ཏེ་དང་། འཆེ་ཞིང་ཞེས་པའི་བར་ནི།
རིམ་པ་ལྟར་ཆོས་ལོངས་སྤྲུལ་གསུམ་གྱི་སྐུ་བརྙེས་པའམ། དུས་གསུམ་དུ་བཞུགས་པའམ།
རང་དང་གཞན་གཉིས་ཀའི་དོན་ཕུན་སུམ་ཚོགས་པའོ། །སྡིག་པ་མི་དགེ་བའི་ལས་བགྱིས་
པ་དང་། ཞེས་སོགས་ཉེས་པ་རང་རང་གི་ངོ་བོའི་སྒོ་ནས་འགྱོད་པ་བསྒོམ་པ་དང་། ཡེ་ཤེས་
སུ་གྱུར་པ་སོགས་བཞི་ནི། ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་མཁྱེན་པས་ཡེ་ཤེས་
སུ་གྱུར་པ་དང་། དེ་ནས་ཤའི་མིག་གིས་མཐོང་བ་ལྟར་གསལ་བར་མཁྱེན་པས་སྤྱན་དུ་གྱུར་
པ་དང༌། རང་གི་དགེ་མི་དགེའི་འདུས་བྱས་པ་རྣམས་དཔང་པོར་ཡོད་པས་དཔང་དུ་གྱུར་པ་
དང་།རྒྱུ་མཚན་དེ་ཉིད་ཀྱི་ཕྱིར་ཚད་མར་གྱུར་པའོ། །སྔར་སྡིག་པ་བྱས་པ་རྣམས་ངག་ཏུ་
26



སངས་རྒྱས་སུམ་ཅུ་སོ་ལྔའི་མཚན་གྱི་ཕན་ཡོན།
བརྗོད་པའི་སྒོ་ནས་མཐོལ་བ་དང་། ལུས་ཀྱི་ཐལ་མོ་སྦྱོར་བ་དང་། ཕྱག་འཚལ་བ་སོགས་
གུས་པའི་སྤྱོད་ལམ་གྱིས་བཤགས་པ་དང་།ཡིད་ཀྱིས་གསང་སེམས་མེད་པས་མི་འཆབ་པ་
དང༌། ཕྱིན་ཆད་སྲོག་ལ་བབ་ཀྱང་མི་བྱེད་པ་ནི། སླན་ཆད་ཀྱང་སྡོམ་པར་བགྱིད་ལགས་སོ་
ཞེས་པའོ། །
སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་སྦྱིན་པས་
མཚོན་པའི་སྦྱིན་པ་བཏང་བ་དང་། མི་དགེ་བཅུ་ལ་སྡོམ་སེམས་བཏང་བ་ལ་སོགས་པའི་
ཚུལ་ཁྲིམས་བསྲུངས་པ་དང་། མི་གནས་པའི་མྱ་ངན་ལས་འདས་པ་ནི་ཚངས་པ་ཡིན་ལ།
དེའི་རྒྱུ་བྱམས་སོགས་ཚད་མེད་པ་བཞི་བསྒོམ་པ་ནི། ཚངས་པར་སྤྱོད་པ་ལ་གནས་པ་སྟེ།
དེ་ཡང་བྱམས་སོགས་ཀྱིས་ཁོང་ཁྲོ་འཇོམས་པས་གཞན་གྱིས་གནོད་པ་བྱེད་པ་ལ་བཟོད་
པར་བྱེད་ལ། དེས་མཚོན་ནས་བཟོད་པ་བསྒོམ་པ་དང་། སེམས་ཅན་ཡོངས་སུ་སྨིན་པའི་
ཆེད་དུ་སྤྲོ་བའི་བརྩོན་འགྲུས་བརྩམ་པ་དང་། བླ་ན་མེད་པའི་བྱང་ཆུབ་ལ་སེམས་རྩེ་གཅིག་
ཏུ་གནས་པའི་བསམ་གཏན་བསྒོམ་པ་དང་། བླ་ན་མེད་པའི་ཡེ་ཤེས་ནི། སྟོང་ཉིད་མངོན་
སུམ་དུ་རྟོགས་པའི་ཆོས་སྐུ་ཡིན་ལ། དེ་དང་རྗེས་སུ་མཐུན་པའི་སྟོང་ཉིད་ལ་མཉམ་པར་
བཞག་པའི་ཤེས་རབ་བསྒོམ་པ་སྟེ། ཕྱིན་དྲུག་གིས་བསྡུས་པའི་དགེ་རྩ་བསྔོ་བའོ། །
ཕུང་པོ་གསུམ་ནི། ཚོགས་གསོག་པ། སྒྲིབ་པ་སྦྱོང་བ། དགེ་རྩ་སྤེལ་བ་ཡིན་ལ།
སྡིག་པ་ཐམས་ཅད་ནི་སོ་སོར་བཤགས་སོ། །ཞེས་པས་གཉིས་པ་དང་། བསོད་ནམས་
ཐམས་ཅད་ལ་རྗེས་སུ་ཡི་རང་ངེ་ཞེས་པས་དང་པོ་དང་། བདག་བླ་ན་མེད་པ་ཡེ་ཤེས་ཀྱི་
མཆོག་ཏུ་གྱུར་ཅིག ཅེས་པས་གསུམ་པ་དང་། སངས་རྒྱས་ཐམས་ཅད་ལ་གསོལ་བ་
འདེབས་པ་བསྟན་ཏེ། གོང་གི་སྟོབས་བཞི་པོ་ཐམས་ཅད་དེ་གསུམ་པོ་དེར་འདུས་སོ། །
གསོལ་བ་འདེབས་པ་ལ་ཆོས་འཁོར་བསྐོར་བར་གསོལ་བ་འདེབས་པ་དང་། མྱ་ངན་ལས་
27



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་འདའ་བར་གསོལ་བ་འདེབས་པ་གཉིས།བདག་བླ་ན་མེད་པའི་ཡེ་ཤེས་ཀྱི་མཆོག་ཐོབ་
པར་གྱུར་ཅིག །ཅེས་པས་རྫོགས་བྱང་ལ་ཐོབ་བྱར་སྨོན་པའི་སོགས་བསྐྱེད་ནས་དགེ་རྩ་
བསྔོ་བའོ། །དེ་རྣམས་བརྟན་པར་བྱེད་པ་ནི་མི་མཆོག་རྒྱལ་བ་སོགས་ཡིན་ནོ། །འདི་ནི་
ཀུན་མཁྱེན་དར་མ་རིན་ཆེན་གྱི་གསུང་ལས་ཇི་ལྟར་བྱུང་བ་ཟིན་བྲིས་སུ་བཀོད་པའོ།། །།
ྋ28



༄༅། །ལྟུང་བཤགས་བཏོན་པའི་ཕན་ཡོན་བཤད་པ་སྒྲིབ་པ་
ཀུན་སེལ་བཞུགས་པ་དགེའོ། །
ཨ་མེས་ཞབས་ངག་དབང་ཀུན་དགའ་བསོད་ནམས།
-
རྣམ་དཀར་དགེ་ལེགས་ཐུབ་བསྟན་གངས་རིའི་ངོས། །རྣམ་དཔྱོད་རྩལ་ལྡན་སྟོབས་
བཅུ་མངའ་བའི་གར། །རྣམ་གྲོལ་ཟབ་དོན་གཡུ་རལ་ཆེར་ངོམ་པའི། །རྣམ་མང་དགའ་སྟོན་
འགྱེད་མཛད་དེར་ཕྱག་འཚལ། །ཞེས་མཆོད་ནས། ལེགས་བཤད་ཅུང་ཟད་ཞིག་བརྗོད་ན། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་
སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་བརྗོད་པའི་ཕན་ཡོན་
གྱིས། བསྐལ་པ་ཁྲི་ཕྲག་གཅིག་ཏུ་བསགས་པའི་སྡིག་པ་ཐམས་ཅད་འདག་གོ །རྡོ་རྗེ་སྙིང་
པོ་གོང་མཚུངས། རིན་ཆེན་འོད་འཕྲོས་བསྐལ་པ་ཉི་ཁྲི་ལྔ་སྟོང་དུ་བསགས་པའི་སྡིག་པ་
ཕྱག་འཚལ་ལོ། །ཀླུ་དབང་གི་རྒྱལ་པོས་བསྐལ་པ་བརྒྱད་དུ་བསགས་པའི་སྡིག་པ་ཕྱག་
འཚལ་ལོ། །དཔའ་བོའི་སྡེས་ངག་འཁྱལ་བྱས་པའི་སྡིག་པ་ཕྱག་འཚལ་ལོ། །དཔལ་དགྱེས་
ཡིད་ཀྱི་བསགས་པའི་སྡིག་པ་ཕྱག་འཚལ་ལོ། །རིན་ཆེན་མེས་དགེ་འདུན་གྱི་དཀོར་ལ་
འབགས་པི་སྡིག་པ་ཕྱག་འཚལ་ལོ། །རིན་ཆེན་ཟླ་འོད་ཀྱིས་བསྐལ་པ་གཅིག་ཏུ་བསགས་
པའི་སྡིག་པ་ཕྱག་འཚལ་ལོ། །མཐོང་བ་དོན་ཡོད་པས་བཏབ་པའི་སྡིག་པ་ཕྱག་འཚལ་ལོ། །
9



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིན་ཆེན་ཟླ་བས་མ་བསད་པའི་སྡིག་པ་ཕྱག་འཚལ་ལོ། །དྲི་མ་མེད་པས་ཕ་བསད་པའི་
སྡིག་པ་འདག །དཔལ་སྦྱིན་གྱིས་དགྲ་བཅོམ་པ་བཀུམ་པའི་སྡིག་པ་ཕྱག་འཚལ་ལོ། །
ཚངས་པས་དགེ་འདུན་གྱི་དབྱེན་བྱས་པའི་སྡིག་པ་ཕྱག་འཚལ་ལོ། །ཚངས་པའི་བྱིན་གྱིས་
དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བའི་སྡིག་པ་ཕྱག་འཚལ་ལོ། །ཆུ་
ལྷས་དགྲ་བཅོམ་པ་སུན་དབྱུང་བའི་སྡིག་པ་ཕྱག་འཚལ་ལོ། །ཆུ་ལྷའི་ལྷས་བྱང་ཆུབ་སེམས་
དཔའ་ངེས་པ་ལ་གནས་པ་བསད་པའི་སྡིག་པ་ཕྱག་འཚལ་ལོ། །དཔལ་བཟང་གིས་སློབ་པ་
འཕགས་པ་བསད་པའི་སྡིག་པ་ཕྱག་འཚལ་ལོ། །ཙནྡན་དཔལ་གྱིས་དགེ་འདུན་འདུ་བའི་
སྒོ་བཀག་པའི་སྡིག་པ་ཕྱག་འཚལ་ལོ། །གཟི་བརྗིད་མཐའ་ཡས་ཀྱིས་མཆོད་རྟེན་བཤིག་
པའི་སྡིག་པ་ཕྱག་འཚལ་ལོ། །འོད་དཔལ་གྱིས་ཞེ་སྡང་གི་ཀུན་ནས་བླངས་པའི་སྡིག་པ་
ཕྱག་འཚལ་ལོ། །མྱ་ངན་མེད་པའི་དཔལ་གྱིས་འདོད་ཆགས་ཀྱི་ཀུན་ནས་བླངས་པའི་སྡིག་
པ་ཕྱག་འཚལ་ལོ། །སྲེད་མེད་ཀྱི་བུས་བསྐལ་པ་ཁྲིར་བསགས་པའི་སྡིག་པ་ཕྱག་འཚལ་ལོ། །
མེ་ཏོག་དཔལ་གྱིས་བསྐལ་པ་འབུམ་དུ་བསགས་པའི་སྡིག་པ་ཕྱག་འཚལ་ལོ། །ཚངས་པའི་
འོད་ཟེར་གྱིས་བསྐལ་པ་སྟོང་དུ་བསགས་པའི་སྡིག་པ་ཕྱག་འཚལ་ལོ། །པདྨའི་འོད་ཟེར་
གྱིས་ཡང་གོང་མཚུངས་ཕྱག་འཚལ་ལོ། །ནོར་དཔལ་གྱིས་བག་ཆགས་ཀྱི་སྡིག་པ་ཕྱག་
འཚལ་ལོ། །དྲན་པའི་དཔལ་གྱིས་ལུས་ཀྱི་སྒོ་ནས་བསགས་པའི་སྡིག་པ་ཕྱག་འཚལ་ལོ། །
མཚན་དཔལ་ཤིན་ཏུ་ཡོངས་གྲགས་ཀྱིས་སངས་རྒྱས་འབྱུང་བ་མཉེས་པར་མ་བྱས་པའི་
སྡིག་པ་ཕྱག་འཚལ་ལོ། །དབང་པོ་ཏོག་གི་རྒྱལ་མཚན་གྱི་རྒྱལ་པོས་ཕྲག་དོག་བྱས་པའི་
སྡིག་པ་ཕྱག་འཚལ་ལོ། །ཤིན་ཏུ་རྣམ་པར་གནོན་པའི་དཔལ་གྱིས་སྡིག་གཞན་བྱེད་དུ་
བཅུག་པའི་སྡིག་པ་ཕྱག་འཚལ་ལོ། །གཡུལ་ལས་ཤིན་ཏུ་རྣམ་པར་རྒྱལ་བས་ང་རྒྱལ་གྱིས་
ཀུན་ནས་བླངས་པའི་སྡིག་ཕྱག་འཚལ་ལོ། །རྣམ་པར་གནོན་པ་གཤེགས་པའི་དཔལ་གྱིས་
༤30ལ



ལྟུང་བཤགས་བཏོན་པའི་ཕན་ཡོན་བཤད་པ་སྒྲིབ་པ་ཀུན་སེལ།
ཕྲ་མ་བྱས་པའི་སྡིག་པ་ཕྱག་འཚལ་ལོ། །ཀུན་ནས་སྣང་བ་བཀོད་པའི་དཔལ་གྱིས་སྡིག་པ་
གཞན་གྱིས་བྱས་པ་ལ་རྗེས་སུ་ཡི་རང་བྱས་པའི་སྡིག་པ་ཕྱག་འཚལ་ལོ། །རིན་ཆེན་པདྨའི་
རྣམ་པར་གནོན་པས་ཆོས་སྤོངས་ཀྱི་ལས་བསགས་པའི་སྡིག་པ་ཕྱག་འཚལ་ལོ། །དེ་བཞིན་
གཤེགས་པ་རིན་པོ་ཆེའི་པདྨ་ལ་རབ་ཏུ་བཞུགས་པ་སངས་རྒྱས་རི་དབང་གི་རྒྱལ་པོ་ལ་
ཕྱག་འཚལ་ལོ། །ཞེས་བརྗོད་པའི་ཕན་ཡོན་གྱིས་དམ་ཚིག་ཉམས་པའི་སྡིག་པ་ཐམས་ཅད་
འདག་གོ །འདི་ཉིད་ཇོ་བོ་རྗེས་མདོ་ནས་བསྡུས་པས་ཁུངས་བཙུན་ཞིང་ཕན་ཡོན་ཡོན་ཆེ་
བས་ལྟུང་བཤགས་ཆག་མེད་མཛོད།
ལྟུང་བཤགས་རྒྱུན་དུ་བཏོན་པའི་ཕན་ཡོན་གྱིས། །བདག་གཞན་ཕ་མ་ཉེ་འབྲེལ་ཚེ་
འདས་རྣམས། །ངན་སོང་འཁོར་བའི་སྡུག་བསྔལ་ལས་གྲོལ་ཏེ། །བླ་མེད་རྫོགས་པའི་
སངས་རྒྱས་མྱུར་ཐོབ་ཤོག ། འདི་ཡང་བཀའ་གདམས་པའི་དཔེ་རྙིང་ཞིག་ལ་བརྟེན་ནས་ས་་
སྐྱ་པ་ངག་དབང་ཀུན་དགའ་བསོད་ནམས་ཀྱིས་བྲིས་པའོ། །དགེ་བ་འདི་འཕེལ་བར་གྱུར་
ཅིག ། །།
31ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་
བཤད་པ་བཞུགས།
རྗེ་བཙུན་ཏཱ་ར་ནཱ་ཐ།
ཨོཾ་སྭ་སྟི་སིདྡྷི་པྲ་ཛེ་ སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །འདིར་ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པར་བྱ་སྟེ།
དེ་ཡང་འདི་ནི་འཕགས་པ་དཀོན་མཆོག་བརྩེགས་པ་ཆོས་ཀྱི་རྣམ་གྲངས་སྟོང་ཕྲག་བརྒྱ་པ་
ལས། འདུས་པ་ཉི་ཤུ་རྩ་བཞི་པ་འདུལ་བ་རྣམ་པར་གཏན་ལ་དབབ་པ་ཞེས་ཀྱང་བྱ། ཉེ་བ་
འཁོར་གྱིས་ཞུས་པའི་མདོ་ཞེས་ཀྱང་བྱེ་བ་ལས་འབྱུང་བ་ཡིན་ཏེ། དེ་ནི་བཅོམ་ལྡན་འདས་
མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་དུ་དགེ་སློང་ལྔ་བརྒྱ་དང་། བྱང་ཆུབ་སེམས་དཔའ་
སྟོང་ཕྲག་གཅིག་དང་བཅས་པ་དང་ལྷན་ཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་
ཀྱིས་ཕྱི་མའི་དུས་ན་དམ་པའི་ཆོས་ཡོངས་སུ་གཟུང་བའི་ཕྱིར་དང་། སེམས་ཅན་ཡོངས་སུ་
སྨིན་པར་བྱ་བའི་ཕྱིར་ཐབས་སྣ་ཚོགས་པའི་ཆོས་སྐྱོང་བར་འཁོར་རྣམས་ལ་སྤྲོ་བ་འདྲི་བར་
མཛད་དོ། །
དེ་ནས་བྱང་ཆུབ་སེམས་དཔའ་བྱམས་པ་ལ་སོགས་པ་དངོས་སུ་སྨོས་པ་སུམ་ཅུ་རྩ་
ལ32



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
བརྒྱད་ཙམ་གྱིས། རང་རང་གི་སྐལ་བ་དང་མཐུན་པར་སྤྲོ་བར་ཁས་བླངས་སོ། །དེ་ནས་ཤཱ་
རིའི་བུ་བྱང་ཆུབ་སེམས་དཔའ་དེ་རྣམས་ཀྱི་གོ་ཆ་ཆེན་པོའི་ཚུལ་ལ་ངོ་མཚར་སྐྱེས་པ་ན།
བཅོམ་ལྡན་འདས་ཀྱིས་བྱང་ཆུབ་སེམས་དཔའ་རྣམས་ཀྱི་ཏིང་ངེ་འཛིན་དང་ཐབས་མཁས་
དང་། ཤེས་རབ་དང་ཡེ་ཤེས་ཀྱི་ཡུལ་ནི་ཉན་ཐོས་དང་རང་སངས་རྒྱས་ཀྱི་སྤྱོད་ཡུལ་མ་ཡིན་
ཏེ། སྤྲུལ་པ་སྣ་ཚོགས་སྟོན་ཀྱང་ཆོས་ཉིད་ལས་མི་གཡོ་ལ། གང་ལ་གང་འདུལ་གྱི་སྐུ་སྣ་
ཚོགས་སྟོན་པ་སོགས་མང་དུ་གསུངས་ནས། བྱང་ཆུབ་སེམས་དཔའ་ཁྱིམ་པས། ཆོས་དང་།
ཟང་ཟིང་སྦྱིན་པ་གཉིས་ལ་བསླབ་པར་བྱའོ། །རབ་ཏུ་བྱུང་བས་སྨྱུ་གུ་དང་སྣག་ཚ་དང་
གླེགས་བམ་དང་ཆོས་སྦྱིན་པ་ལ་བསླབ་བར་བྱའོ། །མི་སྐྱེ་བའི་ཆོས་ལ་བཟོད་པ་ཐོབ་པས།
གཏོང་བ་དང་། གཏོང་བ་ཆེན་པོ་དང་། ཤིན་ཏུ་གཏོང་བ་ལ་བསླབ་ཅེས་གསུངས་ཏེ། དེ་ལ་
གཏོང་བ་ནི་རྒྱལ་སྲིད་ལ་སོགས་པ་དང་། གཏོང་བ་ཆེན་པོ་ནི་བུ་དང་ཆུང་མ་སོགས་དང་།
ཤིན་ཏུ་གཏོང་བ་ནི་མགོ་དང་རྐང་ལག་ལ་སོགས་པའོ། །ཡང་ཤཱ་རིའི་བུས་བྱང་ཆུབ་སེམས་
དཔའ་ཉོན་མོངས་པ་གསུམ་གྱིས་འཇིགས་སམ་མི་འཇིགས་ཞུས་པ་ལ། བྱང་ཆུབ་སེམས་
དཔའ་རྣམས་ཀྱི་ཁ་ན་མ་ཐོ་བ་ཆེན་པོ་ནི་གཉིས་སོ། །ཞེ་སྡང་དང་ལྡན་པ་དང༌། གཏི་མུག་
དང་ལྡན་པའོ། །འདོད་ཆགས་དང་ལྡན་པའི་ཁ་ན་མ་ཐོ་བ་ནི། ཁ་ན་མ་ཐོ་བའི་ངོས་ནས་
ཆུང་ལ་འབྲལ་བར་ནི་དཀའོ། །ཞེ་སྡང་དང་ལྡན་པ་ནི། ཁ་ན་མ་ཐོ་བ་ཆེ་ལ་འབྲལ་བར་ནི་
སླ་བ་ཡིན། གཏི་མུག་དང་ལྡན་པ་ནི། ཁ་ན་མ་ཐོ་བ་ཆེ་ལ་འབྲལ་བར་ཡང་དཀའ་བ་ཡིན།
དེའི་རྒྱུ་མཚན་འདོད་ཆགས་འཁོར་བ་འཛིན་པའི་ས་བོན་དང་ཉིང་མཚམས་སྦྱོར་བ་ཡིན།
ཞེ་སྡང་ངན་སོང་གི་རྒྱུ་ཡིན་ཡང་སྤོང་བའི་རྣམ་པ་ཅན་ཡིན་པའི་ཕྱིར་དང་། གཏི་མུག་ནི་མི་
ཤེས་པའི་རང་བཞིན་ཤིན་ཏུ་འགྲོལ་དཀའ་བའི་ཕྱིར། དམྱལ་བ་བརྒྱད་ཀྱི་ཡང་རྩ་བ་ཡིན་
ནོ། །འདོད་ཆགས་དང་བཅས་པའི་ཁ་ན་མ་ཐོ་བ་ཆེན་པོའི་ཉེས་ལྟུང་གིས་ཕོག་ན། བྱང་
ལ33~



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆུབ་སེམས་དཔའི་ཚོགས་པ་བཅུ་ཚོགས་ལ་བཤགས་དགོས་པ་དང་། རགས་པའི་ལྷག་མ་
ལྟ་བུ་འབྲིང་པོ་ནི་ལྔ་ཚོགས་ལ་བཤགས་དགོས་པ་དང་། ཆགས་སེམས་ཀྱིས་ལྟ་བ་ལྟ་བུ་
ཆུང་ངུ་ནི་གཅིག་གམ་གཉིས་ལ་བཤགས་པ་ཡིན་ནོ། །འདོད་ཆགས་ལ་དངོས་སུ་དེ་ལྟར་
གསུངས་པའི་ཤུགས་ལ། ཞེ་སྡང་གཏི་མུག་གཉིས་ལ་དེའི་ཉིས་འགྱུར་ཡིན་པར་དོན་གྱིས་
གོ་བར་བྱའོ། །དུག་གསུམ་གྱིས་ཀུན་ནས་བླངས་པའི་ལས་ཆེ་བ་མཚམས་མེད་པ་ལྔ་དང་།
དགེ་འདུན་དང་མཆོད་རྟེན་ལ་སྡིག་བསགས་པ་རྣམས་དང་། འབྲིང་པོ་བུད་མེད་ཀྱི་ཉེས་པ་
ལ་སོགས་པ་དང་། ཆུང་བ་ཁྱེའུ་དང་ལག་པའི་ཉེས་པ་ལ་སོགས་པ་སྟེ། མདོར་ན་ཉེས་པ་
ལྕི་བ་ཐམས་ཅད་ཀྱང་སངས་རྒྱས་སུམ་ཅུ་རྩ་ལྔའི་སྤྱན་སྔར་ཉིན་མཚན་དུས་དྲུག་ཏུ་
བཤགས་པས་འདག་པར་འགྱུར་ན། ཆུང་ངུ་དང་འབྲིང་པོ་ལྟ་སྨོས་ཀྱང་ཅི་དགོས། འདི་ནི་
གོང་དུ་བྱང་ཆུབ་སེམས་དཔའི་དགེ་འདུན་གྱི་མདུན་དུ་བཤགས་པར་མ་ནུས་ན་ཡང་།
སངས་རྒྱས་རྣམས་ཡིད་ཀྱིས་དམིགས་པའི་སྤྱན་སྔར་བཤགས་པས་འདག་པའི་དོན་ནོ། །
དེའི་རྗེས་སུ་ཕུང་པོ་གསུམ་པའི་བཤགས་པ་ཉིད་གསུངས་ནས། སངས་རྒྱས་སུམ་
ཅུ་སོ་ལྔ་པོ་དེ་དག་ལ་སོགས་པ་དེ་བཞིན་གཤེགས་པ་ཐམས་ཅད་ཡིད་ལ་བྱེད་ན་སྡིག་པ་
དག་པར་འགྱུར་ལ། སྡིག་པ་དག་པ་ལ་ཞལ་སྟོན་པར་འགྱུར་རོ། །སངས་རྒྱས་བྱང་སེམས་
རྣམས་ནི་སོ་སོ་སྐྱེ་བོ་འཁྲུལ་པ་ཅན་རྣམས་སྨིན་པར་བྱ་བའི་ཕྱིར་དང་མོས་པ་སྣ་ཚོགས་
རྣམས་ཐར་པ་མཆོག་ཐོབ་པའི་ཕྱིར། སྨོན་ལམ་རྫོགས་པར་མཛད་ཀྱང་ཆོས་ཀྱི་དབྱིངས་
ལས་གཡོ་བ་མེད་དོ། །གཞན་ཡང་བྱང་ཆུབ་སེམས་དཔའ་ཆེན་པོ་རྣམས། སྙིང་རྗེ་ཆེན་པོ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པའི་མཐུ་ལས། ལོག་པར་ལྟུང་བའི་འགྲོ་
བ་བཞི་པོ་རྣམས་ཀྱི་གཟུགས་བཟུང་ནས། དེ་རྣམས་སྨིན་པར་མཛད་དོ། །བཀོད་པ་ཆེན་
པོའི་ཏིང་ངེ་འཛིན་གྱིས་ཁྱིམ་བདག་གི་གཟུགས་དང་། དེ་བཞིན་དུ་རིམ་གྱིས་སྦྱར་ནས། ཞི་
34



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
བའི་ཏིང་ངེ་འཛིན་གྱིས་སངས་རྒྱས་ཀྱི་གཟུགས་དང་། དབང་སྒྱུར་བའི་ཏིང་ངེ་འཛིན་གྱིས་
མོས་པ་ཇི་ལྟ་བའི་གཟུགས་སྟོན་པའི་བར་ཏིང་ངེ་འཛིན་བརྒྱད་གསུངས་ནས། དེ་ལྟར་སྔོན་
ཡང་བདག་དང་སེམས་ཅན་དུ་དམིགས་པ་མེད་དོ། །སེང་གེའི་སྒྲ་སྐད་བྱི་ལས་བཟོད་པར་
མི་ནུས་པ་སོགས་དཔེ་བཞི་གསུངས་ནས། བྱང་ཆུབ་སེམས་དཔའ་རྣམས་ཀྱི་སེམས་དཔའ་
མཆོག་དང་། དགེ་རྩའི་སྟོབས་ཀྱིས་ཉེས་པ་ཐམས་ཅད་སྐད་ཅིག་གཅིག་ལ་སྤངས་ཏེ་
སངས་རྒྱས་མཐོང་བའི་ཏིང་ངེ་འཛིན་ཐོབ་པ་ནི། བཤགས་པའི་ཡུལ་དུ་བྱང་ཆུབ་ཀྱི་སེམས་
ཀྱི་སྟོབས་དང་། ཐབས་མཁས་ཀྱི་ཁྱད་པར་ཡིན་པས། ཉན་རང་རྣམས་ཀྱི་སྤྱོད་ཡུལ་མ་
ཡིན་ལ། ཉིན་མཚན་དུས་དྲུག་ཏུ་སངས་རྒྱས་ཀྱི་མཚན་འཛིན་ཅིང་། ཕུང་པོ་གསུམ་པ་
འདོན་པ་དེ་དག་ནི། ཉེས་ལྟུང་ཐམས་ཅད་བྱང་ཞིང་། སངས་རྒྱས་མཐོང་བའི་ཏིང་ངེ་འཛིན་
ཡང་ཐོབ་པར་འགྱུར་རོ། །ཞེས་གསུངས་སོ། །
དེ་ནས་འཕགས་པ་ཉེ་བར་འཁོར་ཡང་འཁོར་དེར་འདུས་ནས། འདུལ་བ་རྣམ་པར་
གཏན་ལ་དབབ་པ་ཞུས་པས། བཅོམ་ལྡན་འདས་ཀྱིས་ཉན་ཐོས་ཀྱི་ཐེག་པ་རྣམས་ཀྱི་སྦྱོར་
བ་དང་བསམ་པ་ཡང་གཞན། ཐེག་ཆེན་ལ་ཞུགས་པ་རྣམས་ཀྱིས་སྦྱོར་བ་དང་བསམ་པ་
ཡང་གཞན་ཡིན་ཏེ། ཉན་ཐོས་པ་རང་དོན་ཁོ་ན་ལ་ཞུགས་པ་དང་
། འཁོར་བས་འཇིགས་
པ་སྐྱེ་བ་འཕྲལ་དུ་སྦྱོར་བར་འདོད་པའི་ཚུལ་ཁྲིམས་དེ་ནི། ཐིག་ཆེན་ཁས་བླངས་ན་ཤིན་ཏུ་
ཚུལ་ཁྲིམས་འཆལ་བ་ཡིན་ལ། ཐེག་ཆེན་པ་གཞན་དོན་དུ་བསྐལ་པ་མཐའ་ཡས་པའི་བར་
དུའང་འཁོར་བར་གནས་དགོས་ཤིང་། དེ་ལ་དམིགས་པའི་ཚུལ་ཁྲིམས་དེ་ནི་ཉན་ཐོས་
བླངས་ན་ཉན་ཐོས་ཐེག་པ་ཁོ་ན་ལ་ལྟོས་པའི་ལྟུང་བ་ཆེན་པོར་འཛིན་ནོ། །དེ་བཞིན་དུ་བྱང་
ཆུབ་སེམས་དཔའི་བསླབ་པ་ནི། རྗེས་སུ་བསྲུང་བ་དང་བཅས་པ་སྟེ། སེམས་ཅན་རྣམས་ཀྱི་
སེམས་དང་མཐུན་པར་འཇུག་པ་ཡིན་ལ། ཉན་ཐོས་རྣམས་ཀྱིས་མ་ཡིན་ནོ། །བྱང་ཆུབ་
35ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའ་རྣམས་ཀྱི་བསླབ་པ་ནི་བཅོས་སུ་ཡོད་པ་ཡིན་ཏེ། སྔ་དྲོའི་ཚེ་ཉེས་པ་བྱུང་ཡང་
གུང་ཚིགས་ཀྱི་དུས་ཐམས་ཅད་མཁྱེན་པའི་སེམས་དང་མ་འབྲལ་བས་གནས་ན། ཚུལ་
ཁྲིམས་ཀྱི་ཕུང་པོ་མ་ཟད་པ་ཁོ་ན་ཡིན་པ་སོགས་ཐུན་མཚམས་ཐམས་ཅད་ལ་སྦྱར་ནས། ཧ་
ཅང་འགྱོད་པར་མི་བྱ་བ་དང༌། ཉན་ཐོས་ཀྱི་ཐེག་པ་ལ་ལྟུང་བ་ཡང་ཡང་བྱུང་ན། ཚུལ་
ཁྲིམས་ཡོངས་སུ་ཟད་པར་འགྱུར་བ་ཡིན་ལ། ཁམས་གསུམ་གྱི་ཉོན་མོངས་འཕྲལ་དུ་
སྤངས་ནས། རང་དོན་མྱང་འདས་མྱུར་དུ་ཐོབ་པར་བྱེད་དགོས་པའི་ཕྱིར་བསླབ་པ་བཅོས་
སུ་མེད་པའོ། །
ཡང་བྱང་ཆུབ་སེམས་དཔའ་ནི་བྱང་ཆུབ་ཀྱི་སེམས་སྤངས་ན། བསྐལ་པ་མཐའ་ཡས་
པར་འདོད་པའི་ཡོན་ཏན་ལྔས་བརྩེ་བར་བྱེད་ཀྱང༌། ཚུལ་ཁྲིམས་རྣམ་པར་དག་པ་ཁོ་ན་
ཉིད་དེ། རྨི་ལམ་ན་ཡང་ཉོན་མོངས་པས་རེག་པར་མི་འགྱུར་བའི་ཕྱིར། བསླབ་པ་རིང་དུ་
རྗེས་སུ་ཞུགས་པ་ཞེས་བྱ་ལ། ཉན་ཐོས་རྣམས་འབྲས་བུ་ཆུང་ངུ་དེ་འཕྲལ་དུ་ཐོབ་པའི་ཕྱིར།
ལམ་ཆུང་ངུ་ལ་བརྩོན་འགྲུས་མྱུར་དུ་འཇུག་དགོས་པས་བསླབ་པ་མཐར་ཆགས་པ་སྟེ་མ་
འདྲེས་པར་དགོས་པ་ཡིན་ནོ། །དེ་ཡང་རྫོགས་པའི་བྱང་ཆུབ་ནི་ཚེགས་ཆེན་པོས་སྒྲུབ་
དགོས་པ་ཡིན་པས། སྡུག་བསྔལ་སྐྱོ་བ་དང་ཆགས་བྲལ་བ་གཅིག་ཏུ་ཕྱོགས་པ་ཙམ་གྱིས་
འགྲུབ་པར་མི་འགྱུར་བ་སོགས་གསུངས་སོ། །
དེ་ནས་ཉེ་བ་འཁོར་གྱིས་ཉེས་པ་ལྕི་ཡང་ཞུས་པ་ལ། ཐེག་ཆེན་ཁོ་ནའི་དབང་དུ་བྱས་
ནས། འདོད་ཆགས་དང་མཚུངས་ལྡན་གྱི་ཉེས་པ་དུས་མཐའ་ཡས་པར་བྱུང་བ་ལས་ཀྱང་ཞེ་
སྡང་དང་མཚུངས་ལྡན་གྱི་ཉེས་པ་ལན་གཅིག་བྱུང་བ་ཡང་ལྕི་སྟེ། ཞེ་སྡང་ནི་སེམས་ཅན་
གཏོང་བ་ཡིན། འདོད་ཆགས་ནི་སེམས་ཅན་སྡུད་པ་ཡིན་པའི་ཕྱིར་རོ། །དེ་བཞིན་དུ་འབྲལ་
བ་བུལ་བ་སྟེ་འབྲལ་དཀའ་ཡང་། ཁ་ན་མ་ཐོ་བ་དང་བཅས་པ་ཆུང་བ་དེ་ནི། བྱང་ཆུབ་
()ག



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
སེམས་དཔའ་ལ་ཉོན་མོངས་པར་མི་ཆེ་ལ། འབྲེལ་བ་མྱུར་ཡང་ཁ་ན་མ་ཐོ་བ་དང་བཅས་པ་
ཆེ་བ་དེ་ནི་དེ་ལས་ལྡོག་པ་ཡིན་པར་གསུངས་ནས། བྱང་སེམས་ཐབས་མི་མཁས་པ་དེ་
འདོད་ཆགས་ལ་འཇིགས་ཤིང་ཞེ་སྡང་ལ་མི་འཇིགས་ལ། ཐབས་མཁས་པ་ནི་དེ་ལས་ལྡོག་
པའོ། །དེ་ནས་འཕགས་པ་འཇམ་དཔལ་འཁོར་དེར་འདུས་ནས། དུལ་བའི་ཆོས་ལ་འདུལ་
བ་ཅི་ཞིག་མཆི་ཞེས་ཞུས་པ་ལ། ཆོས་ཐམས་ཅད་ཤིན་ཏུ་དུལ་བ་ཡིན་ཡང་དེ་ལྟར་མི་ཤེས་
པ་ལ་འདུལ་བ་ཡང་ཡང་བསྟན་ཞེས་གསུངས་ཏེ། ཉོན་མོངས་རང་བཞིན་གྱིས་མེད་ཀྱང་དེ་
ལྟར་མ་ཤེས་པ་ལ། འདུལ་བ་བསྟན་ཞེས་པའི་དོན་ནོ། །
དེ་ནས་ཉེ་བར་འཁོར་གྱིས་བཅོམ་ལྡན་འདས་བརྒྱུད་ནས་འཇམ་དཔལ་ཆོས་སྟོན་
པར་བསྐུལ། འཇམ་དཔལ་གྱིས་ཀྱང་སེམས་རང་བཞིན་གྱིས་དུལ་བ་དང་། བདག་མི་
དམིགས་པ་དང་། བླང་དོར་མེད་པ་དང་
། ནམ་མཁའི་མཐའ་ལ་གནས་པ་དང་། དུས་
གསུམ་མི་དམིགས་པ་ལ་སོགས་པ་སྟོང་པ་ཉིད་ཀྱི་དོན་བཤད་ནས། ཆོས་ཉིད་འདི་ལ་མི་
མོས་ན་བསླབ་པ་ལས་རིང་དུ་གྱུར་ཞེས་བཤད་དོ། །དེ་ནས་ཉེ་བ་འཁོར་གྱིས་འཇམ་
དཔལ་ནི་ཆོས་གང་སྟོན་ཡང་བསམ་གྱིས་མི་ཁྱབ་པ་ལས་བརྩམས་ཏེ་སྟོན་ནོ། །ཞེས་ཞུས་
པ་ལ། སྟོན་པས་བསམ་མི་ཁྱབ་ལ་མ་བརྟེན་ན་རྣམ་པར་གྲོལ་བ་མེད་པས། འཇམ་དཔལ་
ཡང་རྟོག་པ་ཐམས་ཅད་སྤངས་པ་དང་། ལྷག་པའི་ང་རྒྱལ་སྤངས་པའི་ཕྱིར་ཆོས་སྟོན་ནོ། །
དེ་བཞིན་དུ་འདོད་ཆགས་ལ་སོགས་པ་བདེན་པར་ཞེན་པས་སློང་སེམས་དང་། རྣམ་
པར་བྱང་བའི་ཆོས་ལ་བདེན་པར་ཞེན་ནས་ཐོབ་འདོད་དང་། ཟབ་མི་ཟབ་བམ། ཐེག་པ་
གསུམ་མམ། ཀུན་ནས་ཉོན་མོངས་པ་དང་རྣམ་པར་བྱང་བ་ལ་བདེན་ཞེན་གྱིས་དབྱེ་འབྱེད་
དང་། ཐ་ན་བསམ་པར་བྱ་བ་ཅི་ཡང་མེད་དོ། །ཞེས་སེམས་ཀྱང་། དེ་ཐམས་ཅད་ལྷག་པའི་
ང་རྒྱལ་སྤྱོད་པ་ཡིན་ཅིང་། བསམ་གྱིས་མི་ཁྱབ་པ་ཉིད་ལ་མངོན་པར་མ་ཞེན་ན་ལྷག་པའི་
ལ37ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ང་རྒྱལ་མེད་དོ་ཞེས་གསུངས། དེ་ནས་སྟོན་པས་ཆེད་དུ་བརྗོད་པའི་ཚུལ་གྱིས་ཚིགས་
བཅད་རྒྱས་པར་གསུངས་ཏེ། བསམ་གྱིས་མི་ཁྱབ་པའི་གནས་དང་། དེ་ཉིད་ལ་མངོན་པར་
ཞེན་པ་མེད་པ་བའི་ཚུལ་དེ་ཉིད། གཞི་ལམ་འབྲས་གསུམ་གྱི་ཆོས་ཐམས་ཅད་ལ་སྦྱར་ནས།
གདམས་པ་དང་བཅས་ཏེ་ཟབ་རྒྱས་སུ་གསུངས་སོ། །
སྐབས་འདིར། ཤེས་རབ་ཆོས་རྣམས་ཤེས་པར་གྱིས་ཤིག་ཅེས། །ཤེས་རབ་ལྷག་
མཐོང་བློ་གྲོས་བློ་བརྟེན་ཡང་། །རང་བཞིན་རང་བཞིན་མེད་པ་ནམ་དུ་ཡང་། །ཤེས་པར་མི་
ནུས་དེ་ཡང་ངེས་པར་བསྟན། །ཞེས་རང་བཞིན་ཡོད་མེད་ཀྱི་དབྱེ་བ་དང་། སེམས་དམྱལ་
འཇིགས་པ་ང་ཡིས་བསྟན་བྱས་ཏེ། །སེམས་ཅན་སྟོང་ཕྲག་དུ་མ་སྐྱོ་བས་ཀྱང་། །གང་དག་
ཤི་འཕོས་ངན་སོང་དྲག་འགྲོ་བའི། །འགྲོ་བ་དེ་དག་ནམ་ཡང་ཡོད་མ་ཡིན། །ཞེས་པས་
གང་ཟག་གི་བདག་མེད་པ་གཙོ་བོར་བསྟན་ཅིང་། གང་དག་རལ་གྲི་མདའ་ཆེན་མཚོན་
འཛིན་པའི། །གནོད་པ་བྱེད་པ་ཡོད་པ་མ་ཡིན་ཏེ། །རྟོག་པའི་དབང་གིས་ངན་སོང་དེ་དག་
ན། །ལུས་ལ་བབས་མཐོང་དེ་ན་མཚོན་ཆ་མེད། །ཅེས་ཕྱི་རོལ་གྱི་དོན་མེད་ཅིང་སེམས་སུ་
བསྟན་པ་དང་། སྣ་ཚོགས་ཡིད་དགའ་མེ་ཏོག་ཁ་ཕྱེ་ཞིང་། །གསེར་གྱི་ཁང་མཆོག་འབ་
འབར་བ་
ཡིད་འོང་བ། །འདི་ན་དེ་ལའང་བྱེད་པ་འགའ་མེད་དེ། །དེ་དག་རྟོག་པའི་དབང་གིས་
བཞག་པ་ཡིན། །ཞེས་བྱེད་པོ་གཞན་མེད་ཀྱི་རྟོག་པ་ཉིད་ཡིན་པས། སྣང་བ་དེ་ཡང་སེམས་
ལས་གཞན་མིན་ནོ་ཞེས་པའི་དོན་དང་། རྟོག་པའི་དབང་གིས་འཇིག་རྟེན་རྣམས་བཏགས་
ཏེ། །འདུ་ཤེས་འཛིན་པས་བྱིས་པ་རྣམ་པར་ཕྱེ། །འཛིན་དང་འཛིན་མེད་དེ་ཡང་བྱུང་མིན་ཏེ། །
ཡོངས་སུ་རྟོག་པ་སྒྱུ་མ་སྨིག་རྒྱུ་བཞིན། །ཞེས་གཟུང་འཛིན་གཉིས་ཀ་མེད་པར་བསྟན་ནོ། །
ཀུན་གཞིར་མ་གྱུར་མྱ་ངན་འདས་པ་ཐོབ། །མཁའ་འདྲ་ཆོས་རྣམས་འདི་དག་ཤེས་གྱུར་ན། །
ཞིང་བརྒྱ་རྣམས་སུ་ཐོགས་མེད་འགྲོ་འགྱུར་ཞིང་། །ཞེས་སོགས་ཀུན་གཞི་རྣམ་ཤེས་སྤངས་
ལ38ལ



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
ན་མཐར་ཐུག་ཡིན་པ་དང་། བསམ་གྱིས་མི་ཁྱབ་པ་རྟོག་པའི་ཡོན་ཏན་ཡང་གསུངས་སོ། །
དེ་ནས་ཆོས་ཀྱི་རྣམ་གྲངས་འདི་གསུངས་པས། དགེ་སློང་ལྷག་པའི་ང་རྒྱལ་ཅན་གཉིས་
བརྒྱད་དགྲ་བཅོམ་པ་ཐོབ་པ་དང་། སེམས་དཔའ་དྲུག་ཁྲི་མི་སྐྱེ་བའི་ཆོས་ལ་བཟོད་པ་ཐོབ་
བོ། །དེའི་རྗེས་སུ་མདོ་འདིའི་མཚན་གྱི་རྣམ་གྲངས་བཤད་པ་དང་། འཁོར་རྣམས་དགའ་
ཞིང་ཡི་རང་བའི་བར་དུ་ཡང་ཡོད་དོ། །
དེ་ལྟར་རྒྱུན་བཤགས་འདི་ཉིད་གང་ལས་འབྱུང་བའི་མདོའི་བཞུགས་ཚུལ་བཀོད་
པས། ཐེག་པ་ཆེ་ཆུང་གི་ཉེས་ལྟུང་གི་ཁྱད་པར་དང་། ཐེག་ཆེན་ཉིད་ཀྱི་ལྟུང་བ་ལྕི་ཡང་དང་།
མཐར་ཐུག་རྫོགས་པར་འགྱུར་མི་འགྱུར་གྱི་ཁྱད་པར་སོགས་རྨད་དུ་བྱུང་བའི་ཆོས་ལ་ངེས་
པ་རྙེད་པར་འགྱུར་རོ། །ད་ནི་རྒྱུན་བཤགས་ཀྱི་གཞུང་དངོས་ལ་འཇུག་པར་བྱ་སྟེ། གཞུང་
འདི་ཕུང་པོ་གསུམ་དང་། སྟོབས་བཞི་དང་། བླ་ན་མེད་པའི་མཆོད་པ་རྣམ་པ་བདུན་པོ་དག་
གིས་བསྡུས་པ་ཡིན་ནོ། །ཞེས་འཆད་དོ། །དང་པོ་ལ་འགའ་ཞིག་བཤགས་པ་ཡི་རང་བསྔོ་
བའི་ཕུང་པོ་གསུམ་དུ་འཆད་ལ། འདི་ཉིད་ཀྱི་འགྲེལ་པ་གཅིག་ན། བཤགས་པ་དང་། དགེ་
བ་དང་། གསོལ་འདེབས་ཀྱི་ཕུང་པོ་ཞེས་འཆད་དོ། །འོན་ཀྱང་ཕྱག་འཚལ་བ་དང་།
བཤགས་པ་དང་། ཡོངས་སུ་བསྔོ་བའི་ཕུང་པོ་གསུམ་ལ་ངོས་འཛིན་པ་ཉིད་གཞུང་གི་ཚིག་
དོན་དུམ་བུར་འབྱེད་པའི་དབང་དུ་བྱས་ན་ལེགས་པར་མཐོང་སྟེ། དེ་ལྟར་ན་རི་དབང་གི་
རྒྱལ་པོ་ལ་ཕྱག་འཚལ་ལོ་ཡན་ཆད་ཕྱག་འཚལ་བའི་ཕུང་པོ་དང་། དགོངས་སུ་གསོལ་ནས་
སླན་ཆད་ཀྱང་སྡོམ་པར་བགྱི་ལགས་སོ་ཡན་ཆད་སྡིག་པ་བཤགས་པའི་ཕུང་པོ་དང་།
སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ་ཞེས་པ་
མན་ཆད་ཡོངས་སུ་བསྔོ་བའི་ཕུང་པོ་ཡིན་ནོ། །འདི་ལ་དགོངས་གསོལ་གཉིས་ཀྱང་དོན་
ཚན་ཕྱི་མའི་སོ་སོའི་འགོ་རྩོམ་བྱེད་དུ་གསལ་བ་དང་། གཞུང་ཚིག་སྡེ་ཚན་གསུམ་པོ་མང་
ལ39ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉུང་ཆེས་མི་སྙོམས་པ་མེད་པ་སོགས་ཀྱི་ལུགས་འདི་ལེགས་པར་མཐོང་སྟེ། ཐོག་མའི་
སྐྱབས་འགྲོ་ནི་ཡོན་ཏན་དྲན་པའི་ཕྱིར་བྱུང་བ་ཡིན་པས། ཕྱག་འཚལ་བའི་སྡེ་ཚན་ཡིན་ལ།
བཤགས་པ་འོག་མ་མན་ཆད་རྣམ་གྲངས་གཞན་གྱི་སྒོ་ནས་བསྟན་པའོ། །
གཉིས་པ་སྟོབས་བཞིའི་བསྡུ་ཚུལ་འཆད་ཚུལ་ལ། འཆད་ཚུལ་མི་འདྲ་བ་མང་དུ་སྣང་
ཡང་། བསྡུས་པའི་དོན་འདི་ལྟར་བྱ་སྟེ། བཤགས་པ་དངོས་དང་། བཤགས་པའི་ཡན་ལག་
སྟོབས་བཞི་བཤད་པའོ། །དང་པོ་ནི། སྡིག་པ་མི་དགེ་བའི་ལས་ཞེས་པ་ནས། འཇུག་པ་ལ་
རྗེས་སུ་ཡི་རང་བའམ་ཞེས་པའི་བར་དང་། དེ་དག་གི་སྤྱན་སྔར་སོགས་དང་། སྡིག་པ་
ཐམས་ཅད་ནི་སོ་སོར་བཤགས་སོ་ཞེས་པའོ། །གཉིས་པ་ལ་རྟེན་གྱི་སྟོབས། གཉེན་པོ་
ཀུན་ཏུ་སྤྱོད་པའི་སྟོབས། སླར་ལྡོག་པའི་སྟོབས། སུན་འབྱིན་པའི་སྟོབས་རྣམས་ལས།
རྟེན་གྱི་སྟོབས་ལ། རྟེན་ཡུལ་གྱི་སྟོབས་ནི། ཕྱག་འཚལ་གྱི་ཡུལ་དུ་གྱུར་པའི་སངས་རྒྱས་
རྣམས་ལ། སངས་རྒྱས་བཅོམ་ལྡན་འདས་ཡེ་ཤེས་སུ་གྱུར་པ་སོགས་སོ། །རང་རྒྱུད་ལ་
དགོས་པའི་རྟེན་གྱི་སྟོབས་ནི། ཐོག་མཐའི་སྐྱབས་འགྲོ་གཉིས་ཡིན་ལ། བསྔོ་བའི་ཁོང་གི་
སེམས་བསྐྱེད་ཀྱང་དེར་བསྡུའོ། །གཉེན་པོ་ཀུན་ཏུ་སྤྱོད་པའི་སྟོབས་ནི། ཕྱག་འཚལ་དང་།
ཡི་རངས་དང་། གསོལ་འདེབས་དང་། ཡོངས་སུ་བསྔོ་བ་སྔ་ཕྱི་གཉིས་སོ། །
སུན་འབྱིན་པའི་སྟོབས་ནི། ལས་ཀྱི་སྒྲིབ་པ་གང་གིས་སོགས། སླར་ལྡོག་པའི་
སྟོབས་ནི། སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །ཞེས་པའོ། །གསུམ་པ་
ནི་དངོས་སུ་མ་ཚང་ཡང་བཤད་ཡམ་ཙམ་མམ། དོན་གྱི་སྟོབས་སྦྱར་ན་འགལ་བ་མེད་པས་
དེ་ལྟར་སྦྱར་ན། རི་དབང་གི་རྒྱལ་པོ་ལ་ཕྱག་འཚལ་ལོ་ཞེས་པ་ཡན་ཆད་ཕྱག་འཚལ་བའི་
ཡན་ལག་དང་། དེ་རྗེས་ནས་བསྡམ་པར་བགྱིད་ལགས་སོ་ཞེས་པ་ཡན་ཆད་སྡིག་པ་
བཤགས་པའི་ཡན་ལག་དང་། བདག་གིས་ཀྱང་ཡོངས་སུ་བསྔོ་བར་བགྱིའོ་ཞེས་པ་ཡན་
，
༤40ལ



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
ཆད་བསྔོ་བའི་ཡན་ལག་དང་། བསོད་ནམས་ཐམས་ཅད་ལ་རྗེས་སུ་ཡི་རང་ངོ་ཞེས་པ་ཡན་
ཆད་ཡི་རང་བའི་ཡན་ལག་ཡིན་ལ། སངས་རྒྱས་ཐམས་ཅད་ལ་གསོལ་འདེབས་སོ་ཞེས་
པས་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་དང་། མྱ་ངན་ལས་མི་འདའ་བར་
གསོལ་བ་འདེབས་པ་གཉིས་བསྟན་ཅིང་། ཐོག་མཐའི་སྐྱབས་འགྲོ་དང་། བསྔོ་བའི་ཁོང་
གི་སེམས་བསྐྱེད་ཀྱང་བསྣན་ནས་ཕྱག་འཚལ་བཤགས་པ་ཡི་རང་གསོལ་འདེབས།
སྐྱབས་འགྲོ་སེམས་བསྐྱེད་བསྔོ་བ་སྟེ། ཡན་ལག་བདུན་གྱི་བགྲང་ཚུལ་འདི་བཞིན་དུ་བྱས་
ན་རུང་ཙམ་མོ། །འོན་ཀྱང་ཚིག་དོན་དང་འབྲེལ་བའི་དོན་བསྡུ་ལ་སྦྱོར་ན་ཡན་ལག་བདུན་
དུ་བགྲང་པ་མི་ལེགས་ཏེ། སེམས་བསྐྱེད་བསྔོ་བ་ལས་གཞན་དུ་མ་དམིགས་པ་དང་། གོ་
རིམ་ཡང་འཆོལ་བར་གནས་པས་སོ། །་
བསྔོ་བའི་ཁོང་གི་སེམས་བསྐྱེད་སོགས་རྟེན་དང་དཀར་པོ་ས་བོན་གྱི་སྟོབས་ལ་
མཚུངས་སོ་སྙམ་ན་མ་ཡིན་ཏེ། ཆ་ཚང་བར་བྱ་བའི་ཕྱིར་འཕྲོས་དོན་དུ་དེ་ལྟར་བཤད་ཀྱི།
རྟེན་སྐྱབས་འགྲོ་དང་། དཀར་པོ་ས་བོན་ཡི་རང་སོགས་རྐང་ཐུབ་ཀྱི་གཞུང་ཡོད་པའི་ཕྱིར་
རོ། །སྤྱིར་མདོ་ལུགས་ཀྱི་ཡན་ལག་བདུན་པ་ཕལ་ཆེར་ལ་མཆོད་པ་ཡོད་ཅིང་། གསོལ་
འདེབས་གཉིས་སོ་སོར་བགྲང་བ་དང་། སྐྱབས་འགྲོ་སེམས་བསྐྱེད་མི་བགྲང་བ་མང་བར་
སྣང་བས། འདིར་ཡན་ལག་བདུན་པ་ཚང་བར་རྩིབ་ངེས་པར་དགོས་པ་མིན་ལ། ཁ་ཅིག་
སྐྱབས་འགྲོས་མཆོད་པ་དོན་གྱི་འཕངས་པས་དེ་བགྲང་བར་འདོད་པ་ནི། དངོས་བསྟན་
བོར་ནས་ཤུགས་བསྟན་འཚོལ་བ་ཕོངས་པའི་རྒྱུ་ཉིད་དོ། །
ད་ནི་ཚིག་དོན་ཅུང་ཟད་བརྗོད་པར་བྱ་སྟེ། དེ་ཡང་གཞུང་འདིའི་དོན་ལ་དབྱེ་ན།
ཕུང་པོ་གསུམ་རྒྱས་པར་བསྟན་པ་དང་། རྒྱུན་བཤགས་མདོར་བསྡུས་པས་བཤད་པའི།
དང་པོ་ལ། ཕྱག་འཚལ་བའི་ཕུང་པོ། སྡིག་པ་བཤགས་པའི་ཕུང་པོ། ཡོངས་སུ་བསྔོ་བའི་
༤41



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕུང་པོ་བཤད་པ་གསུམ་ལས། དང་པོ་ལ་བྱེད་པ་པོ་རང་གི་དོན། དམིགས་པ་ཡུལ་གྱི་དོན།
བྱེད་པ་ཕྱག་འཚལ་བ་དངོས་ཏེ་གསུམ་ལས། དང་པོ་ནི། བདག་མིང་འདི་ཞེས་བགྱི་བ་
ཞེས་པ་ལ་བྱང་ཆུབ་ཏུ་སེམས་བསྐྱེད་པ་སྐྱེས་བུ་བདག་ཉིད་ཀྱི་མིང་བརྗོད་པར་བྱ་སྟེ། གང་
རང་གི་མིང་གསལ་བར་མི་བརྗོད་པ་དེ་ལ་ནི། ཉེས་པ་སྦེད་པའི་བསམ་པ་ཡོད་སྲིད་པས་
དེ་དགག་པར་བྱ་བའི་ཕྱིར་བྱའོ། །
གཉིས་པ་ནི། དཀོན་མཆོག་གསུམ་གྱི་ཡོན་ཏན་རྟོགས་པས་དེ་གསུམ་སྐྱབས་ཀྱི་
ཡུལ་དུ་ཤེས་ཤིང་དེ་ཉིད་དྲན་པས་གསལ་བ་འདེབས་པ་ཡིན་ཏེ། སངས་རྒྱས་ལ་སྐྱབས་སུ་
མཆིའོ་སོགས་ལ། ཆོས་སྤྱོད་འདི་ནི་ལས་དང་པོ་པ་དང་མོས་སྤྱོད་མན་ཆད་ཀྱི་བྱང་ཆུབ་
སེམས་དཔས་བསྒྲུབ་པའི་དབང་དུ་བྱས་ནས། གནས་སྐབས་དང་མཐར་ཐུག་གི་སྐྱབས་
ཡུལ་སོ་སོར་དབྱེ་བ་མི་བྱེད་དེ། སངས་རྒྱས་ནི་སྐུ་གསུམ་གྱིས་བསྡུས་པ་དངོས་དང་
བཏགས་པ་བ་ཐམས་ཅད་དོ། །ཆོས་ནི་དམ་པའི་ཆོས་ལུང་དང་རྟོགས་པས་བསྡུས་པ་སྟེ།
རྟོགས་པ་དེ་ཡང་ལམ་དང་འབྲས་བུའམ། འགོག་ལམ་གྱིས་བསྡུས་པ་ཐམས་ཅད་དོ། །
དགེ་འདུན་ནི་ཕྱིར་མི་ལྡོག་གིས་ཐོབ་པའི་བྱང་ཆུབ་སེམས་དཔའ་རྣམས་གཙོ་བོར་ཡིན་ལ།
སྐབས་འདིར་ཉན་རང་འཕགས་པ་རྣམས་ཀྱང་ཞོར་བྱུང་དུ་ནི་ཡིན་ཏེ། བྱང་ཆུབ་སེམས་
དཔའ་སོ་སྐྱེ་ས་མ་ཐོབ་པའི་སྤངས་པ་དང་རྟོགས་པའི་རིགས་ཉན་རང་འཕགས་པ་རྣམས་
ཀྱིས་ཐོབ་པ་མང་དུ་ཡོད་པའི་ཕྱིར། ཡོན་ཏན་དེ་དག་གི་ཕྱོགས་ནས་བླ་མར་གྱུར་པ་དང་།
དེ་དག་སྒྲུབ་པའི་ཕྱིར་ཡང་སྐྱབས་སུ་འགྲོ་བའོ། །སངས་རྒྱས་ཀྱི་ཡོན་ཏན་ནི་མཁྱེན་པ་
དང་། ཐུགས་རྗེ་དང་། ནུས་མཐུ་བསམ་གྱིས་མི་ཁྱབ་པ་ལ་སོགས་པའོ། །ཆོས་ཀྱི་ཡོན་ཏན་
འབྲས་བུའི་ཆོས་ནི་སྐྱོན་ཐམས་ཅད་སྤངས་ཤིང་ཡོན་ཏན་རྫོགས་པ་དང་། ལམ་གྱིས་ནི་
སྒྲིབ་གཉིས་སྤོང་ཞིང་ཕུན་སུམ་ཚོགས་པ་ཐོབ་པར་བྱེད་པ་དང་། དེ་དག་རྣམས་མ་རྟོགས་
ྋ42ལ
|



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
པ་རྟོགས་པར་བྱེད་པ་ལུང་གི་ཆོས་ལ་རགས་ལས་པའོ། །དགེ་འདུན་གྱི་ཡོན་ཏན་ལམ་གྱི་
ཆོས་དེ་དག་རྒྱུད་ལ་སྐྱེས་པས་སྐྱོན་མང་པོ་སྤངས་ཤིང་ཡོན་ཏན་དུ་མ་དང་ལྡན་པ། སྙིང་རྗེ་
ཆེན་པོས་སེམས་ཅན་སྒྲོལ་བ་ལ་བརྩོན་པའོ། །དེའི་ཕྱིར་དཀོན་མཆོག་གསུམ་པོ་དེ་དག་
སྐྱབས་སུ་འོས་ཤིང་ཕྱག་འཚལ་བར་འོས་པའོ། །
གསུམ་པ་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ་ཞེས་པ་ལ་སོགས་པ་སྟེ། ཆོས་ཉིད་མ་ནོར་བར་
གཟིགས་པས་དེ་བཞིན་གཤེགས་པ། བདུད་བཞི་བཅོམ་པའི་ཕྱིར་དགྲ་བཅོམ་པ། ཆོས་
ཐམས་ཅད་མ་རིག་པའི་སྣང་བ་སངས་ཤིང་ཡེ་ཤེས་ཀྱི་སྣང་བ་རྒྱས་པའི་ཕྱིར་ཡང་དག་པ་
རྫོགས་པའི་སངས་རྒྱས་སོ། །ཤཱཀྱ་ནི་ནུས་པའི་བདག་ཉིད་ཏེ། མཐུ་དང་སྙིང་སྟོབས་ཕུན་
སུམ་ཚོགས་པ། ཐུབ་པ་ནི་དགྲ་ཐུབ་པ་སྟེ་སྒྲིབ་གཉིས་བག་ཆགས་དང་བཅས་པ་སྤངས་
པའོ། །མདོའི་དཔེ་ཉིད་ལ་དེ་ཙམ་སྣང་ལ། དེང་སང་ཕལ་ཆེར་འདོན་པ་ལྟར་ན། བཅོམ་
ལྡན་འདས་དང་དཔལ་རྒྱལ་བ་ཞེས་པའི་ཚིག་ཀྱང་སྣོན་པས། སྐལ་པ་དྲུག་གི་ཕུན་སུམ་
ཚོགས་པ་དང་ལྡན་པས་བཅོམ་ལྡན་འདས་དང་། རང་དང་གཞན་གྱི་དོན་ཕུན་སུམ་ཚོགས་
པ་གྲུབ་པས་དཔལ་དང་། མི་མཐུན་པའི་ཕྱོགས་ཐམས་ཅད་ལས་རྒྱལ་བས་རྒྱལ་བའོ། །དེ་
བཞིན་དུ་སྦྱར་ཏེ། མི་ཕྱེད་པས་རྡོ་རྗེ། སྲ་བས་སྙིང་པོ། འགྲོ་བའི་སྡུག་བསྔལ་ཐམས་ཅད་
འཇོམས་པས་རབ་ཏུ་འཇོམས་པ་སྟེ་རྡོ་རྗེ་སྙིང་པོར་རབ་ཏུ་འཇོམས་པའོ། །མ་རིག་པ་སེལ་
བའི་ཕྱིར་རིན་ཆེན་འོད་འཕྲོའོ། །ཆོས་དབྱིངས་རྒྱ་མཚོའི་བདག་པོ་ཡིན་པའི་ཕྱིར། ཀླུ་
དབང་གི་རྒྱལ་པོའོ། །མི་མཐུན་པའི་ཕྱོགས་མཐའ་དག་འཇོམས་པའི་ཕྱིར་དབང་པོའི་སྡེའོ། །
དེ་དང་འདྲ་བ་ལས་ཆོས་ཀྱི་དགའ་བས་དགྱེས་པ་ལས་དཔལ་དགྱེས་སོ། །རིན་པོ་ཆེ་ལྟར་
མི་འགྱུར་ཞིང་གཞན་གྱི་ཉོན་མོངས་སྲེག་པས་རིན་ཆེན་མེའོ། །གདུལ་བྱའི་མ་ཡིན་པའི་
~43ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མུན་པ་སེལ་བའི་ཕྱིར་རིན་ཆེན་ཟླ་འོད་དོ། །གང་གི་དེས་ཆོས་བསྟན་པའི་རྐྱེན་གྱིས་ཆོས་
མཐོང་བ་ཐམས་ཅད་བྱང་ཆུབ་མཆོག་གི་དོན་ལ་ཐེ་ཚོམ་མེད་པར་སྦྱོར་བའི་ཕྱིར་མཐོང་བ་
དོན་ཡོད་དོ། །ཐུགས་རྗེ་ཆེན་པོའི་བསིལ་ཟེར་སྤྲོ་བའི་ཕྱིར་རིན་ཆེན་ཟླ་བའོ། །མཐོང་བ་
དང་སྒོམ་པ་སྤངས་པར་བྱ་བའི་སྒྲིབ་པའི་དྲི་མ་ཐམས་ཅད་སྤངས་པའི་ཕྱིར་དྲི་མ་མེད་པའོ། །
སྒྲིབ་པ་ཐམས་ཅད་འཇོམས་པས་དཔའ་བར་གྱུར་པའི་ཡེ་ཤེས་སེམས་ཅན་ཐམས་ཅད་ལ་
སྦྱིན་པར་མཛད་པའི་ཕྱིར་དཔའ་སྦྱིན་ནོ། །སྒྲིབ་པ་སྤངས་པས་གཙང་བའི་ཕྱིར་ཚངས་པའོ། །
གདུལ་བྱ་མཐའ་ཡས་པ་སེམས་བསྐྱེད་དུ་བཅུག་པའི་ཕྱིར་ན། སངས་རྒྱས་མང་པོ་བསྐྱེད་
ཅིང་སྤྲུལ་པར་སོང་བས་བྱེད་པ་པོ་ཚངས་པ་དང་འདྲ་སྟེ། དེས་བྱིན་པ་སྟེ་བསྐྱེད་པས་ན་
བསྐྱེད་བྱའི་མིང་སྐྱེད་པ་པོར་བཏགས་པ་ཚངས་པས་བྱིན་ནོ། །སེམས་ཅན་རྣམས་ཀྱི་འདོད་
ཆགས་ཁོང་ཁྲོ་ང་རྒྱལ་མ་རིག་པ་ལྟ་བ་ངན་པ་དང་ཐེ་ཚོམ་གྱི་མེ་འཇིལ་ཞིང་དྲི་མ་འཁྲུད་
པར་མཛད་པའི་ཕྱིར་ཆུ་ལྷའོ། །དེ་དང་འདྲ་བ་ལས་ལྷའི་ཡང་ལྷར་གྱུར་པས་ན་ཆུ་ལྷའི་ལྷའོ། །
གཞན་དོན་ཕུན་སུམ་ཚོགས་པའི་དཔལ་དང་། རང་ཉིད་ཀྱི་དྲི་མ་ཐམས་ཅད་སྤངས་པས་
བཟང་པོ་སྟེ་དཔལ་བཟང་ངོ༌། །འཁོར་བའི་གདུང་བ་སེལ་བར་མཛད་པས་ཙན་དན་
དཔལ་ལོ། །སྐུའི་འོད་ཟེར་གྱིས་ཞིང་ཁམས་ཐམས་ཅད་འགེངས་པར་མཛད་པའི་ཕྱིར་
གཟི་བརྗིད་མཐའ་ཡས་སོ། །རང་བཞིན་འོད་གསལ་རྣམ་པར་དག་པའི་དཔལ་དང་ལྡན་
པའི་ཕྱིར་འོད་དཔལ་ལོ། །སྡུག་བསྔལ་དང་ཀུན་འབྱུང་གི་མྱ་ངན་མེད་པའི་ཕྱིར་མྱ་ངན་
མེད་པའི་དཔལ་ལོ། །ནཱ་ར་ཡ་ཎ་ཞེས་སྲེད་མེད་ཀྱི་བུ་སྟེ། དེ་ལ་སྲེད་མེད་ནི་གཞན་གྱི་རྒོལ་
བའི་འགྲན་ཟླ་མེད་པ། བུ་ནི་རིགས་ཀྱི་དོན་ཏེ། ཟླ་མེད་པའི་རིགས་ཀྱི་ཕྱིར་སྲེད་མེད་ཀྱི་
བུའོ། །ཡང་ན་དེའི་སྐད་དོད་ནཱ་ར་ཡན་མིའི་ཐེག་པ་སྟེ། རང་སྟོབས་ཀྱིས་མ་ནོར་བར་ལམ་
ལ་འཇུག་པ་ཁྱོགས་ལ་སོགས་པ་མིའི་བཞོན་པ་དང་འདྲ་བ་ཡིན་ནོ། །འགྲོ་བ་ཐམས་ཅད་
~44ལ



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
ཀྱི་ཡིད་དུ་འོང་བ་མེ་ཏོག་དང་འདྲ་བར་ཆོས་སྟོན་པར་མཛད་པ་ནི་མེ་ཏོག་དཔལ་ལོ། །
གདུག་བྱ་རྣམས་ཚངས་པའི་འཁོར་ལོ་སྟེ། ཆོས་ཀྱི་འཁོར་ལོ་ཡེ་ཤེས་སྣང་བར་བྱེད་པའི་
འོད་ཟེར་དང་། རྫུ་འཕྲུལ་གྱིས་རྣམ་པར་རོལ་བ་དང་། མངོན་ཤེས་མཐའ་ཡས་པའི་ཕྱིར་
ཚངས་པའི་འོད་ཟེར་རྣམ་པར་རོལ་པ་མངོན་པར་མཁྱེན་པའོ། །གཞན་དེ་དང་འདྲ་བ་ལས་
ཚངས་པ་ཞེས་པའི་གནས་སུ་ཉེས་པའི་སྐྱོན་གྱིས་མ་གོས་པ་པདྨ་ཞེས་པ་སྟེ། པདྨའི་འོད་
ཟེར་རྣམ་པར་རོལ་པ་མངོན་པར་མཁྱེན་པའོ། །འདིར་རྣམ་པར་རོལ་པ་ནི་ཆོ་འཕྲུལ་རྣམ་
པ་གསུམ་མོ་ཞེས་འཆད་པའང་ལེགས་པར་སྣང་ངོ་། །འཕགས་པའི་ནོར་བདུན་གྱི་དཔལ་
གྱིས་ཕྱུག་པར་མཛད་པས་ནོར་དཔལ་ལོ། །དྲན་པ་ཉེར་གཞག་བཞིའི་ཆོས་ཀྱི་དཔལ་གྱིས་
ཁྱབ་པར་མཛད་པས་དྲན་པའི་དཔལ་ལོ། །བདེ་བར་གཤེགས་པའི་སྙིང་པོ་མཚན་དང་
དཔེ་བྱད་ཀྱི་དཔལ་དང་ལྡན་པའི་ཆོས་རྒྱ་ཆེར་སྒྲོག་པར་མཛད་པས་མཚན་དཔལ་ཤིན་ཏུ་
ཡོངས་བསྒྲགས་སོ། །དབང་པོ་ལྔ་དང་མངོན་ཤེས་དྲུག་གི་ཏོག་དང་ལྡན་པའི་ཆོས་ཀྱི་རྒྱལ་
མཚན་ལ་དབང་སྒྱུར་བའི་ཕྱིར་དབང་པོ་ཏོག་གི་རྒྱལ་མཚན་གྱི་རྒྱལ་པོའོ། །འགྲོ་བ་མཐའ་
དག་གི་གནོད་པ་ལས་ཉོན་སྡུག་བསྔལ་གྱིས་བསྡུས་པ་ཐམས་ཅད་གནོན་ཅིང་འཇོམས་
པའི་ཕྱིར་ཤིན་ཏུ་རྣམ་པར་གནོན་པའི་དཔལ་ལོ། །བདུད་ཞིའི་གཡུལ་ལས་རྒྱལ་བའི་
ཐབས་སྟོན་པའི་ཕྱིར་གཡུལ་ལས་ཤིན་ཏུ་རྣམ་པར་རྒྱལ་བའོ། །འཇིག་རྟེན་གྱི་གནོད་པ་
རྣམས་བཅོམ་ཞིང་ཆེས་ཆེར་གནོན་པའི་ཆོས་རྟོགས་སུ་འཇུག་པས་གཤེགས་པའི་ཕྱིར་རྣམ་
པར་གནོན་པས་གཤེགས་པའོ། །རྣམ་པར་དག་ཅིང་འོད་འཕྲོ་བའི་ཞིང་ཁམས་རྒྱ་ཆེན་པོ་
སྟོན་པའི་ཕྱིར་ཀུན་ནས་སྣང་བ་བཀོད་པའི་དཔལ་ལོ། །འགྲོ་བའི་བསམ་པ་རྫོགས་པར་
མཛད་པའི་ཕྱིར་ཕྲིན་ལས་རིན་པོ་ཆེ་དང་། ཡེ་ཤེས་ཀྱི་འདབ་མ་རྒྱས་པའི་པདྨས་བདུད་
དང་མུ་སྟེགས་ཟིལ་གྱིས་གནོན་པའི་ཕྱིར་རིན་ཆེན་པདྨས་རྣམ་པར་གནོན་པའོ། །རིན་ཆེན་
ྋ45



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པདྨ་དེ་དང་འདྲ་བ་ལས་ཡེ་ཤེས་དང་མཛད་པ་དེ་ལ་རབ་ཏུ་བཞུགས་པ། གཟུང་འཛིན་
འཁྲུལ་པའི་ཆོས་གང་གིས་ཀྱང་བསྐྱོད་དུ་མེད་པས་རི་དབང་གི་རྒྱལ་པོ་ལྟ་བུ་སྟེ། རིན་པོ་
ཆེའི་པདྨ་ལ་རབ་ཏུ་བཞུགས་པ་རི་དབང་གི་རྒྱལ་པོའོ། །
དེ་དག་ལས་ཐོག་མཐའ་གཉིས་ལ་ཆེ་བ་རྒྱས་པར་སྦྱར་བ་ཐམས་ཅད་ལ་གོ་ཞིང་།
ཉེར་བཞི་པ་དང་ཉེར་ལྔ་པ་གཉིས་པ་ཆེ་བརྗོད་བསྡུས་པ་མཛད་པ་ཡང་སྟོད་སྨད་རྣམས་སུ་
གོ་བ་དང་། གཞན་རྣམ་ཆེ་བའི་ཚིག་མེད་པར་མཚན་རྐྱང་བརྗོད་པ་བསྡུས་པ་སྟེ། གཞན་
ལའང་གོ་བར་བྱ་བ་ཡིན་མོད། བསྡུས་པར་བརྗོད་པ་ལ་ཡང་། ཐོག་མ་ལ་ནི་ཆེ་བའི་ཚིག་
ངེས་པར་བརྗོད་དགོས་སོ། །སྐབས་འདིར་ཡང་ན་སློབ་དཔོན་དཔའ་བོས་མཛད་པར་
གྲགས་པའི་བསྟོད་པ་ལྟར་མཚན་དོན་བཤད་ཀྱང་རུང་སྟེ། དེ་དང་དེ་ལ་མཚན་ནི་འཇིག་
རྟེན་དུ་གྲགས་པ་ལྟར་ཡིན་གྱི། མཚན་གྱི་དོན་ནི་རྫོགས་པའི་སངས་རྒྱས་གང་ཅི་ཡང་རུང་
བ་ཐམས་ཅད་ཀྱི་ཡོན་ཏན་ནོ། །
གཉིས་པ་བཤགས་པའི་ཕུང་པོ་ནི། དེ་དག་ལ་སོགས་པ་ཕྱོགས་བཅུའི་འཇིག་རྟེན་
གྱི་ཁམས་ཞེས་པ་ནས། བསྡོམ་པར་བགྱིད་ལགས་སོ། །ཞེས་པའི་བར་དེ་བཤགས་པའི་
ཡུལ་ངོས་བཟུང་བ། བཤགས་བྱའི་ཉེས་བྱས་བསྟན་པ། ཇི་ལྟར་བཤགས་པའི་ཚུལ་
གསུམ་མོ། །དང་པོ་ནི། དགོངས་གསོལ་ཐོག་མ་སྟེ། སངས་རྒྱས་སུམ་ཅུ་རྩ་ལྔ་པོ་དེ་དག་
ལ་སོགས་པ་ཞེས་སྦྱར་ཞིང་། ཇི་སྙེད་ཅེས་པ་མང་པོའི་ཚིག་གོ། །འཚོ་ཞིང་གཞེས་པ་ནི་ད་
ལྟར་བཞུགས་པའི་སངས་རྒྱས་རྣམས་ཁོ་ན་སྟེ། འདས་པ་དང་མ་འོངས་པའི་སངས་རྒྱས་
ནི། འཇིག་རྟེན་ཕལ་པ་རྣམས་ཀྱི་བློ་ངོར་བཤགས་པའི་ཡུལ་དུ་མི་འདོད་པའི་ཕྱིར་མ་སྨོས་
པའོ། །ངེས་པར་ན་ཀུན་རྫོབ་རྣམ་པར་གཞག་པ་ལ་ཡང་། སྔོན་གྱི་སངས་རྒྱས་ད་ལྟར་
མངོན་སུམ་དུ་བཞུགས་པ་ཡིན་ལ། དོན་དམ་པར་ནི། དུས་གསུམ་གྱི་སངས་རྒྱས་སྐུ་
ྋ46



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
གདགས་པ་ཐམས་ཅད་ངོ་བོ་དབྱེ་བ་མེད་ཅིང་དུས་གསུམ་ལས་འདས་པའང་ཡིན་ནོ། །
གཉིས་པ་ནི། གླེགས་བམ་འགའ་ཞིག་ལས་སྐྱེ་བ་ཐོག་མའི་ཐ་མ་མ་མཆིས་པ་ཞེས་
འབྱུང་བ་ལེགས་པར་མངོན་ཏེ། སྔོན་གྱི་མཐའ་མེད་པའི་དུས་ནས་ཞེས་པ་ཡིན་པའི་ཕྱིར་
རོ། །ཐོག་མ་དང་ཐ་མ་མ་མཆིས་པ་ཞེས་པ་ལྟར་ནའང་། དོན་དེ་ཁོ་ན་བཞིན་དུ་འཆད་
དགོས་ཏེ། དེ་གཉིས་དོན་གཅིག་མིང་གི་རྣམ་གྲངས་སུ་བྱས་ནས། ཐོག་མ་མ་མཆིས་
པའམ། ཐ་མ་སྟེ་སྔོན་གྱི་མཐའ་མ་མཆིས་པ་ཞེས་སྦྱོར་དགོས་ཏེ། ཐ་མ་ནི་མཐའ་ཡིན་པ་
ལས་ཕྱི་མཐའ་མ་ཡིན་པར་སྔོན་མཐའ་ཡིན་པའི་དོན་ནོ། །སྤྱིར་ནས་དུས་གསུམ་གྱི་དགེ་
བ་ལ་ཡི་རང་བསྔོ་བ་འབྱུང་བས་བློ་སྦྱོང་བའི་དོན་དུ་མ་འོངས་པའི་སྡིག་པ་བཤགས་པའང་
མི་འགལ་མོད། འདིར་དེ་མི་སྦྱོར་རོ། །འཁོར་བ་ན་ཞེས་པ་འཁོར་བའི་གནས་ན་སྟེ། དེར་
ཇི་ལྟར་འཁོར་བའི་ཚུལ་སྐྱེ་གནས་བཞིའི་སྐྱེ་བས་འགྲོ་བ་རིགས་ལྔ་པོ་གཞན་དང་གཞན་
དག་ཏུ་སྐྱེ་བའི་ཚེ་ཞེས་སྦྱར་ནས། སྡིག་པ་མི་དགེ་བའི་ལས་རྣམས་ལས་བགྱིས་པ་ནི་རང་
གི་དངོས་སུ་བྱས་པའོ། །བགྱིད་དུ་རྩལ་བ་ནི་གཞན་བྱེད་དུ་བཅུག་པའོ། །
རྗེས་སུ་ཡི་རང་བ་ནི་གཞན་གྱིས་བྱས་པ་ལ་དགའ་བ་སྒོམ་ཞིང་བསྔགས་པ་བརྗོད་
པའོ། །མཆོད་རྟེན་ནི་སྒྲ་ཡངས་པར་ན། དེ་བཞིན་གཤེགས་པའི་སྐུ་གསུང་ཐུགས་ཀྱི་རྟེན་
དུ་གྲགས་པ་ཐམས་ཅད་དོ། །དགེ་འདུན་གྱི་དཀོར་ནི་གནས་གཞི་གཅིག་ཏུ་གནས་པའི་
དགེ་འདུན་གྱི་རྫས་དང་། ཕྱོགས་བཞིའི་དགེ་འདུན་གྱི་དཀོར་ནི། གཞི་ན་གནས་པ་དང་
ཕྱོགས་ཐམས་ཅད་ནས་ངེས་མེད་དུ་ཡོང་བ་ཀུན་གྱི་དུས་སུ་འབྱུང་བའམ་ནར་མའི་ཚུལ་གྱི་
ཐོས་སོ། །ད་ལྟ་བོད་ཀྱི་ཡུལ་འདིར། སྟོན་ཀའི་དུས་ཀྱི་བསོད་སྙོམས་པ་དགག་པའི་བཅའ་
སྒྲིགས་བྱེད་པའང་འདིའི་ཁོངས་སུ་གཏོགས་སོ། །འཕྲོག་པ་ཞེས་པ་ནི་དབང་ཆེས་
འཕྲོགས་པའམ། འཇབ་བུས་རྐུས་ཀྱང་རུང་སྟེ་མ་བྱིན་པར་བླངས་བ་ཐམས་ཅད་དོ། །
ྋ47ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚམས་མེད་པ་ལྔའི་ལས་ནི། ཕ་དང་མ་དང་དགྲ་བཅོམ་པ་གསོད་པ་དང་། དགེ་
འདུན་གྱི་དབྱེན་དང༌། ངན་སེམས་ཀྱིས་དེ་བཞིན་གཤེགས་པའི་སྐུ་ལ་ཁྲག་འབྱིན་པར་
བྱེད་པ་སྟེ་ལས་དེ་བྱས་ནས་ཐེག་པ་ཆེན་པོའི་ཐབས་མཁས་ཀྱིས་མ་བཅོས་ན་སྐྱེ་བ་གཞན་
གྱིས་བར་མ་ཆོད་པར་དམྱལ་བ་མནར་མེད་དུ་ལྷུང་ངེས་པའོ། །ལས་འདི་རྣམས་ཀྱི་ཕྱོགས་
མཐུན་པ་ནི་ཉེ་བའི་མཚམས་མེད་པ་ལྔ་སྟེ། མ་ཡང་ཡིན་དགྲ་བཅོམ་པ་ཡང་ཡིན་པ་མི་
གཙང་བར་སྤྱོད་པས་སུན་འབྱིན་པ་དང་། བྱང་ཆུབ་སེམས་དཔའ་གསོད་པ་དང་། རྒྱུན་
ཞུགས་ལ་སོགས་པ་འཕགས་པ། སློབ་པ་གསོད་པ་དང་། དགེ་བདུན་གྱི་འདུ་བའི་སྒོ་
འཕྲོག་པ་སྟེ། དགེ་འདུན་གྱི་ལོངས་སྤྱོད་ངེས་པའི་རྫས་ཆུང་ཡང་རུང་མ་བྱིན་ལེན་པ་དང་།
མཆོད་རྟེན་འཇིག་པ་སྟེ་རྟེན་གསུམ་བཤིག་པར་བྱེད་པའོ། །
དེ་དག་ལས་དགེ་འདུན་གྱི་དབྱེ་ན་ནི། འཁོར་ལོའི་དབྱེན་དང་། ལས་ཀྱི་དབྱེན་
དང་། འཁྲུག་ལོང་བྱེད་པའི་དབྱེན་ཏེ་གསུམ་ལས། དང་པོ་ནི་སྟོན་པ་བཅོམ་ལྡན་འདས་
ཉིད་བཞུགས་པའི་དུས་ལན་གཅིག་ཁོ་ན་བྱུང་བ་དེ་ཡིན་ལ། ལས་ཀྱི་དབྱེ་ན་ནི། དགེ་སློང་
ཚུལ་ཁྲིམས་ལྡན་པས་ཆོས་སུ་རློམ་པའི་བྱ་བ་ལ་བརྟེན་ནས་བྱུང་བའི་ཉེས་པ་ཡིན་པས་
སྤྱིར་སྡིག་ཆེ་ཡང་རབ་ཏུ་བྱུང་བ་ལ་འབྱུང་འོས་པ་ཙམ་ཡིན་ལ། ཕྱི་མ་ནི་ངོ་ཚ་མེད་ཅིང་།
ཁྲེལ་མེད་པ་ཁོ་ནའི་དབང་དུ་གྱུར་པ་དང་། རབ་ཏུ་བྱུང་བ་ལ་ཤིན་ཏུ་མི་འོས་ཤིང་མཚམས་
ལས་འདས་པ་ཆོས་མ་ཡིན་པ་ཁོ་ན་ལ་བརྟེན་པ་ཡིན་ནོ། །
དེ་རྣམས་ལས་དགེ་འདུན་ལ་འཁྲུག་ལོང་གི་དབྱེན་བསྐྱེད་པ་འདི་དང་། དགེ་འདུན་
གྱི་འདུ་བའི་སྒོ་འཕྲོག་པ་འདི་གཉིས་ཤིན་ཏུ་འབྱུང་ཉེ་ཞིང་སྡིག་ཆེ་བས་གཟབ་དགོས། དེང་
སང་གི་ཆོས་པ་མཆོད་རྟེན་འཇིག་པ་དངོས་བྱེད་མཁན་ཅུང་ཟད་ཉུང་ངུ་ཆུག་ཀྱང་
། རྟེན་
གསུམ་ལ་གུས་པ་མེད་ཅིང་། རྩིང་ཆོས་ཀྱི་སྒོ་ནས་འགོམ་ཡུགས་གཏོང་བ་དང་ཆུད་འཛའ་
༤48



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
བར་བྱེད་པ་ཡང་དེའི་ཕྱོགས་མཐུན་ཡིན་པས་འབད་དེ་སྤོང་བ་གལ་ཆེའོ། །
མི་དགེ་བ་བཅུའི་ལས་ཀྱི་ལམ་ཞེས་པ་ལ། སྲོག་གཅོད་པ་དང་། མ་བྱིན་པ་ལེན་པ་
དང་། འདོད་པས་ལོགས་པར་གཡེམ་པ་སྟེ་ལུས་ཀྱི་ལས་གསུམ་དང་། རྫུན་དང་ཕྲ་མ་དང་
ཚིག་རྩུབ་ངག་འཁྱལ་ཏེ་ངག་གི་ལས་བཞི་དང་། བརྣབས་སེམས་གནོད་སེམས་ལོག་ལྟ་སྟེ་
ཡིད་ཀྱི་ལས་གསུམ་མོ། །ཡང་དག་པར་བླངས་པ་ཞེས་པ་ལ། ཡང་དག་པ་ནི་ཚབས་ཆེན་
པོའི་མིང་ཡིན་ལ། བླངས་པ་ནི་ལས་དེ་ལ་ཞུགས་པའམ། ཡང་ཡང་བྱེད་པའི་དོན་ཡིན་གྱི།
དམ་འཆའ་ཞིང་བླངས་པ་ངེས་པར་དགོས་པ་ནི་མ་ཡིན་ནོ། །དེ་ལ་སྡིག་པའི་ལས་བགྱིས་
པ་སོགས་ཀྱི་མདོར་བསྟན་པ་དང་། མཆོད་རྟེན་གྱི་དཀོན་རམ་སོགས་ནི་ཉེས་པ་ཆེ་ཞིང་
འབྱུང་ཉེ་བ་འགའ་ཞིག་གི་ཁྱད་པར་དུ་སྨོས་པ་ཡིན་ནོ། །དེ་དག་ནི་སྡིག་པའི་ལས་ཀྱི་ངོ་བོ་
བསམ་པ་ཡིན་ལ། ད་ནི་ཉེས་དམིགས་ཀྱི་སྒོ་ནས་ལས་ངན་པའི་རང་བཞིན་བསམ་པ་ནི།
ལས་ཀྱི་སྒྲིབ་པ་སོགས་སོ། །གང་གིས་སྒྲིབ་ནས་ཞེས་པ་ལས་ངན་དེ་བྱས་པས་སེམས་རྒྱུད་
བསྒྲིབས་ཏེ། ལས་དེའི་དབང་གིས་སྐྱེ་གནས་ངན་པར་འཁྲིད་པ་ཞེས་པའི་དོན་ནོ། །མཆི་
བ་འགྲོ་བའི་དོན་ཏེ། འདིར་དམྱལ་བ་ལ་སོགས་པ་མི་ཁོམ་པའི་གནས་བརྒྱད་དང་།
སངས་རྒྱས་འབྱུང་བ་ལ་མི་མཉེས་པར་བྱེད་པ་སྟེ་འགྲོ་བ་ངན་པ་དགུའོ། །
དེ་ལས་ཡུལ་མཐའ་འཁོབ་ནི་དམ་པའི་ཆོས་སངས་རྒྱས་ཀྱི་བསྟན་པ་མེད་པའོ། །ཀླུ་
ཀློ་ནི་སྟག་གཟིག་གི་ཆོས་ལུགས་འཛིན་པའམ་དགེ་སྡིག་གི་རྣམ་དབྱེ་མི་ཤེས་པ་དང་། དགེ་
སྡིག་གི་རྣམ་དབྱེ་གོ་ལོག་ལ་འཛིན་པ་དམ་པོ་དང་བཅས་པ་རྣམས། ལྷ་ཚེ་རིང་པོ་ནི་འདུ་
ཤེས་མེད་པའི་ལྷ་སྟེ། རྟེན་དེ་ལ་ཏིང་ངེ་འཛིན་གྱི་གནས་པ་ངན་པའི་མཐུས། དམ་ཆོས་
སྤྱོད་པའི་སྐལ་བ་མེད་ཅིང་། ཕལ་ཆེ་བ་ཞིག་འཆི་ཁར་ལོག་ལྟས་མཚམས་སྦྱར་ནས་དམྱལ་
བར་འགྲོ་བའོ། །ལྟ་བ་ལོག་པ་ནི། སྐུར་འདེབས་ཀྱི་ལོག་ལྟ་ཉིད་དམ། གཞན་ཡང་བྱེད་པ་
ལ
༤49



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པོར་འདོད་པ་ལ་སོགས་པའི་ལྟ་བ་ངན་པ་དམ་དུ་འཆང་བར་འགྱུར་བ་སྟེ། འདི་འགྲོ་
བའམ། སྐྱེ་བའམ། འགྱུར་བའམ་ཞེས་སོགས་ནི། དེ་དང་དེར་འགྱུར་བའི་རྒྱུ་ལས་ངན་པ་
གང་དེ་དང་དེ་ཞེས་པའི་དོན་ནོ། །
དེ་ལ་ངན་སོང་གསུམ་ནི། སྡིག་པའི་ལས་ཀྱི་རྣམ་སྨིན་མྱོང་བ་གཙོ་ཆེ་བའི་དབང་དུ་
བྱས་ལ། གཞན་རྣམས་རྒྱུ་མཐུན་པ་ལ་སྤྱད་པས། སྡུག་བསྔལ་གཞན་གསུམ་པོའི་
གཞིའམ་མ་རྟེན་དུ་འགྲོ་བའི་དབང་དུ་བྱས་སོ། །སངས་རྒྱས་འབྱུང་བ་ལ་མཉེས་པར་མི་
བགྱིད་པ་ནི། དེ་བཞིན་གཤེགས་པ་ལ་སྐུར་པ་འདེབས་པ་ལ་སོགས་པ་དངོས་སུ་སྡིག་
གསོག་པ་དང་། བཀའ་གཅོག་པ་ལྟ་བུ་ཡིན་ཏེ། སྡིག་པ་བསགས་ཀྱང་སངས་རྒྱས་ལ་མི་
མཉེས་པའི་ཐུགས་འབྱུང་བ་མེད་མོད། འཇིག་རྟེན་དུ་གྲགས་པ་ལྟར་གསུངས་པའོ། །རྗེས་
མཐུན་པ་ནི་ད་ལྟར་ཡང་ཚུལ་ཁྲིམས་དང་ལྡན་ཞིང་ཡང་དག་པའི་ལམ་གསལ་བར་བྱེད་
པའི་སྐྱེས་བུ་དམ་པ་ལ་སྡིག་གསོག་པ་དང་། དེའི་བཀའ་ཆོས་དང་ལྡན་པ་གཅོག་པའོ། །
གསུམ་པ་ནི་དེ་དག་ཐམས་ཅད་ཅེས་པ་ལ་སོགས་པའོ། །ཡེ་ཤེས་དང་སྤྱན་དང་
དཔང་དུ་ཚད་མ་དང་། མཁྱེན་པས་གཟིགས་པ་རྣམས་དོན་གཅིག་ལ་རྣམ་གྲངས་ཀྱི་དབང་
དུ་བྱས་ཀྱང་རུང་སྟེ། བདག་གིས་ཉེས་པ་བྱས་པ་སངས་རྒྱས་རྣམས་ཀྱིས་མི་མཁྱེན་ཏོ་ཞེས་
པ་དགག་པའི་ཕྱིར་དུ། ཐམས་ཅད་མཁྱེན་པ་ཡེ་ཤེས་ཀྱི་སྤྱན་དང་ལྡན་པ་ཡིན་པས་བདག་
ལ་དེ་རྣམས་ལྐོག་ཏུ་གྱུར་ཀྱང་། དེ་རྣམས་ཀྱིས་བདག་མངོན་སུམ་དུ་གཟིགས་པ་ཡིན་ནོ་
སྙམ་ངོ་ཚ་བ་དང་། འཇིགས་པ་དང་འཛེམ་བག་དང་བཅས་པར་བྱ་བའི་ཕྱིར་རོ། །ཡང་ན་
ཡེ་ཤེས་སུ་གྱུར་པ་ནི། ཤེས་བྱ་ཐམས་ཅད་གཟིགས་པས་བདག་གིས་ཉེས་པ་བྱས་པ་དང་།
དེའི་རྒྱུ་དང་ཉེས་དམིགས་ཐམས་ཅད་མཁྱེན་ཅིང་། འོན་ཀྱང་སྙིང་རྗེ་ཆེན་པོའི་ཐུགས་ཅན་
ཡིན་པས། བདག་ཅག་གི་ཉེས་པ་སྦྱོང་བར་མཛད་དོ། །སྤྱན་དུ་གྱུར་པ་ནི། སོ་པའམ་དེ་
~50ལ



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
ཉིད་དཔང་པོའང་ཡིན་ཏེ་སེམས་ཅན་སྡུག་བསྔལ་བ་རྣམས་ལ། དཔང་པོར་གྱུར་པའི་ཕྱིར།
བདག་གི་ཉེས་པ་བྱས་པ་ཡང་མཁྱེན་ལ། སྙིང་ཐག་པས་འཆགས་པའམ་གཡོ་སྒྱུའི་ཚིག་ཙམ་
གྱིས་འཆགས་པ་ཡང་མཁྱེན་ནོ། །དེའི་ཕྱིར་དཔང་པོ་ཞུ་བའི་དོན་ནོ། །ཚད་མར་གྱུར་པ་ནི།
དངོས་པོའི་གནས་ལུགས་མ་འཁྲུལ་ཞིང་། །ཉེ་རིང་དང་གཡོ་སྒྱུ་སྤངས་པ། །རྣམ་པ་ཀུན་དུ་
རྫུན་མི་གསུངས་པའི་ཕྱིར་ན་ཚད་མར་གྱུར་པའོ། །མཁྱེན་པའི་གཟིགས་པ་ཞེས་དཔེ་ཕལ་
ཆེར་ལས་འབྱུང་བ་ནི། བྱེད་ཚིག་ཅུང་ཟད་འཁྲུལ་བ་སྟེ། མཁྱེན་པ་གཟིགས་པ་ཞེས་སོ་
སོར་མཚམས་བཅད་ན། སྐད་དོད་དང་མཐུན་ཏེ་ཇི་ལྟ་བའི་གནས་ལུགས་མཐའ་དག་
མཁྱེན་པ་དང་། ཀུན་རྫོབ་རྟེན་འབྲེལ་མཐའ་དག་གཟིགས་ཤིང་། དེ་ལས་འགྲོ་བའི་དོན་
ཕུན་སུམ་ཚོགས་པ་སྤྱོད་པའོ། །དེའི་ཕྱིར་ཉེས་བྱས་རྣམས་རང་བཞིན་མེད་པའི་དབྱིངས་
ལ་འཇུག་པར་མཁྱེན་ཅིང་འཇུག་པའི་ཐབས་ཚུལ་ཡང་མཁྱེན་པའི་ཕྱིར། དག་ཚངས་
འབུལ་བའི་ཡུལ་མཐར་ཐུག་པར་འོས་པའོ། །
མཐོལ་བ་ནི། ཉེས་བྱས་འདི་ལྟ་བུ་བགྱིས་སོ་ཞེས་ཚོགས་སུ་མི་འཆག་པར་སྒྲོགས་
པ་ཡིན་ལ། བཤགས་པ་ནི། ཉེས་པ་ལ་འགྱོད་པས་ཀུན་ནས་བླངས་ཏེ་སྐྱོན་ཡིན་པར་སྨོས་
པའོ། །མི་འཆབ་བོ་མི་སྦེད་དོ་ཞེས་པ་ནི་དོན་གཅིག་མིང་གི་རྣམ་གྲངས་སུ་བྱས་ནས།
འགྱོད་པ་སྟོབས་དང་ལྡན་པས་དོན་དེ་ཉིད་ཡང་ཡང་དུ་བརྗོད་པའོ། །ཡང་ན་མཐོལ་བ་ནི་
ངོ་བོའམ་མདོར་བསྟན་པ་དང་། ཕྱི་མ་གཉིས་དབྱེ་བའི་རྒྱས་བཤད་ཀྱི་ཚུལ་ཏེ་སྔར་གྱི་
རྣམས་མི་འཆབ་བོ། །ཕྱིས་ཀྱི་རྣམས་མི་སྦེད་དོ། །ཞེས་ཀྱང་འཆད་དེ་འགལ་བ་མ་མཐོང་ལ།
དེ་དག་སྔར་བྱས་དུག་འཐུངས་པ་ལྟ་བུའི་འགྱོད་སེམས་ཀྱིས་བཤགས་པའི་དབང་དུ་བྱས་
སོ། །སླན་ཆད་ཀྱང་གཅོད་ཅིང་བསྡམ་པར་བགྱི་ཞེས་པ་ཕྱིན་ཆད་སྲོག་ལ་བབ་ཀྱང་ཉེས་པ་
དེ་ལྟ་བུ་མི་བྱེད་པར་དམ་འཆའ་བ་སྟེ། གཅོད་པ་ནི་སྔར་གྱི་རྒྱུན་གཅོད་པ་དང་། བསྡམ་པ་
51ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་ཕྱོགས་དེ་ལ་དབང་པོའི་སྒོ་སྡོམ་པའོ། །ཉེས་ལྟུང་ལྡོག་པར་བྱེད་པའི་ཐབས་ཀྱི་གཙོ་བོ་
ནི་འདི་ཁོ་ན་ཏེ། འདི་མེད་ན་ནི་འགྱོད་པ་དང་སུན་འབྱིན་པ་ཡོད་པ་ལྟར་སྣང་ཡང་། ལྟར་
སྣང་ཁོ་ན་ཡིན་པས་སུན་འབྱིན་པའི་སྟོབས་སུ་མི་འགྱུར་རོ། །
གསུམ་པ་ཡོངས་སུ་བསྔོ་བའི་ཕུང་པོ། ཉི་ཚེ་བའི་བསྔོ་བ་དང་། རྒྱ་ཆེ་བའི་བསྔོ་བ་
དང༌། བླ་ན་མེད་པའི་བསྔོ་བ་སྟེ་གསུམ་ལས། དང་པོ་ལ། སྦྱིན་པ་ཐ་ན་སོགས་ནི། སྦྱིན་པ་
ལས་བྱུང་བའི་དགེ་བའི་རྩ་བ་ཐམས་ཅད་དང་། ལུས་ངག་གི་ཉེས་སྤྱོད་ལས་ལྡོག་པའི་ཚུལ་
ཁྲིམས་ཀྱི་དགེ་བ་ཐམས་ཅད་དང་། ཚངས་པར་སྤྱོད་པ་སྟེ་བཟོད་པ་དང་
། དགེ་བ་ལ་སྤྲོ་བ་
དང༌། ཞི་གནས་དང་ལྷག་མཐོང་ལས་བྱུང་བའི་དགེ་བ་རྣམས་བསྔོ་བར་བགྱིད་པའོ། །
གཉིས་པ་ནི། བདག་གིས་སེམས་ཅན་སོགས་ཏེ་བྱང་ཆུབ་སེམས་དཔའི་སྤྱོད་པ་
ཐམས་ཅད་ཀྱང་། སེམས་ཅན་ཡོངས་སུ་སྨིན་པའི་ཐབས་སུ་འདུ་བས། ཕར་ཡིན་དྲུག་དང་
བསྡུ་དངོས་བཞི་ལ་སོགས་པ་ཐེག་ཆེན་གྱི་ཐུན་མོང་མ་ཡིན་པའི་སྤྱོད་པ་རྣམས་སོ། །བྱང་
ཆུབ་ཀྱི་སེམས་ཀྱི་དགེ་བའི་རྩ་བ་ནི། སྤྱོད་པ་དེའི་རྩ་བར་གྱུར་པ་དང་འཇུག་པའི་སེམས་
ཡང་དག་པར་བསྐྱེད་པ་དང་། དེའི་རིགས་རྒྱུན་གོམས་པར་བྱེད་པ་བྱམས་པ་དང་སྙིང་རྗེས་
ཀུན་ནས་བླངས་པའི་བྱང་ཆུབ་ཀྱི་སེམས་བདག་གཞན་མཉམ་པ་དང་བརྗེ་བ་སྒོམ་པར་
བྱེད་པའོ། །བླ་ན་མེད་པའི་ཡེ་ཤེས་ནི། སྤྲོས་པ་ཐམས་ཅད་དང་བྲལ་བའི་སྟོང་པ་ཉིད་
གཉིས་སྟོང་གི་ཡེ་ཤེས་དེ་བཞིན་གཤེགས་པའི་སྙིང་པོ་ཉིད་དང་། དེ་ལ་དམིགས་པའི་རྣལ་
འབྱོར་ཏེ་གཉིས་ལས། འདིར་ནི་ངེས་པར་བསྔོ་བར་དགོས་པའི་བླ་ན་མེད་པའི་ཡེ་ཤེས་ནི་
ཕྱི་མ་དེ་ཡིན་ལ། དེ་ཉིད་ཀྱི་ཡུལ་དུ་དམིགས་པའི་ཆོས་དབྱིངས་དེ་ཡང་སྤྱི་ལྡོག་ནས་བསྔོ་
བར་བྱ་བ་ནི་ཡིན་ཏེ། དགེ་བ་ཐམས་ཅད་ཆོས་ཀྱི་དབྱིངས་སུ་རོ་གཅིག་པར་དམིགས་ནས་
གནས་ལུགས་མཐར་ཐུག་པའི་ཆོས་ཀྱི་སྐུར་སྨོན་པར་བྱེད་དགོས་པའི་ཕྱིར་རོ། །ཆོས་
52ལ



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
དབྱིངས་བསྔོ་རྒྱུར་བྱས་ན་དེ་ལ་མཚན་མར་བལྟ་བར་འགྱུར་སྙམ་ན། བསྔོ་བ་ནི་ཀུན་རྫོབ་
ལ་བརྟེན་ནས་བཞག་དགོས་པ་བསོད་ནམས་བསྔོ་བྱར་བྱེད་པ་དང་ཁྱད་པར་མེད་པས་
མཚན་ལྟར་མི་འགྲོའོ། །ཆོས་དབྱིངས་བསྔོ་བྱར་བྱེད་པ་ཡང་ཀུན་རྫོབ་ཀྱི་བློ་ངོར་ཡིན་ལ།
དོན་དམ་པར་ནི་བསྔོ་བ་ཉིད་ཀྱང་མ་གྲུབ་ན། ཆོས་དབྱིངས་བསྔོ་བྱ་ཡིན་མིན་གྱི་དཔྱད་པ་
མི་འཇུག་གོ། །ཆོས་དབྱིངས་བསྔོ་ཡང་བདེན་པར་ཞེན་ནས་མི་བསྔོ་བའི་ཕྱིར། དམིགས་
པའི་དུག་དང་བཅས་པའི་བསྔོ་བར་མི་འགྱུར་ལ། བསྔོ་བྱ་བསམ་པས་བདེན་ཞེན་དུ་
འགྱུར་ན་ནི། དགེ་བའི་ལས་ལ་མཚུངས་པས། བསྔོ་བ་དུག་མེད་མི་སྲིད་པར་འགྱུར་ཞིང་།
ཅི་སྟེ་ཆོས་དབྱིངས་རང་བཞིན་ཡིན་ཅིང་དགེ་བར་ཡང་འདོད་ལ། བདེན་པར་ཡང་འདོད་
པའི་ཕྱིར་དམིགས་བཅས་སོ་སྙམ་ན། ངོ་བོ་ཉིད་ཀྱི་དགེ་ཞིང་བདེན་པར་གནས་ཀྱང་། དེ་
འདྲ་ཁོ་ནར་ཞེན་པ་ནི་མི་བྱེད་པས་ན་སྐྱོན་མེད་དེ། དཔེར་ན་འདུས་བྱས་ཀྱི་དགེ་བ་རྣམས་
ཀྱང་ཀུན་རྫོབ་ཏུ་དོན་བྱེད་ནུས་པ་ཡིན་མོད་ཀྱི། ཀུན་རྫོབ་ཏུ་བྱེད་ནུས་པའོ། །ཞེས་ཞེན་
པར་མི་བྱེད་པ་བཞིན་ནོ། །
བསྔོ་བྱ་དགེ་རྩ་གཉིས་པོ་དེའི་མཇུག་གཅིག་ཏུ་སྡོམ་པའི་བསྔོ་བ་ནི། གཅིག་ཏུ་
བསྡུས་ཤིང་བཟླུམས་ཏེ་བསྡམས་ནས་ཞེས་པ་ལ། གསུམ་པོ་རྣམ་གྲངས་སུ་སྦྱར་ཀྱང་རུང་
ལ། བསྡུས་པ་ནི་ཚོགས་པ། བཟླུམས་པ་ནི་འདྲེས་པ། བསྡམས་པ་ནི་དབྱེར་མི་ཕྱེད་པ་
ཞེས་འཆད་པ་ལྟར་ཡང་རུང་ངོ་། །འགྲེལ་པ་གཅིག་ལས། ཚེ་འདིའི་ཕུན་ཚོགས་དང་ལྷ་མི་
དང་། ཐེག་དམན་དུ་མ་བསྔོས་པ་ལ་རིམ་གྱིས་སྦྱོར་བ་ནི། བརྡོལ་ཐབས་སུ་སྨྲས་པའོ། །དེ་
བས་ན་དགེ་བའི་རྩ་བ་རྣམས་ཐམས་ཅད་བློས་གཅིག་ཏུ་བསྡམས་ནས། དེ་ལས་འབྲས་
བུའི་མཆོག་ཐོབ་པར་སྨོན་ནོ། །འབྲས་བུའི་མཆོག་གང་དུ་བསྔོ་བར་བྱེད་ཅེ་ན། བླ་ན་མ་
མཆིས་པ་དང་གོང་ན་མ་མཆིས་པ་རྣམ་གྲངས་ཀྱི་སྨོས་པ་སྟེ། དེ་ལས་ལྷག་པའི་གོ་འཕང་
-53༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞན་མེད་པའོ། །བླ་མའི་ཡང་བླ་མར་ཞེས་དེ་ལ་བླ་མ་ནི། ཉན་ཐོས་དང་རང་སངས་རྒྱས་
ཀྱི་བྱང་ཆུབ་ཡིན་ལ། དེ་ལས་བླ་མར་གྱུར་པ་ནི། བླ་ན་མེད་པའི་བྱང་ཆུབ་བོ། །གོང་མའི་
ཡང་གོང་མ་ཞེས་འདོན་པ་ལྟར་ན། དེ་གཉིས་རྣམ་གྲངས་ཀྱི་སྒོ་ནས་སྨོས་པ་ཙམ་ཡིན་གྱི་
དོན་ལོགས་པ་མེད་ལ། དེ་ལྟ་བས་ན་མདོ་ཉིད་དང་དཔེ་མང་པོ་ལས། གང་རུང་གཅིག་ཁོ་
ན་སྨོས་པ་ལེགས་པར་མངོན་ནོ། །དེ་ལྟར་ན་དགེ་རྩ་བསགས་པ་རྣམས་ཀྱི་མཐུ་ལས། གོ་
འཕང་དེ་ལྟ་བུ་ཐོབ་པར་གྱུར་ཅིག་པའོ། །
གསུམ་པ་ནི། ཇི་ལྟར་འདས་པའི་སངས་རྒྱས་སོགས་ཏེ། རང་ཅག་སོ་སོ་སྐྱེ་བོས་
བྱང་ཆུབ་དང་གཞན་དོན་དུ་བསྔོ་བ་སོགས་སྨོན་ལམ་རྒྱ་ཆེན་པོར་རློམ་པ་མང་པོ་བགྱིས་
ཀྱང་། ཡང་དག་པར་ན་རྒྱ་ཆེན་པོར་འགྱུར་བ་དཀའ་བས། དུས་གསུམ་གྱི་སངས་རྒྱས་
རྣམས་ཀྱི་སྨོན་ལམ་གང་ཡིན་པ་དེ་ཐམས་ཅད། བདག་གི་དགེ་བ་འདི་དག་ལ་བརྟེན་ནས་
གྲུབ་པར་གྱུར་ཅིག་ཅེས་བརྗོད་པས། སྨོན་ལམ་རྒྱ་མཚོ་མཐའ་མེད་པ་ལ་འཇུག་པའི་བསྔོ་
བར་འགྱུར་བའོ། །
རྩ་བའི་བསྡུས་དོན་གཉིས་པ། རྒྱུན་བཤགས་མདོར་བསྡུས་པས་བཤད་པ་ནི་སྔར་
གྱི་དོན་བསྡུ་ཡང་ཡིན་ལ། སྔར་མ་བསྟན་པའི་ཡི་རང་གསོལ་འདེབས་སོགས་ཀྱང་ཁ་སྐོང་
གི་ཚུལ་དུ་གནས་སོ། །སྐྱབས་འགྲོ་སྔར་མདོར་བསྟན་པ་དེ། སླར་ཡང་འདིར་རྒྱས་པར་
བཤད་ཅིང་། མཐར་ཐུག་གི་སྐྱབས་གནས་གཅིག་ཏུ་བསྟན་པ་ཡང་ཡིན་ནོ། །དེ་ཡང་སྡིག་
པ་ཐམས་ཅད་ནི་སོ་སོར་བཤགས་སོ་ཞེས་པ་མན་ཆད་དེ། བཤགས་པ་དང་ཡི་རང་དང་
གསོལ་འདེབས་དང་། བསྔོ་བ་རྣམས་ལ་ཚིག་རེ་རེ་དང་། སྐྱབས་འགྲོ་ཚིགས་བཅད་
གཅིག་གོ། །
དེ་དག་ལས་གཞན་རྣམས་གོ་སླ་ལ། གསོལ་བ་འདེབས་པ་ནི། མཆོག་གི་སྤྲུལ་པའི་
34ག



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
སྐུ་བྱང་ཆུབ་ཐོབ་མ་ཐག་པའི་ཚུལ་སྟོན་པ་རྣམས་ལ་ཆོས་འཁོར་བསྐོར་བར་བསྐུལ་བ་དང་།
མྱ་ངན་ལས་འདའ་བར་བཞེད་པ་རྣམས་ལ་མྱ་ངན་ལས་མི་འདའ་བར་གསོལ་བ་འདེབས་
པ་གཉིས་ཡིན་པར་འཆད་དེ། དེ་ལྟར་ཡང་ཡིན་ལ། དེར་མ་ཟད་འདོད་པའི་དོན་ལ་གསོལ་
བ་འདེབས་པ་ཐམས་ཅད་བསྟན་ནོ། །འདོད་པའི་དོན་ཡང་གཙོ་བོར་གཞན་དོན་ཏེ་སེམས་
ཅན་གྱི་སྡུག་བསྔལ་སྐྱོབ་པར་མཛད་པ་ལ་སོགས་པའོ། །
བླ་ན་མེད་པའི་ཡེ་ཤེས་ཀྱི་མཆོག་ནི་སངས་རྒྱས་རྣམས་ཀྱི་ངོ་བོ་ཉིད་སྐུ་རྣམ་པ་
ཐམས་ཅད་པ་ཉིད་ཀྱི་གོ་འཕང་ངོ་། །མི་མཆོག་དང་རྒྱལ་བ་ནི་སངས་རྒྱས་ཀྱི་མཚན་གྱི་
རྣམ་གྲངས་དང་། སྔར་སངས་རྒྱས་ལ་སྐྱབས་སུ་མཆིའོ་ཞེས་པ་ཙམ་ལས་མེད་ཀྱང་།
འདིར་རྒྱས་པར་དབྱེ་སྟེ། གང་དག་ད་ལྟར་བཞུགས་པ་རྣམས་དང་། གང་དག་འདས་པའི་
ཚུལ་བསྟན་པ་དག་དང་། དེ་བཞིན་གང་དག་ད་ལྟ་མ་བྱོན་ཀྱང་མ་འོངས་པ་ན་འབྱོན་པར་
འགྱུར་བ་རྣམས་ལའང་ཞེས་སངས་རྒྱས་ཐམས་ཅད་སྨོས་ཤིང་། དེ་ལ་དུས་གསུམ་གྱི་
སངས་རྒྱས་སུ་དབྱེ་བའི་ཐ་སྙད་ནི། མ་དག་པའི་ཞིང་དུ་འབྱུང་བའི་དབང་དུ་བྱས་ཀྱི། འོག་
མིན་སྟུག་པོ་བཀོད་པའི་ཞིང་ལ་སོགས་པ་ན་ཐམས་ཅད་ད་ལྟར་ཡང་བཞུགས་སོ་ཞེས་བྱ་ལ།
འོན་ཀྱང་མ་བྱོན་པའི་སངས་རྒྱས་རྣམས་ཇི་ལྟར་བཞུགས་སྙམ་ན། ཀུན་རྫོབ་ཐ་སྙད་ཀྱི་
ལུགས་ལ་དངོས་སུ་བཞུགས་པར་མི་འདོད་ཀྱང་། དད་བསྐྱེད་ཅིང་བློ་སྦྱང་བའི་དོན་དུ་
སྐྱབས་སུ་འགྲོ་བ་ཡིན་ལ། ངེས་པའི་དོན་དུ་ནི། ཡེ་ཤེས་ཀྱི་རྒྱ་མཚོ་ཆེན་པོ་རྟག་ཏུ་གནས་
པ། ད་ལྟར་མོས་པའི་ཡུལ་དུ་བཞག་པ་འདི་ཁོ་ན། མ་བྱོན་པ་རྣམས་ཀྱི་ཐོབ་པར་བྱ་བ་ཡིན་
པའི་ཕྱིར། འདས་པ་དང་ད་ལྟར་བའི་སྐུ་གསུམ་ལ་སྐྱབས་སུ་སོང་བས། མ་འོངས་པའི་སྐུ་
གསུམ་ཞེས་བརྗོད་པའི་གཞི་གང་ཡིན་པ་དེ་ཡང་ཁོ་ནར་འདུས་པ་ཡིན་ནོ། །
སངས་རྒྱས་དཀོན་མཆོག་དེའི་ཁྱད་པར་ནི། ཡོན་ཏན་ཡང་ཡིན་ལ་བསྔགས་ཤིང་
-
55



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྟོད་པར་བྱ་བ་ཡང་ཡིན་པའི་རྨད་བྱུང་གི་ཆོས་རྒྱ་མཚོ་དང་འདྲ་བར་མཐའ་ཡས་པ་སྟེ།
དེ་གང་ལ་མངའ་བ་ཀུན་ལ་ཞེས་པའོ། །ཚུལ་ཇི་ལྟར་ན་ཐལ་མོ་སྦྱར་བ་བཏུད་ནས་ཞེས་
གུས་པས་སོ། །
འདིར་སྐྱབས་ཡུལ་སངས་རྒྱས་ཁོ་ན་སྨོས་པ་ནི། སྤྱིར་སངས་རྒྱས་ལ་སྐྱབས་སུ་སོང་
ནས། གཞན་གཉིས་ཤུགས་ལའང་གོ་བ་དང་། མཐར་ཐུག་གི་སྐྱབས་གནས་སངས་རྒྱས་
གཅིག་པུ་ཡིན་པར་ཡང་དགོངས་སོ། །དེ་ལྟ་ན་བྱང་ཆུབ་ལྟུང་བཤགས་ཀྱི་དོན་མདོ་ཙམ་
བཤད་པ་རྫོགས་ཏེ། ཆོས་ཀྱི་རྣམ་གྲངས་འདི་ལ་ད་ལྟ་བོད་ན་བཞུགས་པའི་བསྟན་བཅོས་
འགྱུར་རོ་འཚལ་གྱི་ནང་ན། འགྲེལ་པ་གཉིས་ཞིག་སྣང་སྟེ། ཛེ་ཏཱ་རིས་མཛད་ནས་ཆགས་
ལོ་ཙཱ་བས་བསྒྱུར་ཟེར་བ་གཅིག་དང་། ཀླུ་སྒྲུབ་ཀྱིས་མཛད་ཅིང་། པཎྜི་ཏ་ཞི་བ་འཚོ་དང་།
ལོ་ཙཱ་བ་སྙི་བ་ལྷའི་དབྱངས་ཀྱིས་བསྒྱུར་ཟེར་བ་གཉིས་སྣང་བ། སློབ་དཔོན་དེ་དང་དེས་
མཛད་པ་ནི་མིན་པར་སྣང་ལ། རྒྱ་གར་གྱི་འགྲེལ་བ་ཡིན་ཡང་ཐེ་ཚོམ་གྱི་གཞིར་སྣང་ངོ་། །
དོན་གྱི་ཆ་ནས་ལེགས་པར་བཤད་པ་ནི་ཡོད་ལ། ནོར་བ་ཡང་ཅི་རིགས་པར་ནི་སྣང་ངོ་། །
ཆོས་རྗེ་པཎྜི་ཏའི་གསུང་གིས། ལྟུང་བཤགས་སངས་རྒྱས་ཕྱག་མཚན་ལ། །ཕུབ་དང་
རལ་གྲི་སོགས་འཛིན་པའི། །སྒྲུབ་ཐབས་སངས་རྒྱས་ཀྱིས་མ་གསུངས། །ཞེས་པ་ཀླུ་སྒྲུབ་
ཀྱིས་མཛད་ཟེར་བ་དེ་ན། རལ་གྲི་དང་གོ་ཆ་འཛིན་པའི་སྒྲུབ་ཐབས་བྱས་པ་དེ་ལ་དགོངས་
པར་སྣང་ཞིང་། འོན་ཀྱང་ཅུང་ཟད་དཔྱད་དུ་ཡོད་དེ། གསང་སྔགས་ནང་པར་བཀྲལ་བ་
ཡིན་ན། སངས་རྒྱས་རབ་ཏུ་བྱུང་བ་ཆགས་བྲལ་གྱི་རྣམ་པ་མཚོན་ཆ་འཛིན་པའི་སྒྲུབ་
ཐབས་བྱུང་སྲིད་ཀྱང་། གྲུབ་ཐོབ་ཀྱི་མན་ངག་ཅན་ཡིན་ན། མཐའ་གཅིག་ཏུ་བསལ་བ་ཡང་མ་
ཡིན་ཏེ། གཞན་ཡང་ཆ་བྱད་འགལ་འདུ་འཛིན་པའི་སྒྲུབ་ཐབས་ཚད་ལྡན་མང་དུ་སྣང་བའི་
ཕྱིར་རོ། །མདོ་ལུགས་སུ་བཀྲལ་བ་ལྟ་བུ་ཡིན་ན་ནི་དེ་ལྟར་མི་འཐད་པ་ཅིས་ཀྱང་ཡིན་ནོ། །
༤56ལ



ཕུང་པོ་གསུམ་པའི་རྒྱུན་བཤགས་ཀྱི་དོན་ཅུང་ཟད་བཤད་པ།
བདག་གིས་འདི་ནི་འགྲེལ་པ་དེ་གཉིས་ལས་ཀྱང་ལེགས་ཆ་ཅུང་ཟད་བླངས་ལ།
བསླབ་བཏུས་ཀྱི་བཤད་པ་དང་། སྤྱོད་འཇུག་གི་གཞུང་གི་འཕྲོས་དོན་དང་། དམ་པ་སྔ་
མའི་གསུང་འཕྲོས་ཆོས་འདི་དང་འབྲེལ་བ་རྣམས་ཀྱིས་ཀྱང་ཅུང་ཟད་གསལ་བར་བྱས་ལ།
ཕལ་ཆེར་ནི་གཞུང་ཉིད་ལས་གསལ་བར་མཐོང་བ་དེ་ཉིད་སྨྲས་པ་ཡིན་ནོ། །སྐྱབས་འགྲོ་དང་
ལས་འབྲས་ཀྱི་རྣམ་གཞག་སོགས་མཐའ་ཆོད་ཀྱི་གོ་དོན་དགོས་ན་ནི་གཞན་ལས་ཤེས་པར་
བྱ་ལ། འཕྲུལ་གྱི་ཚིག་དོན་ཙམ་གོ་སླ་བས། འདིར་ནི་བསྡུས་དོན་དཀའ་འགྲེལ་གྱི་ཚུལ་
གྱིས་དོན་གྱི་མདོ་བཤད་པས་དགོས་པ་འགྲུབ་པར་སེམས་སོ། །ཞེས་པའང་ཏཱ་ར་ནཱ་ཐས་
སྨྲས་པའོ།། །།པར་འདི་ཀརྨ་རིཏྟས་བཞེངས། །འབྲེལ་ཚད་བྱང་ཆུབ་ཆེ་ཐོབ་ཤོག །མངྒ་
ལཾ། །
57



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །བྱང་ཆུབ་སེམས་དཔའི་ལྟུང་བ་བཤགས་པའི་ཊིཀྐ་
མཐོང་བ་དོན་ལྡན་བཞུགས་སོ། །
མཁས་གྲུབ་སངས་རྒྱས་ཡེ་ཤེས།
བདེ་གཤེགས་སོ་ལྔ་བླ་མ་ལྷག་པའི་ལྷ། །ཕྱག་འོས་ཀུན་ལ་གུས་པས་ཕྱག་འཚལ་
ལོ། །བྱང་ཆུབ་སེམས་དཔའི་ལྟུང་བ་བཤགས་པ་ཡི། །མདོ་སྡེ་ཟབ་མོའི་དོན་ནི་ཕྱོགས་ཙམ་
བརྗོད། །
དེ་ལ་འདིར། བདག་ཅག་གི་སྟོན་པ་བླ་ན་མེད་པ་ཐུབ་པའི་དབང་པོའི་ཞལ་སྔ་ནས་
ཀྱིས་འོ་སྐོལ་ཁམས་གསུམ་གྱི་གདུལ་བྱ་རྣམས་ཆགས་སོགས་ཉོན་མོངས་པ་བརྒྱད་ཁྲི་
བཞི་སྟོང་ལ་སྤྱད་པའི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་དེ་དག་གི་
མ་མོའམ་གཞི་དང་རྩ་བ་ལྟ་བུར་གྱུར་པ། འཕགས་པ་ཆོས་བཞི་བསྟན་པའི་མདོ་སྡེ་ཟབ་མོ་
དེ་ཉིད་ལས། དེའང་རྣམཔར་སུན་འབྱིན་པའི་ཀུན་ཏུ་སྤྱོད་པ་ནི། མི་དགེ་བའི་ལས་ལ་སྤྱོད་
པ་ན། དེ་ལ་འགྱོདཔ་མང་བ་ཡིན་ནོ། །ཞེས་གསུངས་པའི་དོན་ནི། བསླབ་པ་ཀུན་ལས་
བཏུས་པར། སྤྱིར་སྡིག་པའི་ཕུང་པོ་བཤགས་པ་དང་། བྱེ་བྲག་ཏུ་བྱང་ཆུབ་སེམས་དཔའི་
ལྟུང་བ་བཤགས་པ་གཉིས་སུ་ཕྱེ་ནས་བཤད་ཅིང་། ལྟུང་བ་བཤགས་པ་ལའང་། ལྟུང་བ་ལྕི་
58ལ



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
པང་གི་སྒོ་ནས་བཅུ་ཚོགས་ལ་བཤགས་པ། ལྔ་ཚོགས་ལ་བཤགས་པ། གཅིག་གམ་གཉིས་
ཀྱི་མདུན་དུ་བཤགས་པ། སངས་རྒྱས་སུམ་ཅུ་སོ་ལྔའི་སྤྱན་ལམ་དུ་བཤགས་པ་དང་བཞི་
ཡོད་པར། འཕགས་པ་དཀོན་མཆོག་བརྩེགས་པའི་ཆོས་ཀྱི་རྣམ་གྲངས་འདུལ་བ་གཏན་ལ་
དབབ་པཉེ་བར་འཁོར་གྱིས་ཞུས་པ་ལས་གསུངས་ལ། དེ་རྣམས་ཀྱི་ནང་ནས་སྐབས་དོན།
སངས་རྒྱས་སུམ་ཅུ་སོ་ལྔའི་དྲུང་དུ་སྡིག་ལྟུང་བཤགས་ཚུལ་སྟོན་པ་ལ་མདོ་འདི་གསུངས།
འདིའི་དོན་བཤད་པ་ལ་གསུམ། སྡིག་ལྟུང་བཤགས་པའི་ཚུལ། དགེ་བ་བསྔོ་བའི་
ཚུལ། དོན་བསྡུས་ཏེ་ཡན་ལག་ཚང་བར་བསྟན་པའོ། །དེ་ཡང་དང་པོ་སྡིག་པ་བཤགས་པའི་
ཚུལ་ནི། ཇི་སྐད་དུ། ལྷག་པར་ལས་སྒྲུབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་ཚང་
བ་བསྟེན་པ་གཅེས། །ཞེས་གསུངས་པ་ལྟར། གཉེན་པོ་སྟོབས་བཞི་ཚང་བའི་སྒོ་ནས་སྡིག་
ལྟུང་བཤགས་དགོས་པས།
འདི་ལ་བཞི། རྟེན་གྱི་སྟོབས་བསྟན་པའི་སྒོ་ནས་སྡི་ལྟུང་བཤགས་ཚུལ། གཉེན་པོ་
ཀུན་ཏུ་སྤྱོད་པའི་སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ། རྣམ་པར་སུན་འབྱིན་
པའི་སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ། ཉེས་པ་ལས་སླར་ལྡོག་པའི་
སྟོབས་བསྟན་པའི་སྒོ་ནས་སྡིག་ལྟུང་བཤགས་ཚུལ་ལོ། །དང་པོ་ནི། སངས་རྒྱས་ལ་སྐྱབས་
སུ་མཆིའོ་ཞེས་སོགས་གསུམ་གྱིས་བསྟན་ལ། དེ་འང་བདག་གི་སྡིག་ལྟུང་ཐམས་ཅད་བྱང་
ཞིང་དག་པར་དཀོན་མཆོག་གསུམ་མཁྱེན་སྙམ་པའི་སྒོ་ནས། སངས་རྒྱས་ལ་སོགས་པ་
དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་འགྲོ་བ་ནི་རྟེན་གྱི་སྟོབས་ཡིན་ནོ། །
སྐྱབས་སོ་སོའི་ངོས་འཛིན་དང་སྐྱབས་སུ་འགྲོ་བའི་ཚུལ་སོགས་ནི་འཆད་དགོས་ནའང་མང་
བས་རེ་ཞིག་མ་བྲིས་སོ། །
གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ནི། བཅོམ་ལྡན་འདས་དེ་བཞིན་
༤ ༨9ག་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཤེགས་པ་དགྲ་བཅོམ་པ་ཞེས་པ་ནས། རི་དབང་གི་རྒྱལ་པོ་ལ་ཕྱག་འཚལ་ལོ། །ཞེས་
པའི་བར་གྱིས་སྟོན་ལ། དེ་ཡང་ཐོག་མར་དེ་བཞིན་གཤེགས་པ་སུམ་ཅུ་སོ་ལྔ་ལ་ཕྱག་
འཚལ་བ་དང་། མཚན་བརྗོད་པའི་ཕན་ཡོན་བཤད་ན། སྡིག་པ་བཤགས་པ་ལ་སྤྲོ་ཤུགས་
དྲག་པོ་འབྱུང་བས་དེ་བརྗོད་ན། དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ། །
ཞེས་བརྗོད་པས་བསྐལ་པ་ཁྲིའི་སྡིག་པ་འདག །དེ་བཞིན་དུ་རྡོ་རྗེའི་སྙིང་པོས་ནི་བསྐལ་པ་
ཁྲིའི་སྡིག་པ་འདག ། རིན་ཆེན་འོད་འཕྲོས་བསྐལ་པ་ཉི་ཁྲིའི་སྡིག་པ་འདག །ཀླུ་དབང་གི་
རྒྱལ་པོས་བསྐལ་པ་སྟོང་གི་སྡིག་པ་འདག །དཔའ་བོའི་སྡེས་བསྐལ་པ་སྟོང་གི་སྡིག་པ་
འདག །དཔལ་དགྱེས་ཀྱིས་བསྐལ་པ་ཉིས་སྟོང་སྡིག་པ་འདག །རིན་ཆེན་མེས་བསྐལ་པ་
ཉིས་སྟོང་གི་སྡིག་པ་འདག ། རིན་ཆེན་ཟླ་འོད་ཀྱིས་བསྐལ་པ་བརྒྱད་སྟོང་གི་སྡིག་པ་འདག །
མཐོང་བ་དོན་ཡོད་ཀྱིས་བསྐལ་པ་གཅིག་གི་སྡིག་པ་འདག །རིན་ཆེན་ཟླ་བས་མཚམས་
མེད་པ་ལྔའི་སྡིག་པ་འདག །དྲི་མ་མེད་པས་དེ་དང་ཉེ་བ་ལྔའི་སྡིག་པ་འདག །དཔལ་སྦྱིན་
གྱིས་ཞེ་སྡང་གིས་ཀུན་ནས་བསླངས་པའི་སྡིག་པ་འདག །ཚངས་པས་འདོད་ཆགས་ཀྱིས་
ཀུན་ནས་བསླངས་པའི་སྡིག་པ་འདག །ཚངས་པས་བྱིན་གྱིས་བསྐལ་པ་ཁྲིའི་སྡིག་པ་འདག །
ཆུ་ལྷས་བསྐལ་པ་སྟོང་གི་སྡིག་པ་འདག །ཆུ་ལྷའི་ལྷས་བསྐལ་པ་ལྔ་སྟོང་གི་སྡིག་པ་འདག །
དཔལ་བཟང་གིས་བསྐལ་པ་ལྔ་སྟོང་གི་སྡིག་པ་འདག །ཙན་དན་དཔལ་གྱིས་བསྐལ་པ་
བདུན་གྱི་སྡིག་པ་འདག །གཟི་བརྗིད་མཐའ་ཡས་ཀྱིས་བསྐལ་པ་བདུན་གྱི་སྡིག་པ་འདག །
འོད་དཔལ་གྱིས་ཕན་ཡོན་ཚད་མེད་པར་གསུང་། མྱ་ངན་མེད་པའི་དཔལ་གྱིས་གཏི་མུག་
གི་ཀུན་ནས་བསླངས་པའི་སྡིག་པ་འདག །སྲེད་མེད་ཀྱི་བུས་བག་ཆགས་ཀྱིས་ཀུན་ནས་
བསླངས་པའི་སྡིག་པ་འདག །མེ་ཏོག་དཔལ་གྱིས་ལུས་ཀྱི་སྒྲིབ་པ་ཐམས་ཅད་འདོག །
ཚངས་པའི་འོད་ཟེར་གྱིས་ངག་གི་སྒྲིབ་པ་འདག ། པདྨའི་འོད་ཟེར་གྱིས་ཡིད་ཀྱི་སྒྲིབ་པ་
~60༤



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
ཐམས་ཅད་འདག །ནོར་དཔལ་གྱིས་དགེ་འདུན་གྱི་དཀོར་ལ་འབགས་པའི་སྒྲིབ་པ་ཐམས་
ཅད་འདག ། དྲན་པའི་དཔལ་གྱིས་གང་ཟག་ལ་སྐུར་པ་བཏབ་པའི་སྒྲིབ་པ་ཐམས་ཅད་
འདག །མཚན་དཔལ་གྱིས་ཕྲག་དོག་གིས་ཀུན་ནས་བསླངས་པའི་སྒྲིབ་པ་ཐམས་ཅད་
འདག །དབང་པོའི་ཏོག་གི་རྒྱལ་མཚན་གྱིས་ང་རྒྱལ་གྱིས་ཀུན་ནས་བསླངས་པའི་སྒྲིབ་པ་
ཐམས་ཅད་འདག །ཤིན་ཏུ་རྣམ་པར་གནོན་པས་ཕྲ་མའི་རིགས་ཟད་པར་བྱེད། གཡུལ་
ལས་ཤིན་ཏུ་རྣམ་པར་རྒྱལ་བས་ཉོན་མོངས་པའི་རིགས་ཟད་པར་བྱེད། རྣམ་པར་གནོན་པ་
གཤེགས་པས་གཞན་བྱེད་དུ་བཅུག་པའི་སྡིག་པ་འདག །ཀུན་ནས་སྣང་བ་བཀོད་པའི་
དཔལ་གྱིས་གཞན་གྱིས་བྱས་པ་ལ་རྗེས་སུ་ཡི་རང་བའི་སྒྲིབ་པ་ཟད་པར་བྱེད། རིན་ཆེན་
པདྨས་ཆོས་སྤོང་གི་སྒྲིབ་པ་ཟད་པར་བྱེད། རི་དབང་གི་རྒྱལ་པོས་བླ་མ་དང་རང་གི་དམ་
ཚིག་ཉམས་པའི་སྒྲིབ་པ་ཟད་པར་བྱེད་། དེ་བཞིན་གཤེགས་པ་དེ་དག་གི་མཚན་ལན་
གཅིག་བརྗོད་པ་དང་། ཡིད་ལ་དྲན་པས་བསྐལ་པ་གྲངས་མེད་པའི་སྡིག་པ་འདག་པར་
མདོ་ལས་གསུངས་པས། ཕན་ཡོད་དེ་དག་ཐུགས་ལ་བཞག་ནས་བཤགས་པ་ལ་འབད་
པར་བྱའོ། །
བཤགས་པ་བྱེད་པའི་ཚེ་མདུན་གྱི་ནམ་མཁར་རིན་པོ་ཆེ་སྣ་ཚོགས་པས་སྤྲས་པའི་ཁྲི་
དང༌། པདྨ་དང་ཟླ་བའི་གདན་ལ་རྒྱལ་བ་ཤཱཀྱ་ཐུབ་པ་དབུས་དང་། དེ་བཞིན་གཤེགས་པ་
གཞན་རྣམས་ཕྱོགས་བཞི་དང་། སྟེང་འོག་རྣམས་སུ་བཞུགས་པར་གསལ་བཏབ་ནས།
ལུས་ཀྱིས་ཕྱག་འཚལ་བ་དང་། ངག་གིས་དེ་བཞིན་གཤེགས་པ་དེ་དག་གི་མཚན་བརྗོད་པ་
དང༌། ཡིད་ཀྱིས་ཕྱག་འཚལ་བའི་ཕན་ཡོན་དང་། དེ་བཞིན་གཤེགས་པའི་ཡོན་ཏན་དྲན་
པའི་སྒོ་ནས་གུས་པས་འདུད་པར་བྱའོ། །འོ་ན་ཡུལ་གང་ལ་ཚུལ་ཇི་ལྟར་དུ་ཕྱག་འཚལ་བ་
ཡིན་ཞེ་ན། ཡུལ་དེ་བཞིན་གཤེགས་པ་སུམ་ཅུ་སོ་ལྔ་ལ་ཕྱག་འཚལ་བ་ལས་ཐོག་མར་
༤༩༽ ག་



ཆོས་ཐམས་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དབུས་སུ་བཞུགས་པའི་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་བའི་ཚུལ་སྟོན་པ་ལ། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
དཔལ་རྒྱལ་པ་ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་གསུངས།
འདིའི་དོན་ཅུང་ཟད་བཤད་ན། བདུད་བཞི་བཅོམ་ཞིང་སྐུ་བཞི་ཡེ་ཤེས་ལྔ་དང་ལྡན་
པ་དང་། འཁོར་བ་དང་མྱ་ངན་ལས་འདས་པས་ན། བཅོམ་ལྡན་འདས་དང་།
ཅད་ཀྱི་དེ་བཞིན་ཉིད་དང་ཆོས་ཐམས་ཅད་མངོན་སུམ་དུ་གཤེགས་པ་དེར་མཁྱེན་པས་ན་
དེ་བཞིན་གཤེགས་པ་དང་། ཉོན་མོངས་པའི་དགྲ་བཅོམ་པས་ན་དགྲ་བཅོམ་པ་དང་། ཡོན་
ཏན་ཀུན་ཡང་དག་པ་སྟེ་ཇི་ལྟ་བ་བཞིན་དུ་རྫོགས་པས་ན་ཡང་དག་པར་རྫོགས་པ་ཞེས་བྱ་
ལ། ཉོན་མོངས་པའི་གཉིད་ལས་སངས་ཤིང་ཤེས་བྱ་ཐམས་ཅད་ལ་བློ་རྒྱས་པས་ན་སངས་
རྒྱས་ཞེས་བྱ་སྟེ། ཇི་སྐད་དུ། ཉོན་མོངས་གཉིད་ལས་སངས་ཕྱིར་དང་། །ཤེས་བྱ་ལ་ཡང་བློ་
རྒྱས་ཕྱིར། །སངས་རྒྱས་པདྨ་ལྟར་སངས་རྒྱས། །ཞེས་སོ། །མངོན་མཐོ་དང་ངེས་ལེགས་ཀྱི་
ཕུན་སུམ་ཚོགས་པ་དང་ལྡན་པས་ན་དཔལ་དང་སྤང་བྱ་མི་མཐུན་པའི་ཕྱོགས་ཐམས་ཅད་
ལས་རྒྱལ་བས་ན་རྒྱལ་བ་དང་། ཤཱཀྱའི་རིགས་སུ་སྐུ་འཁྲུངས་པས་ཤཱཀྱ་ཞེས་བྱ་ལ། ཉོན་
མོངས་པའི་དགྲ་ཐུབ་པས་ན་ཐུབ་པ་ཞེས་བྱའོ། །
དེ་ལྟར་བཤད་པའི་ཐུབ་པ་དེ་ལ་ཕྱག་འཚལ་བའི་ཚུལ་ནི། བཟང་པོ་སྤྱོད་པའི་སྨོན་
ལམ་གྱི་མདོ་ལས་གསུངས་པ་ལྟར། འཇིག་རྟེན་ཁམས་ཀྱི་རྡུལ་ཇི་སྙེད་ཡོད་པའིགྲངས་
དང་མཉམ་པའི་ལུས་སྤྲུལ་ནས། རང་གི་ཡན་ལག་ལྔ་ས་ལ་རེག་པའི་ཕྱག་འཚལ་བ་ན།
སྤྲུལ་པའི་ལུས་དེ་དག་གིས་ཀྱང་ཡན་ལག་ལྔ་ས་ལ་རེག་པའི་ཕྱག་འཚལ་བར་མོས་པ་དང་།
ངག་གིས་དེ་བཞིན་གཤེགས་པ་སུམ་ཅུ་སོ་ལྔ་སོགས་གང་ལ་ཕྱག་འཚལ་བའི་ཡུལ་དེའི་
ཡོན་ཏན་རྒྱ་མཚོ་ཆེན་པོ་ལྟ་བུ་རྣམས་རང་གི་ལུས་དང་སྤྲུལ་པའི་ལུས་རེ་རེ་ལ་མགོ་བོ་
~62



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
གྲངས་མེད་པ་དང་། མགོ་རེ་རེ་ལ་ལྕེ་གྲངས་མེད་པ་སྤྲུལ་ནས་བརྗོད་པ་དང་། ཡིད་ཀྱིས་
རྡུལ་གཅིག་གི་སྟེང་ན་གངྒའི་ཆུ་ཀླུང་གི་བྱེ་མ་སྙེད་ཀྱི་རྡུལ་གྱི་གྲངས་དང་མཉམ་པའི་སངས་
རྒྱས་སྲས་བཅས་བཞུགས་པར་མོས་པ་དང་། མདོར་ན་ས་དང་བར་སྣང་ཐམས་ཅད་སངས་
རྒྱས་དང་བྱང་ཆུབ་སེམས་དཔའི་འཁོར་དང་བཅས་པས་གང་བར་མོས་ནས། དེ་དག་ལ་
གུས་པའི་སྒོ་ནས་འདུད་པར་བྱ་བ་ཡིན་ནོ། །
དེ་བཞིན་དུ་། དེ་བཞིན་གཤེགས་པ་རྡོ་རྗེ་སྙིང་པོས་རབ་ཏུ་འཇོམས་པ་ལ་ཕྱག་
འཚལ་ལོ། །ཞེས་སོགས་གཞུང་ལྷག་མ་རྣམས་ལ་ཡང་ཡུལ་གང་ལ་ཕྱག་འཚལ་བ་དང་།
ཚུལ་ཇི་ལྟར་དུ་ཕྱག་འཚལ་བ་གཉིས་ཀྱི་སྒོ་ནས་འཆད་ཚུལ་ཤེས་པར་བྱའོ། །གཞུང་དེ་དག་
གིས་སངས་རྒྱས་སུམ་ཅུ་སོ་ལྔ་ལ་ཕྱག་འཚལ་བ་དངོས་སུ་བསྟན་ནས་ཤུགས་ལ་མཆོད་པ་
འབུལ་དགོས་པར་ཡང་བསྟན་པས། ཕྱག་འཚལ་བའི་ཡན་ལག་དང་། མཆོད་པ་འབུལ་
བའི་ཡན་ལག་གཉིས་ཀ་བསྟན་ཏོ། །
གསུམ་པ་རྣམ་པར་སུན་འབྱིན་པའི་སྟོབས་བསྟན་པའི་སྒོ་ནས་སྡིག་ལྟུང་བཤགས་
ཚུལ་སྟོན་པ་ལ་གསུམ། སྡིག་ལྟུང་བཤགས་པའི་དཔང་པོ་མཛད་པར་གསོལ་བ་གདབ་པ་
དང་། བཤགས་བྱའི་སྡིག་སྒྲིབ་ངོས་གཟུང་བ། སྡིག་ལྟུང་ཇི་ལྟར་བཤགས་པའི་ཚུལ་ལོ། །
དང་པོ་ནི། དེ་དག་ལ་སོགས་པ་ཞེས་པ་ནས། དགོངས་སུ་གསོལ་ཞེས་པའི་བར་གྱིས་
བསྟན། དེའི་དོན་ནི་གོང་དུ་བཤད་པའི་སངས་རྒྱས་སུམ་ཅུ་སོ་ལྔ་པོ་དེ་དག་ལ་སོགས་པ།
ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་སངས་རྒྱས་བཅོམ་ལྡན་འདས་གང་ཇི་
སྙེད་ཅིག་བཞུགས་ཏེ་ཞེས་པས་ཆོས་སྐུ་ཐོབ་པ་དང་། འཚོ་ཞིང་གཞེས་པས་ལོངས་སྤྱོད་
རྫོགས་པའི་སྐུ་ཐོབ་པ་དང་། སངས་རྒྱས་བཅོམ་ལྡན་འདས་དེ་དག་ཐམསཅད་བདག་ལ།
ཞེས་པས་སྤྲུལ་པའི་སྐུ་ཐོབ་པར་བསྟན་པ་ལྟར་གྱི་སངས་རྒྱས་བཅོམ་ལྡན་འདས་སྐུ་གསུམ་
~63



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྙེས་པ་དེ་དག་བདག་ལ་བརྩེ་བ་ཆེན་པོས་ཉེ་བར་དགོངས་ཏེ། བདག་གི་སྡིག་ལྟུང་
བཤགས་པའི་དཔང་པོ་མཛད་དུ་གསོལ། ཞེས་གསོལ་བ་བཏབ་ནས་ཉིན་དང་མཚན་དུ་
སྡིག་ལྟུང་བཤགས་པ་ལ་འབད་དགོས་ཏེ། འཕགས་པ་དཀོན་མཆོག་བརྩེགས་པ་ལས།
བྱང་ཆུབ་སེམས་དཔའ་མཚམས་མེད་པ་ལྔ་དང་ལྡན་པའི་ལྟུང་བ་དང་། བུད་མེད་ལས་བྱུང་
བའི་ལྟུང་བ་དང་། ལག་པ་ལས་བྱུང་བའི་ལྟུང་བ་དང་། ཁྱེའུ་ལས་བྱུང་བའི་ལྟུང་བ་དང་།
མཆོད་རྟེན་ལས་བྱུང་བའི་ལྟུང་བ་དང་། དགེ་འདུན་ལས་བྱུང་བའི་ལྟུང་བ་དང་། དེ་ལས་
གཞན་པའི་ལྟུང་བ་ལྕི་བ་རྣམས་ནི་སངས་རྒྱས་སུམ་ཅུ་སོ་ལྔའི་སྤྱན་སྔར་གཅིག་པུས་ཉིན་
མཚན་དུ་བཤགས་པར་བྱའོ་ཞེས་གསུངས་པའི་ཕྱིར་རོ། །
གཉིས་པ་བཤགས་བྱའི་སྡིག་པ་ངོས་འཛིན་པ་ལ། མདོར་བསྟན་པ། རྒྱས་པར་
བཤད་པ་གཉིས། དང་པོ་སྟོན་པ་ལ། བདག་གི་སྐྱེ་བ་འདི་དང་། ཞེས་པ་ནས། བགྱིས་པ་
ལ་རྗེས་སུ་ཡི་རང་བའམ། ཞེས་པའི་བར་གསུངས། དེའི་དོན་ནི། བདག་གིས་སྐྱེ་བ་འདིར་
སྡིག་པའི་ལས་དངོས་སུ་བགྱིས་པ་དང་། བརྒྱུད་ནས་གཞན་བགྱིད་དུ་བཅུག་པ་དང་།
གཞན་གྱིས་བྱས་པ་ལ་རྗེས་སུ་ཡི་རང་བྱས་པ་དང་། ཚེ་འདིར་མ་བྱས་ཀྱང་། སྐྱེ་བ་ཐོག་
མའི་མཐའ་མ་མཆིས་པ་ནས། སྐྱེ་བ་འདི་ལ་ཐུག་གི་བར་དུ་ལས་དང་ཉོན་མོངས་པའི་
དབང་གིས་ཡང་དང་ཡང་དུ་འཁོར་བར་འཁོར་ཞིང་། དེ་ལྟར་འཁོར་བའི་སྐྱེ་གནས་ཐམས་
ཅད་དུ་སྡིག་པའི་ལས་བདག་གིས་དངོས་སུ་བགྱིས་པ་དང་། བརྒྱུད་ནས་བགྱིད་དུ་བཅུག་
པ་དང་། གཞན་གྱིས་བགྱིས་པ་ལ་རྗེས་སུ་ཡི་རང་བྱས་པའི་སྡིག་པ་རྣམས་བཤགས་བྱའི་
སྡིག་པ་མདོར་བསྟན་པ་ཡིན་ནོ། །
གཉིས་པ་རྒྱས་པར་བཤད་པ་ལ་གསུམ། དཀོན་མཆོག་གི་དཀོར་ལ་འབགས་པའི་
སྡིག་པ་བཤད་པ། མཚམས་མེད་ལྔའི་སྡིག་པ་བཤད་པ། མི་དགེ་བ་བཅུསབསྡུས་པའི་
~64ལ



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
སྡིག་པ་བཤད་པའོ། །དང་པོ་སྟོན་པ་ལ། མཆོད་རྟེན་གྱི་དཀོར་རམ་ཞེས་པ་ནས། འཕྲོག་
པ་ལ་རྗེས་སུ་ཡི་རང་བའམ་ཞེས་པའི་བར་བྱུང་བ་དེའི་དོན་བཤད་ན། སྐབས་འདིའི་མཆོད་
རྟེན་ནི་སངས་རྒྱས་དཀོན་མཆོག་དང་། ཆོས་དཀོན་མཆོག་གཉིས་ཡིན་ལ། དཀོར་ནི་དེའི་
མཆོད་རྫས་ཡིན་ནོ། །དེ་ལ་གནང་བ་མེད་པ་ལོངས་སྤྱད་ན་མཆོད་རྟེན་གྱི་དཀོར་འཕྲོགས་
པར་འགྲོའོ། །དེ་ལྟར་སངས་རྒྱས་དང་ཆོས་དཀོན་མཆོག་གཉིས་ཀྱི་དཀོར་བདག་གིས་
དངོས་སུ་འཕྲོག་པ་དང་
། དེའི་སྟེང་དུ་དགེ་འདུན་གྱི་དཀོར་ནི་འཕགས་པའི་གང་ཟག་དགེ་
འདུན་དཀོན་མཆོག་དངོས་ཀྱི་རྫས་ཡིན་ལ།དེ་ལ་གནང་བ་མེད་པར་རང་གིས་དངོས་སུ་
ལོངས་སྤྱད་ན་དགེ་འདུན་དཀོན་མཆོག་གི་དཀོར་འཕྲོག་པར་འགྱུར་བས། དཀོན་མཆོག་
གསུམ་ཀའི་དཀོར་ལ་འབགས་པའི་སྡིག་པར་བསྟན་ཏོ། །
དེ་ནས་ཕྱོགས་བཅུའི་དགེ་འདུན་གྱི་དཀོར་ཞེས་པ་ནི། ཕྱོགསབཅུའི་དགེ་འདུན་གྱི་
སྡེ་རབ་འབྱམས་ན་བཞུགས་པའི་བཞི་ཚོགས་ཡན་ཆད་ཀྱི་དགེ་འདུན་གྱི་རྫས་ཡིན་ལ། དེ་
ལ་གནང་བ་མེད་པར་རང་གིས་དངོས་སུ་ལོངས་སྤྱོད་ན་ཕྱོགས་བཅུའི་དགེ་འདུན་གྱི་
དཀོར་འཕྲོགས་པ་ཡིན་ཅིང་། དེ་ལ་དགེ་འདུན་གྱི་འདུ་བའི་སྒོ་འཕྲོགས་པའང་ཟེར་རོ། །
ཚུལ་འདི་ནི་རང་ཅག་རྣམས་ལ་འབྱུང་ཉེ་ཞིང་ཡུལ་ཡང་ཤིན་ཏུ་གཉན་པས་གནས་འདི་ལ་
གཟབ་པར་འཚལ་ལོ། །དེ་ལྟར་བཤགས་པའི་དཀོན་མཆོག་གསུམ་གྱི་དཀོར་རང་གིས་
དངོས་སུ་འཕྲོག་པའམ། བརྒྱུད་ནས་གཞན་འཕྲོག་ཏུ་བཅུག་པའམ། གཞན་གྱིས་འཕྲོགས་
པ་ལ་རྗེས་སུ་ཡི་རང་བྱས་པའི་སྡིག་པ་ཀུན་ཀྱང་བཤགས་བྱའི་སྡིག་པ་ཡིན་ནོ། །
གཉིས་པ་མཚམས་མེད་པའི་སྡིག་པ་བཤགས་ཚུལ་སྟོན་པ་ལ། མཚམས་མེད་པ་ལྔ་
ཞེས་པ་ནས། བགྱིས་པ་ལ་རྗེས་སུ་ཡི་རང་ཞེས་པའི་བར་གསུང་། དེའི་དོན་ཡང་དེ་བཞིན་
གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བའི་མཚམས་མེད་པའི་ལས་དང་། དགེ་
~65



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདུན་གྱི་དབྱེན་བྱས་པའི་མཚམས་མེད་པའི་ལས་དང་། དགྲ་བཅོམ་པ་བསད་པའི་
མཚམས་མེད་པའི་ལས་དང་
། ཕ་བསད་པའི་མཚམས་མེད་ཀྱི་ལས་དང་། མ་བསད་པའི་
མཚམས་མེད་ཀྱི་ལས་ཏེ་མཚམས་མེད་པ་ལྔའི་ལས་བདག་གིས་དངོས་སུ་བགྱིས་པ་དང་།
བརྒྱུད་ནས་གཞན་བགྱིད་དུ་བཅུག་པ་དང་། གཞན་གྱིས་བགྱིས་པ་ལ་རྗེས་སུ་ཡི་རང་
བགྱིས་པའི་སྡིག་པ་རྣམས་ཀྱང་བཤགས་རྒྱུའི་སྡིག་པ་ཡིན་ལ། ལྔ་པོ་དེ་དག་ལ་མཚམས་
མེད་ཀྱི་ལས་ཞེས་བརྗོད་པའི་རྒྱུ་མཚན་ཡོད་དེ། དེ་དག་གང་ཡང་རུང་བ་གཅིག་བྱས་ནས་
མ་བཤགས་ན་སྐྱེ་བ་གཞན་གྱིས་བར་མཚམས་མེད་པར་ཤི་འཕོས་པའི་རྗེས་སུ་དམྱལ་བར་
འཕེན་པར་བྱེད་པས་དེ་ལྟར་བརྗོད་པའི་ཕྱིར་རོ། །
གསུམ་པ་མི་དགེ་བ་བཅུས་བསྡུས་པའི་སྡིག་པ་བཤགས་པ་ནི། མི་དགེ་བ་བཅུའི་
ཞེས་པ་ནས། འཇུག་པ་ལ་རྗེས་སུ་ཡི་རང་བའམ་ཞེས་པའི་བར་གསུངས། དེའི་དོན་ནི།
ལུས་ཀྱི་ལས་ནི་རྣམ་པ་གསུམ། །ཞེས་སོགས་གསུངས་པ་ལྟར། མི་དགེ་བ་བཅུའི་ལས་ཀྱི་
ལམ་ཡང་དག་པར་ཉམས་སུ་བླངས་པ་ལ་བདག་གིས་དངོས་སུ་ཞུགས་པའམ་གཞན་
འཇུག་ཏུ་སྩལ་པ་སྟེ་བྱེད་དུ་བཅུག་པའམ། དེ་ལྟར་གཞན་གྱིས་འཇུག་པའམ་བྱེད་པ་ལ་
རྗེས་སུ་ཡི་རང་བགྱིས་པའི་སྡིག་པ་རྣམས་ཀྱང་བཤགས་བྱའམ་བཤགས་རྒྱུའི་སྡིག་པ་ཡིན་
ནོ། །
གསུམ་པ་སྡིག་ལྟུང་ཇི་ལྟར་བཤགས་པའི་ཚུལ་དེ་སྟོན་པ་ལ། ལས་ཀྱི་སྒྲིབ་པ་གང་
གིས་ཞེས་པ་ནས། མི་སྦེད་དོ་ཞེས་པའི་བར་གསུངས། དེ་དག་གི་དོན་ཞིབ་ཏུ་ཕྱེ་ནས་
བཤད་ན། གོང་དུ་བཤད་པའི་སྡིག་པའི་ལས་དེ་དག་ལས་གང་རུང་བ་གཅིག་ཚེ་འདིར་
དྲན་པས་ཟིན་པའི་སྒོ་ནས་བྱས་ན་འགྱོད་པ་དྲག་པོས་བཤགས་དགོས་པར་མ་ཟད། ཚེ་
འདིར་མ་བྱས་ཀྱང་འཁོར་བ་ཐོག་མ་མེད་པ་ནས་སྐྱེ་བའདི་ལ་ཐུག་གི་བར་དུ་སྡིག་ལྟུངའདི་
~66



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
བྱས་འདི་མ་བྱས་པའི་ས་མཚམས་འཛིན་རྒྱུ་མེད་པས། ད་ལྟ་དངོས་སུ་མ་དྲན་པ་མ་རྟོགས་
སྡིགམ་པ་དེ་དག་ཁོ་ན་བྱས་པ་ཡིན་པས། དེས་ན་འགྱོད་པ་དྲག་པོས་སྡིག་ལྟུང་དེ་དག་
བཤགས་དགོས་ཤིང་། དེ་ཡང་དཔེར་ན་ཁོང་པར་དུག་སོང་བའི་འགྱོད་པ་ལྟ་བུ་བྱེད་དགོས་ཏེ།
ཁོང་པར་དུག་སོང་པས་ནི་འཆི་བའམ་འཆི་བ་ལ་ཐུག་པ་ཙམ་གྱི་སྡུག་བསྔལ་ལས་གཞན་
མི་བསྐྱེད་ཅིང་། སྡིག་པ་དེ་དག་བྱས་ནས་མ་བཤགས་ཤིང་མ་དག་ན་ཚེ་འདིར་འཆི་བའམ་
འཆི་བ་ལ་ཐུག་པའི་སྡུག་བསྔལ་བསྐྱེད་པར་མ་ཟད། སྐྱེ་བ་ཕྱི་མ་ལ་ལས་ཀྱི་སྒྲིབ་པ་དེ་དག་
གི་དབང་གིས་མི་ཁོམ་པའི་གནས་སུ་ངེས་པར་འཕེན་པའི་ཕྱིར་རོ། །
འོ་ན། དེས་འཕེན་པའི་མི་ཁོམ་པའི་འགྲོ་བ་དེ་ལ་དུ་ཡོད་ཅེ་ན། དེ་ལ་བརྒྱད་ཡོད་
པར་གཞུང་འདིས་བསྟན་ཏེ། དམྱལ་བར་མཆི་བའམ་ཞེས་པ་ནི། དམྱལ་བར་འགྲོ་བའམ་
ཞེས་པའི་དོན་ཡིན་ལ། དེས་ན་དམྱལ་བ་ལ་སོགས་པ་ངན་སོང་ལ་ལྟོས་པའི་མི་ཁོམ་པ་
གསུམ། ཀླ་ཀློ་ལ་སོགས་པ་བདེ་འགྲོ་ལ་ལྟོས་པའི་མི་ཁོམ་པ་ལྔ་དང་བརྒྱད་ཡོད་པའི་ཕྱིར།
དེ་ཡང་ལྷ་ཚེ་རིང་པོ་རྣམས་སུ་སྐྱེས་པ་ནི། ལྷ་ལ་ལྟོས་པའི་མི་ཁོམ་པ་ཡིན་ལ། ཡུལ་མཐའ་
ཁོབ་ཏུ་སྐྱེས་པ་དང་། ཀླ་ཀློར་སྐྱེས་པའི་མི་ཁོམ་པ་དང་། དབང་པོ་མ་ཚང་བའི་ལྐུགས་པ་
དང༌
། ལྟ་བ་ཕྱིན་ཅི་ལོག་པརའཛིན་པའི་རྒྱང་འཕེན་ལྟ་བུ་དང་། སངས་རྒྱས་འཇིག་རྟེན་དུ་
འབྱུང་བ་ལ་མཉེས་པར་མི་བགྱིད་པ་སྟེ་དགའ་བར་མི་བྱེད་ཅིང་སྡང་བར་བྱེད་པ་བདུད་
སྡིག་ཅན་ལྟ་བུའི་མི་ཁོམ་པ་བཞི་ནི། མི་ལ་ལྟོས་པའི་མི་ཁོམ་པ་ཡིན་ནོ། །མི་ཁོམ་པ་བརྒྱད་
པོ་དེ་དག་ཏུ་རིམ་གྱིས་སྐྱེ་བར་འགྱུར་བའི་ལས་ཀྱི་སྒྲིབ་པ་གང་ཡིན་པ་གོང་དུ་སྨོས་པ་དེ་
དག་ཐམས་ཅད་སངས་རྒྱསབཅོམ་ལྡན་འདས་སྤྱིར་ཆོས་ཐམས་ཅད་དང་། ཁྱད་པར་རང་
གི་ལས་དཀར་ནག་ཇི་ལྟར་བགྱིས་པ་ཐམས་ཅད་ཇི་ལྟ་བ་བཞིན་དུ་རྟོགས་པས་ན་ཡེ་ཤེས་
སུ་གྱུར་པ་ཞེས་བྱ་ལ། དེ་ཡང་མིག་གིས་གཟུགས་མཐོང་བ་བཞིན་དུ་མངོན་སུམ་དུ་གསལ་
~67ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་གཟིགས་པས་ན། སྤྱན་དུ་གྱུར་པ་ཞེས་བྱ་བ་དང་། བདག་ཅག་གིས་དགེ་མི་དགེའི་
ལས་བགྱིས་པ་དང་། ལེགས་ཉེས་ཤན་འབྱེད་པའི་ཕྱིར་ན་དཔང་དུ་གྱུར་པ་དང་། དེ་ལྟར་
དཔང་པོ་མཛད་ནས་ལེགས་ཉེས་ཤན་ཕྱེ་བ་ལ་འཁྲུལ་པའམ་བསླུ་བ་མེད་པས་ན་ཚད་མར་
གྱུར་པའི་སྐྱེས་བུ་ཡིན་ལ། བཤགས་སོ་ཞེས་པ་ནི་སྔ་མ་དེའི་སྟེང་དུ་སྔར་བྱས་ལ་འགྱོད་
སེམས་དང་། ཕྱིན་ཆད་སྡོམ་སེམས་དྲག་པོ་བྱས་པའི་སྒོ་ནས་བཤགས་བསྡམས་བྱེད་པ་
ཡིནནོ། །མི་འཆབ་བོ་ཞེས་པ་ནི། སྡིག་ལྟུང་ཅི་འདྲ་བྱས་ཀྱང་བྱས་མ་ཐག་ནས་གསང་
འདོད་མ་ཞུགས་པ་བྱུང་ན་མི་འཆབ་པ་ཡིན་ལ། དེ་ལྟར་མ་བྱུང་ན་འཆབ་བཅས་ཀྱི་སྡིག་
ལྟུང་དུ་འགྱུར་རོ། །མི་སྦེད་དོ་ཞེས་པ་ནི་འཇིག་རྟེན་ན་རྫས་བརྐུས་པ་སྦེད་པ་ལྟར་སྡིག་
ལྟུང་བྱས་བཞིན་དུ་མ་བྱས་ཞེས་པ་ནི་སྦེད་པ་ཡིན་ལ། དེ་ལྟར་མི་བྱེད་པར་བྱས་པ་ལ་བྱས་
དང་། མ་བྱས་པ་ལ་མ་བྱས་ཞེས་བདེན་པར་སྨྲས་ན་མི་སྦེད་པ་ཡིན་ནོ། །
དེས་ན་སྡིག་ལྟུང་བྱས་ནས་སྦེད་དུ་མི་རུང་སྟེ། ལྐུགས་པ་དང་འོན་པ་ལྟ་བུ་ལ་སྦས་
ན་ན་དེས་མི་རིག་ཀྱང་། ཡང་དག་པར་རྫོགས་པའི་སངས་རྒྱས་རྣམས་ནི་ཆོས་ཐམས་ཅད་
མངོན་སུམ་དུ་གཟིགས་པ་ཡིན་པས། བདག་གིས་སྡིག་ལྟུང་གང་བྱས་པ་ཐམས་ཅད་
དགོངས་པས་ན་དེ་དག་ལ་སྦས་ན་སླར་རང་ཉིད་ལ་ཐུགས་ཁྲེལ་བར་འགྱུར་བས། ཉེས་པ་
ཕྲ་མོ་དོན་མེད་དུ་ས་འབྲུ་བ་དང་། རྩྭ་གཅོད་པ་དང་། ས་ལ་རི་མོ་འབྲི་བ་ལྟར་བྱས་ནའང་
དེ་བཞིན་གཤེགས་པས་དགོངས་པར་འགྱུར་བས། བདག་ནི་དེ་བཞིན་གཤེགས་དེ་དག་གི་
དྲུང་ན་གནས་པ་དང་འདྲའོ་སྙམ་པ་དང་། བདེ་བར་གཤེགས་པའི་བསླབ་བྱ་དང་འགལ་ན་
མི་རུང་ངོ་སྙམ་པའི་སྒོ་ནས་བག་ཡོད་བསྟེན་དགོས་པའི་ཕྱིར། དེ་སྐད་དུའང་སྤྱོད་འཇུག་
ལས། སངས་རྒྱས་བྱང་ཆུབ་སེམས་དཔའ་དག །ཀུན་ཏུ་ཐོགས་མེད་དཟིགས་པར་ལྡན། །
དེ་དག་ཐམས་ཅད་སྤྱན་སྔ་ན། །རྟག་པར་བདག་ནི་གནས་སོ་ཞེས། །ཞེས་པ་དང་། དོན་
--
ྋ68ལ



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
མེད་ས་སྒོ་རྩྭ་གཅོད་དང༌། །ས་རིས་འབྲི་སོགས་བྱེད་འགྱུར་ན། །བདེ་གཤེགས་བསླབ་པ་
དྲན་བྱས་ནས། །སྐྲག་པས་དེ་ཡི་མོད་ལ་དོར། །ཞེས་གསུངས་པའི་ཕྱིར་རོ། །
བཞི་པ་ཉེས་པ་ལས་སླར་ལྡོག་པའི་སྟོབས་ནི། སླན་ཆད་ཀྱང་ཞེས་པ་ནས། ལགས་
སོ་ཞེས་པའི་བར་གྱིས་བསྟན། དེའི་དོན་ཡང་། སྔར་བྱས་ཀྱི་སྡིག་ལྟུང་རྣམས་བཤགས་
པར་མ་ཟད། སླན་ཆད་དེ་ཕྱིན་ཆད་ཀྱང་སྡིག་ལྟུང་བྱེད་བཞིན་པ་རྣམས་འཕྲོ་གཅོད་ཅིང་མ་
བྱས་པ་རྣམས་ཅི་ནས་མི་བྱེད་སྙམ་དུ་བསྡམས་སེམས་བརྟན་པོར་བྱའོ། །
སྔར་བཤད་པ་དེ་དག་གི་དོན་བསྡུས་ན། གཉེན་པོ་སྟོབས་བཞི་ཚང་བ་བསྟེན་པའི་
སྒོ་ནས་འགྱོད་སེམས་དྲག་པོས་སྡིག་ལྟུང་རྣམས་བཤགས་པ་ལ་འབད་དགོས་ཏེ། དེ་ལྟར་
འབད་ན། སྔར་སྡིག་ལྟུང་ཇི་ཙམ་བྱས་ཀྱང་། དཔེར་ན་ཟླ་བ་སྤྲིན་གྱིས་བསྒྲིབས་པ་ཕྱིས་
སྤྲིན་དང་བྲལ་ནས་ནམ་མཁའ་གཡའ་དག་པའི་དཀྱིལ་མཛེས་པ་བཞིན་དུ་བདག་གི་ཤེས་
རྒྱུད་སྔར་སྡིག་ལྟུང་གིས་སྦགས་པ་ཡང་ཕྱིས་སྟོབས་བཞིའི་བཤགས་པས་དག་ནས། ལམ་
གོང་མ་བསྒྲུབ་པའི་སྣོད་རུང་དུ་འགྱུར་བ་ཡིན་ཏེ། ཇི་སྐད་དུ་བཤེས་སྤྲིངས་ལས། སྔོན་ཆད་
བག་མེད་བྱས་པར་གྱུར་ན་ཡང་། །ཕྱིས་ནས་བག་དང་ལྡན་པར་བྱས་གྱུར་ན། །ཟླབ་སྤྲིན་
བྲལ་ལྟ་བུ་རྣམས་མཛེས་ཏེ། །དགའ་བོ་སོར་འཕྲེང་མཐོང་ལྡན་བདེ་ཕྱེད་བཞིན། །ཞེས་
གསུངས་པའི་ཕྱིར་རོ། །
དེ་ལྟར་ལེགས་པར་བཤགས་པའི་ཚེ། མཁས་པའི་སྡིག་པ་ལྕི་ཡང་ཡང་། །བླུན་པོའི་
སྡིག་པ་ཡང་ཡང་ལྕི། །ཞེས་པའི་གནད་ཀྱང་དེ་ཉིད་ན་ཡོད་པ་ཡིན་པ་འདྲའོ། །དེའི་ཕྱིར་
དང་པོ་ཉིད་ནས་ཉེས་ལྟུང་གིས་མ་གོས་པར་བྱས་ཤིང་། བརྒྱ་ལ་གལ་ཏེ་ཉོན་མོངས་སྟོབས་
ཆེ་བའི་དབང་གིས་ཉེས་ལྟུང་ཕྲ་མོས་གོས་པ་ཕན་ཆད། ཕུང་པོ་གསུམ་པའི་མདོ་འདི་
བཏོན་པའི་སྒོ་ནས་སྔར་བཤད་པའི་སྟོབས་བཞིས་བཤགས་དགོས་ཏེ། དེ་ལྟར་ཡང་སྤྱོད་
~69



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཇུག་ལས། བདག་ནི་མྱ་ངན་འཇིགས་སེམས་ཀྱིས། །མགོན་པོའི་སྤྱན་སྔར་མངོན་སུམ་
དུ། །ཐལ་སྦྱར་པུས་མོ་བཙུགས་ནས་ནི། །སྡིག་
།སྡིག་པ་ཐམས་ཅད་བཤགས་པར་བགྱིས།
ཞེས་དང་། ཉིན་དང་མཚན་དུ་ཡང་དང་ཡང་། །ཕུང་པོ་གསུམ་པ་འདོན་པར་བྱ། །ཞེས་
གསུངས་སོ། །སྡིག་པ་བཤགས་པའི་ཚུལ་བཤད་ཟིན་ཏོ། །
གཉིས་པ་དགེ་བ་བསྔོ་བའི་ཚུལ་ལ་གསུམ། བསྔོ་བའི་དཔང་པོ་མཛད་པར་གསོལ་
བ། བསྔོ་བྱའི་དགེ་བ་ངོས་བཟུང་བ། ཇི་ལྟར་བསྔོ་བའི་ཚུལ་ལོ། །དང་པོ། སངས་རྒྱས་
བཅོམ་ལྡན་འདས་ཞེས་པ་ནས། དགོངས་སུ་གསོལ་ཞེས་བའི་བར་གྱིས་བསྟན། དོན་ནི།
སངས་རྒྱས་སུམ་ཅུ་སོ་ལྔ་པོ་ལ་སོགས་པའི་རྒྱལ་བ་སྲས་བཅས་དེ་དག་ལ། སྔར་སྡིག་པ་
བཤགས་པའི་དཔང་པོ་མཛད་པ་བཀའ་དྲིན་ཆེ་ཞིང་། ད་དུང་བརྩེ་བ་ཆེན་པོས་དགོངས་
ནས། བསྔོ་བའི་དཔང་པོ་མཛད་དུ་གསོལ། ཞེས་སྙན་གསན་འབུལ་བའོ། །
གཉིས་པ་བསྔོ་བྱའི་དགེ་བ་ངོས་འཛིན་པ་ལ། བདག་གི་སྐྱེ་བ་འདི་དང་། ཞེས་པ་
ནས། བསྡོམས་ནས་ཞེས་པའི་བར་གསུངས། དེའི་དོན་འཆད་ཚུལ་ནི། འདི་ལྟར་བདག་
གིས་སྐྱེ་བ་འདིར་ཕ་རོལ་ཏུ་ཕྱིན་པ་དྲུག་གིས་མཚོན་ནས་དགེ་བའི་རྩ་བ་ཇི་སྙེད་ཅིག་བྱས་
པ་དང་། སྐྱེ་བ་ཐོག་མ་མ་མཆིས་པ་ནས་སྐྱེ་བ་འདི་ཐུག་གི་བར་དུ་ལས་ཉོན་གྱི་དབང་གིས་
འཁོར་བ་ན་འཁོར་བའི་སྐྱེ་གནས་གཞན་དག་ཏུ་དགེ་བའི་རྩ་བ་བགྱིས་པ་ཐམས་ཅད་བསྔོ་
བྱའི་དགེ་བར་བསྟན་ཏོ། །
གོང་དུ་འཁོར་བའི་སྐྱེ་གནས་ཐམས་ཅད་ཅེས་སྨོས་ནས། འདིར་སྐྱེ་གནས་གཞན་
དག་ཏུ་ཞེས་སྨོས་པའི་རྒྱུ་མཚན་ཡོད་དེ། སྡིག་པ་བྱས་པའི་སྐྱེ་བ་ལ་ལྟོས་ནས་དགེ་བ་བྱས་
པའི་སྐྱེ་བ་སྲིད་མཐའ་ཙམ་ཡིན་པ་ལ་དགོངས་ནས་དེ་ལྟར་བཤད་པའི་ཕྱིར་རོ། །འོ་ན་ཕྱིན་
དྲུག་གིས་མཚོན་པའི་དགེ་བ་བྱ་ཚུལ་ཇི་ལྟ་བུ་ཞེ་ན། བསྔོ་བ་བྱེད་པ་པོ་བདག་གིས་སྐྱེ་བ་
ལ70ལ



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
དང་ཚེ་རབས་ཐམས་ཅད་དུ་སྦྱིན་པ་གང་གཏོང་བའི་ཡུལ་ངན་པ་དུད་འགྲོའི་སྐྱེས་གནས་
སུ་སྐྱེས་པ་ཡན་ཆད་ལ་དངོས་པོ་ཆུང་ངུ་ཟས་ཁམ་གཅིག་ཙམ་སྩལ་པ་སྟེ་བྱིན་པའི་དགེ་བའི་
རྩ་བས་མཚོན་ནས། ཡུལ་ཁྱད་པར་འཕགས་པ་ཡང་དག་པར་རྫོགས་པའི་སངས་རྒྱས་ལྟ་
བུ་ལ་དངོས་པོ་ཆེན་པོ་ལུསལོངས་སྤྱོད་དགེ་རྩ་ཐམས་ཅད་ཕུལ་བའི་དགེ་བ་དང་། འཁོར་
རྒྱ་མཚོ་ལྟ་བུ་ལ་ཆོས་ཟབ་མོ་ཚུལ་བཞིན་དུ་བཤད་པའི་ཆོས་ཀྱི་སྦྱིན་པ་རྣམས་ཀྱང་བསྔོ་
རྒྱུའི་དགེ་བར་བསྟན་པས་གཞུང་འདིས་ཀྱང་མཆོད་པའི་ཡན་ལག་བསྟན་ཏོ། །
དེ་བཞིན་དུ་མི་དགེ་བཅུ་སྤོང་གི་ཚུལ་ཁྲིམས་སོགས་ཚུལ་ཁྲིམས་བསྲུངས་པའི་དགེ་
བའི་རྩ་བ་གང་ལགས་པ་སྟེ་གང་ཡིན་པ་ཐམས་ཅད་དང་། ཚངས་པ་ནི་ཐར་པའམ་མྱ་ངན་
ལས་འདས་པ་ཡིན་ལ། དེ་ཐོབ་པའི་ཕྱིར་དུ་བྱམས་སོགས་ཚད་མེད་བཞི་བསྒོམས་པ་ནི་
ཚངས་པར་སྤྱོད་པ་ཡིན་ཞིང་། དེ་ཡང་བྱམས་སོགས་ཚད་མེད་མེད་བཞིས་ཁོང་ཁྲོ་འཇོམས་
པས་བཟོད་པ་བསྒོམས་པའི་དགེ་བའི་རྩ་བ་དང་། དགེ་བ་བྱེད་པ་ལ་ལྷག་པར་སྤྲོ་བའི་
བརྩོན་འགྲུས་རྩོམ་པའི་དགེ་བ་ནི་སེམས་ཅན་ཡོངས་སུ་སྨིན་པར་བྱས་ཞེས་པས་བསྟན་ཏེ།
སེམས་ཅན་ཡོངས་སུ་མ་སྨིན་པ་རྣམས་སྨིན་པར་བྱེད་པ་དང་། སྨིན་པ་རྣམས་གྲོལ་བར་
བྱེད་པ་ལ་ལྷག་པར་སྤྲོ་བའི་བརྩོན་འགྲུས་རྩོམ་པའི་དགེ་བ་དང་། བླ་ན་མེད་པའི་བྱང་ཆུབ་
མཆོག་ཏུ་སེམས་བསྐྱེད་ནས་དེ་ལ་རྩེ་གཅིག་ཏུ་གནས་ནས་བསམ་གཏན་བསྒོམས་པའི་
དགེ་བའི་རྩ་བ་དང་། བླ་ན་མེད་པའི་ཡེ་ཤེས་ནི་ཆོས་ཀྱི་སྐུ་ཡིན་ལ། དེ་ཐོབ་པའི་ཕྱིར་དུ་
བདག་མེད་པའི་དོན་ལ་སོ་སོར་རྟོག་པའི་ཤེས་རབ་ཀྱིས་དཔྱོད་པར་བྱེད་པའི་དགེ་བའི་རྩ་
བདག་གིས་དངོས་སུ་བགྱིས་པ་གང་ལགས་པ་དེ་དག་ཐམས་ཅད་བསྔོ་རྒྱུའི་དགེ་བ་ཡིན་
ནོ། །
དེ་ནས་གཅིག་ཏུ་བསྡུས་ཤིང་ཞེས་པ་དང་། བཟླུམས་ཏེ་ཞེས་པ་དང་། བསྡོམས་ནས་
ལ71



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་པ་གསུམ་གྱི་ཁྱད་པར་ཇི་ལྟར་ཡིན་ཞེ་ན། དེ་གསུམ་གྱི་ཁྱད་པར་ནི་འདི་ལྟར་ཡིན་ཏེ་
གཅིག་ཏུ་བསྡུས་ཞེས་པས་བདག་གིས་དུས་གསུམ་དུ་བྱས་པའི་དགེ་བ་ཐམས་ཅད་ཕྱོགས་
གཅིག་ཏུ་བསྡུས་ཞེས་བསྟན་ཏོ། །བཟླུམས་ཞེས་པ་ནི་བརྡའ་རྙིང་པ་ཡིན་པས། དེས་གང་
ཟག་གཞན་གྱི་དུས་གསུམ་དུ་བསགས་པའི་དགེ་བ་རྣམས་ཀྱང་ཕྱོགས་གཅིག་ཏུ་བསྡུས་
པར་བསྟན་ལ། བསྡོམས་ཞེས་པ་ནི་རང་གི་བྱས་པའི་དགེ་བ་དང་། གཞན་གྱིས་བྱསཔའི་
དགེ་བ་གཉིས་ཀ་བསྡོམས་ནས་རྫོགས་བྱང་དུ་བསྔོ་བྱའི་དགེ་བར་བསྟན་པ་ཡིན་ནོ། །
ལེགས་པར་བཤད་པའི་བང་མཛོད་ནས། །ཤིན་ཏུ་གཅེས་པའི་བཤད་སྲོལ་གྱི། །བསམ་
འཕེལ་དབང་གི་རྒྱལ་པོ་འདི། །བཀའ་དྲིན་འཁོར་ཕྱིར་བླ་མར་འབུལ། །
གསུམ་པ་ཇི་ལྟར་བསྔོ་བའི་ཚུལ་ནི། བླ་ན་མ་མཆིས་པ་ཞེས་པ་ནས། དེ་བཞིན་དུ་
བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་པའི་བར་གྱིས་བསྟན་ལ། དེ་ཡང་ཐོག་
མར་ལེགས་པར་མཚམས་སྦྱར་ན་བསྔོ་བ་བྱེད་པའི་ཚེ་འདུན་པ་དྲག་པོ་འབྱུང་བས་དེ་སྦྱོར་
བའི་ཚུལ་ནི། སྤྱིར་བསྔོ་བ་བྱེད་པའི་ཚུལ་མང་དུ་ཡོད་ཀྱང་། མཆོག་དང་ཕུལ་དུ་གྱུར་པ་ནི་
ཕན་བདེའི་འབྱུང་གནས་བསྟན་པ་རྒྱས་པའི་རྒྱུར་བསྔོ་བ། དངོས་གྲུབ་འབྱུང་གནས་བླ་
མས་རྗེས་སུ་འཛིན་པའི་རྒྱུར་བསྔོ་བ། བླ་མེད་རྫོགས་བྱང་དུ་བསྔོ་བ་རྣམས་ཡིན་ལ། དེ་
ཡང་བསྟན་པ་རྒྱས་པའི་རྒྱུར་བསྔོས་པས་ཀྱང་བསྔོ་བ་བླ་ན་མེད་པར་འགྲོ་སྟེ། མངོན་པར་
རྫོགས་པར་སངས་རྒྱས་ནས་ཀྱང་སེམས་ཅན་ཐམས་ཅད་ཀྱི་ཕན་པ་དང་བདེ་བ་བསྒྲུབ་པ་
སོགས་གཞན་དོན་མཛད་པ་འབའ་ཞིག་ཡིན་ལ། དེ་ཡང་བསྟན་པ་གནས་པ་ལ་རག་ལས་
པས་སོ། །བླ་མ་དམ་པས་རྗེས་འཛིན་པའི་རྒྱུར་བསྔོས་པས་ཀྱང་། བསྔོ་བ་བླ་ན་མེད་པར་
འགྲོ་སྟེ་གནས་སྐབས་དང་མཐར་ཐུག་གི་ཡོན་ཏན་ཐམས་ཅད་བླ་མ་དམ་པ་ལ་རག་ལས་
ཤིང་། དགེ་བ་རྣམས་དེ་ལྟར་བསྔོས་པས་སྐྱེ་བ་ཐམས་ཅད་དུ་བླ་མ་དམ་པས་དགྱེས་བཞིན་
72



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
དུ་རྗེས་སུ་འཛིན་པས་དེ་ལ་བརྟེན་ནས་ཡོན་ཏན་ཐམས་ཅད་འབྱུང་བས་སོ། །བླ་མེད་
རྫོགས་བྱང་དུ་བསྔོས་པས་ཀྱང་། བསྔོ་བ་བླ་ན་མེད་པར་འགྲོ་སྟེ། དཔེར་ན་ནས་འབྲས་ལ་
སོགས་འབྱུང་བའི་ཕྱིར་དུ་དེ་དག་གི་ས་བོན་བཏབ་ན་སོག་མ་མི་འདོད་ཀྱང་འབྱུང་བ་
བཞིན་དུ། བླ་མེད་རྫོགས་བྱང་ཐོབ་པའི་ཕྱིར་དུ་དགེ་བ་བསྔོས་ན་ཡོན་ཏན་གཞན་ཐམས་
ཅད་ཞོར་ལ་འབྱུང་བར་ལམ་རིམ་ལས་གསུངས་པ་ལྟར་རོ། །དེའི་ཕྱིར་བདག་གི་བླ་མ་དམ་
པ་མཁྱེན་རབ་ཀྱི་དབང་ཕྱུག །བློ་བཟང་གྲགས་པའི་དཔལ་གྱིས་ཀྱང་དོན་གྱི་དབང་འདི་
གཟིགས་ནས་དགེ་བ་གང་བསྔོ་བ་ཐམས་ཅད་དེ་གསུམ་པོ་ཅི་རིགས་པར་བསྔོ་བར་མཛད་
པ་ཡིན་ནོ། །
བསྔོ་བའི་ཚུལ་དེ་དག་གི་ནང་ནས་སྐབས་འདིར་རྫོགས་པའི་བྱང་ཆུབ་ཏུ་བསྔོ་བ་
ཡིན་ལ། དེ་ཡང་བླ་ན་མ་མཆིས་པ། གོང་ན་མ་མཆིས་པ། ཞེས་སྨོས་པ་ནི། སྤྱིར་བླ་ན་མེད་
པ་དང་གོང་ན་མེད་པ་གཉིས་དོན་གཅིག་ཀྱང་། འདི ར་གཉིས་ཀ་སྨོས་པ་འགལ་བར་མི་
བཟུང་སྟེ། བླ་ན་མ་མཆིས་ཞེས་པས་གཟུགས་སྐུ་བསྟན་ནས། གོང་ན་མ་མཆིས་པ་ཞེས་
པས། ཆོས་སྐུ་བསྟན་པའི་ཕྱིར། གོང་མའི་གོང་མ། བླ་མའི་བླ་མ་ཞེས་གསུངས་པའི་ཁྱད་
པར་ཡང་འདི་ལྟར་འདི་ལྟར་ཡིན་ཏེ། གོང་མའི་གོང་མ་ཞེས་པས་ལོངས་སྐུ་བསྟན། བླ་མའི་
བླ་མ་ཞེསཔས་སྤྲུལ་སྐུ་བསྟན་པའི་ཕྱིར་རོ། །
ལོངས་སྐུ་ལ་གོང་མའི་གོང་མ་ཞེས་བརྗོད་པའི་རྒྱུ་མཚན་ཡོད་དེ། བྱང་སེམས་ས་
བཅུ་པ་བ་ལ་གོང་མ་ཞེས་གསུངས་ལ། ལོངས་སྐུ་དེ་བྱང་སེམས་ས་བཅུ་པ་དེའི་གོང་ན་
ཡོད་པས་དེ་ལྟར་བརྗོད་པའི་ཕྱིར། སྤྲུལ་སྐུ་ལ་བླ་མའི་བླ་མ་ཞེས་བརྗོད་པའི་རྒྱུ་མཚན་ཡོད་
དེ། ཉན་རང་དགྲ་བཅོམ་པ་དང་དག་ས་ལ་གནས་པའི་བྱང་སེམས་ལ་བླ་མ་ཞེས་བྱ་ལ།
སྤྲུལ་སྐུ་དེ་དག་གི་ཡང་བླ་མ་ཡིན་པས་དེ་ལྟར་བརྗོད་པའི་ཕྱིར། སྔོན་ཆད་འདི་འདྲའི་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤད་པ་ནི། །མཐོང་བ་ལྟ་ཞོག་ཐོས་པ་སུ། །ད་ལམ་ལྷ་དང་བླ་མ་ཡི། །ཐུགས་རྗེ་ལས་ནི་
ལེགས་པར་འཐོན། །དེས་ན་སྔར་བཤད་པའི་དགེ་བ་དེ་རྣམས། གཟུགས་སྐུ་དང་། ཆོས་
སྐུ་གཉིས་ཐོབ་པའི་ཕྱིར་དུ་བསྔོས་པས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་ཡོངས་སུ་བསྔོ་བར་བགྱིའོ་སྟེ་བྱའོ་ཞེས་པའི་དོན་ནོ། །
དེ་ཡང་ཇི་ལྟར་ཏེ་དཔེར་ན་སྔོན་འདས་པའི་སངས་རྒྱས་བཅོམ་ལྡན་འདས་རྣམས་
ཀྱིས་དགེ་བ་རྣམས་རྫོགས་བྱང་དུ་བསྔོས་པ་དང་། མ་བྱོན་པའི་སངས་རྒྱས་བཅོམ་ལྡན་
འདས་རྣམས་ཀྱིས་ཀྱང་བསྔོ་བར་འགྱུར་བ་དང་། ད་ལྟར་བཞུགས་པའི་སངས་རྒྱས་བཅོམ་
ལྡན་འདས་རྣམས་ཀྱིས་དགེ་བ་རྣམས་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་མཛད་
པ་དེ་བཞིན་དུ་བདག་གིས་ཀྱང་དགེ་བ་རྣམས་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་
བགྱིའོ་སྟེ་བྱས་པ་ཡིན་ནོ། །དེས་ན་དགེ་བ་རྫོགས་བྱང་ཏུ་བསྔོ་བ་ལ་ནན་ཏན་ཆེན་པོ་བྱེད་
དགོས་ཏེ། རྣལ་འབྱོར་གྱི་དབང་ཕྱུག་མི་ལས་ཀྱང་། བྲག་ལ་སྒོམ་པའི་སྒོམ་ཆེན་དང་། །འཚོ་
བ་སྦྱོར་བའི་ཡོན་བདག་གཉིས། །སངས་མཉམ་པོར་རྒྱ་བའི་རྟེན་འབྲེལ་ཡོད། །ཅེས་
གསུངས་ནས། རྟེན་འབྲེལ་ཇི་ལྟར་ཡོད་ཅེ་ན། རྟེན་འབྲེལ་གྱི་སྙིང་པོ་བསྔོ་བ་ཡིན། །རྗེས་
བསྔོ་བ་འདི་ལ་ནན་ཏན་མཛོད། །ཅེས་འཚོ་བ་སྦྱོར་བའི་དགེ་བ་དེས་མཚོན་པའི་དགེ་བ་
རྣམས་སངས་རྒྱས་ཐོབ་པའི་རྒྱུར་བསྔོ་ཞིང་། དེར་བསྔོས་པའི་རྟེན་འབྲེལ་ལས་སངས་རྒྱས་
ཐོབ་པར་འགྱུར་བ་དང་། ཕྱིས་འབྱུང་བའི་གདུལ་བྱ་རྣམས་ལའང་དགེ་བ་བྱས་པའི་རྗེས་
བསྔོ་བ་ནན་ཏན་གྱིས་ཤིག་ཅེས་བཀའ་སྩལ་པའི་ཕྱིར་རོ། །
གསུམ་པ་དོན་བསྡུས་ཏེ་ཡན་ལག་བདུན་ཚང་བར་སྟོན་པ་ལ་གཉིས། ཡན་ལག་
བདུན་དུ་འགྱུར་ཚུལ་བཤད་པ་དང་། བདུན་པོ་བསྟན་པའི་ཕྱིར་དུ་སླར་ཡང་དཀོན་མཆོག་
གསུམ་ལ་སྐྱབས་སུ་འགྲོ་བར་བསྟན་པའོ། །དང་པོ་ནི། སྡིག་པ་ཐམས་ཅད་ནི་སོ་སོར་
ལ74ལ



བྱང་ཆུབ་སེམས་དཔའི་ལྟུང་བ་བཤགས་པའི་ཊི་ཀ་མཐོང་བ་དོན་ལྡན།
བཤགས་ཞེས་པ་ནས། དམ་པ་ཐོབ་པར་གྱུར་ཅིག །ཅེས་པའི་བར་གྱིས་བསྟན་ཏོ། །དེ་
ཡང་། སྡིག་པ་ཐམས་ཅད་ནི་སོ་སོར་བཤགས། ཞེས་པའི་དོན་ནི་ལུས་ཀྱི་སྒོ་ནས་བསགས་
པའི་སྡིག་པ་རྣམས་ཕྱག་འཚལ་བ་སོགས་ཀྱིས་བཤགས་པ་དང་། ངག་གི་སྒོ་ནས་བསགས་
པའི་སྡིག་པ་རྣམས་དེ་བཞིན་གཤེགས་པའི་མཚན་བརྗོད་པ་དང་། གཟུངས་སྔགས་ཟབ་མོ་
བཟླས་པ་སོགས་ཀྱིས་བཤགས་པ་དང་། ཡིད་ཀྱིས་སྒོ་ནས་བསགས་པའི་སྡིག་པ་རྣམས་
ལམ་བསྒོམ་པ་སོགས་ཀྱིས་སྒོ་ནས་བཤགས་དགོས་པས་ན་སོ་སོར་བཤགས་ཞེས་བཤད་
པ་ཡིན་ནོ། །སྡིག་པ་ཐམས་ཅད་ནི་སོ་སོར་བཤགས། ཞེས་པ་འདིས་གོང་དུ་བསྟན་པའི་
སྡིག་པ་བཤགས་པའི་ཡན་ལག་དང་། མཆོད་པ་འབུལ་པའི་ཡན་ལག་གཉིས་བསྡུས་ནས་
བསྟན་ཏེ། དེ་གཉིས་ཀྱི་སྟེང་དུ་བསོད་ནམས་ཏེ་རང་གཞན་གྱིས་དགེ་བ་བྱས་པ་ཐམས་
ཅད་ལ་རྗེས་སུ་ཡི་རང་བའི་ཡན་ལག །ཕྱོགས་བཅུའི་སངས་རྒྱས་ཐམས་ཅད་ལ་ཆོས་ཀྱི་
འཁོར་ལོ་བསྐོར་བར་བསྐུལ་བའི་ཡན་ལག །མྱ་ངན་ལས་འདའ་ཚུལ་མི་སྟོན་པར་བསྐལ་
པ་མ་སྟོང་བར་དུ་བཞུགས་པར་གསོལ་བ་འདེབས་པའི་ཡན་ལག །བདག་གིས་བླ་ན་མེད་
པའི་ཡེ་ཤེས་ཀྱི་མཆོག་དམ་པ་ཐོབ་གྱུར་ཅིག །ཅེས་པས་གོང་དུ་བཤད་པའི་བསྔོ་བ་བྱེད་
ཚུལ་རྣམས་བསྡུས་ནས་བསྔོ་བའི་ཡན་ལག་བསྟན་པ་ཡིན་པས། དེ་ལྟར་ན་ཡན་ལག་
བདུན་པོ་ཚང་བར་བསྟན་པ་ཤེས་པར་གྱིས་ཤིག །
ལྷ་དང་བླ་མའི་ཐུགས་རྗེའི་འོད་ཟེར་གྱིས། །བློ་གྲོས་པདྨོ་ལེགས་པར་ཁ་ཕྱེ་ནས། །
བཤད་སྲོལ་གསར་པ་སྦྲང་རྩིའི་བཅུད་ཆགས་པ། །ད་རེས་བདག་གིས་ཕྱེ་པ་ཨེ་མ་མཚར། །
ཡང་མདོ་འདི་ལ། ཕུང་པོ་གསུམ་པའི་མདོ་ཞེས་ཀྱང་བྱ་སྟེ། སྡིག་པ་བཤགས་པའི་ཕུང་པོ།
དགེ་བ་བསྔོ་བའི་ཕུང་པོ། རྗེས་སུ་ཡི་རང་བའི་ཕུང་པོ་གསུམ་བརྗོད་པར་བྱེད་པས་དེ་ལྟར་
བཤད་པའི་ཕྱིར་རོ། །
ལ75ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ཡན་ལག་བདུན་པོ་དེ་བསྟན་པའི་ཕྱིར་དུ། སླར་ཡང་དཀོན་མཆོག་གསུམ་
ལ་སྐྱབས་སུ་འགྲོ་ཚུལ་དེ་སྟོན་པ་ལ། མི་མཆོག་རྒྱལ་བ་གང་དག་ཅེས་སོགས་གསུངས་ལ།
དེའི་དོན་ནི་མིའི་མཆོག་ཏུ་གྱུར་པའི་རྒྱལ་བའམ་སངས་རྒྱས་གང་དག་ད་ལྟར་བཞུགས་པ་
དང་། སངས་རྒྱས་གང་དག་འདས་པ་སྟེ་སྔར་བྱོན་ཟིན་པ་དག་དང་། དེ་བཞིན་དུ་གང་མ་
བྱོན་པའི་སངས་རྒྱས་ཀྱི་སྐུ་གསུང་ཐུགས་ཀྱི་ཡོན་ཏན་དང་བསྔགས་པ་མཐའ་ཡས་ཤིང་།
རྒྱ་མཚོ་ཆེན་པོ་དང་འདྲ་བའི་དུས་གསུམ་གྱི་སངས་རྒྱས་ཀུན་ལ་ཐལ་མོ་སྦྱར་བ་སྟེ་གུས་
པར་བྱས་ཏེ་སྐྱབས་སུ་ཉེ་བར་མཆི་བ་སྟེ་འགྲོ་ཞེས་དངོས་སུ་བསྟན་ནས། ཤུགས་ལ་ཆོས་
དཀོན་མཆོག་དང་དགེ་འདུན་དཀོན་མཆོག་ལ་སྐྱབས་སུ་འགྲོ་བར་བསྟན་ཏོ། །
དེ་ལྟར་ཡན་ལག་བདུན་པའི་སྒོ་ནས། སྡིག་ལྟུང་བཤགས་པ་ལ་རྨི་ལྟས་ཇི་ལྟར་
འབྱུང་ཚུལ་ཡོད་དེ། རྨི་ལམ་དུ་ཟས་ངན་སྐྱུགས་པ་དང་། ཞོ་དང་འོ་མ་ལ་སོགས་པ་འཐུང་
བ་དང་། ཉི་མ་དང་ཟླ་བ་མཐོང་བ་དང་། ནམ་མཁའ་ལ་འགྲོ་བ་དང་། མེ་འབར་བ་དང་།
མ་ཧེ་དང་། མི་ནག་པོ་ཐུབ་པ་དང་། དགེ་སློང་དང་། དགེ་སློང་མའི་དགེ་འདུན་མཐོང་བ་
དང་། འོ་མ་འབྱུང་བའི་ཤིང་དང་། གླང་པོ་ཆེ་དང་། ཁྱུ་མཆོག་དང་། རི་དང་། སེང་གེའི་ཁྲི་
དང་། ཁང་པ་བཟང་པོའི་སྟེང་དུ་འཛེག་པ་དང་། ཆོས་ཉན་པ་སོགས་རྨིས་ན་སྡིག་པ་དག་
པའི་རྟགས་སུ་བསྐུལ་བྱེད་ཀྱི་གཟུངས་ལས་གསུངས་སོ། །
འདིར་སྨྲས་པ། བླ་མ་ལྷར་བཅས་ཀུན་གྱི་ཐུགས་རྗེ་ལས། །སྐལ་ལྡན་བློ་གསལ་
དགའ་བ་བསྐྱེདཔའི་ཕྱིར། །ཕུང་པོ་གསུམ་པའི་མདོ་སྡེ་ཟབ་མོའི་དོན། །ཕྱོགས་ཙམ་
བཤད་པའི་ལེགས་པའི་གཏམ་འདི་ནི། །ས་མཐར་སྐྱེས་པའི་ངུར་སྨྲིག་གཟུགས་འཆང་བ། །
བུདྡྷ་ཛྷཱ་ན་བདག་གིས་ཡི་གེར་བཀོད། །དེ་ལས་བྱུང་བའི་རྣམ་དཀར་དགེ་བའི་ཚོགས། །
གང་དེས་བདག་དང་དྲིན་ཅན་བཅས་པ་ཡིས། །ཐོག་མེད་དུས་ནས་སྐྱེ་དང་སྐྱེ་བ་རུ། །ཡང་
76



བྱང་ཆུབ་སེམས་དཔའི་ལྟུང་བ་བཤགས་པའི་ཊཱི་ཀ་མཐོང་བ་དོན་ལྡན།
ཡང་བསགས་པའི་སྡིག་ལྟུང་བག་ཆགས་བཅས། །བྱང་ཞིང་དག་ནས་མཐར་ཐུག་སྒྲིབ་
བྲལ་གྱི། །ཡོན་ཏན་ཀུན་རྫོགས་སངས་རྒྱས་མྱུར་ཐོབ་ཤོག །གནས་སྐབས་སུ་ཡང་ཐུབ་
བསྟན་རིན་པོ་ཆེ། །ཕྱོགས་དུས་ཀུན་ཏུ་དར་ཞིང་རྒྱས་པའི་ཐབས། །བཤད་སྒྲུབ་ཉི་ཟླ་ཟུང་
གཅིག་ཤར་ནས་ནི། །ཉིན་མཚན་ཕན་བདེའི་འོད་ཀྱིས་འགེངས་གྱུར་ཅིག །ཚུལ་འདིར་
འབད་ལ་ནོངས་པ་ཅི་མཆིས་པ། །བླ་མ་ལྷར་བཅས་གཞན་ཡང་མཁས་པའི་ཚོགས། །དད་
དང་གུས་པའི་སྒོ་ནས་བཟོད་པར་གསོལ། །བརྩེ་བས་བདག་ལ་སྒྲིབ་མེད་མཛད་དུ་གསོལ། །
བདག་འདྲའི་སྡིག་ལྡན་གཡང་སར་ལྟུང་བ་ལ། །སྒོ་འཕར་ལྟ་བའི་ཕུང་པོ་གསུམ་པའི་མདོ། །
ཚིག་དང་དོན་ལ་འཁྲུལ་པའི་དྲི་སྤངས་ནས། །ངན་སོང་སྒོ་གཅོད་སྐལ་ལྡན་ཡི་རང་གནས། །
ཐེ་ཚོམ་འཇོམས་པའི་དཔའ་བོ་མཐོང་བས་དད།། །། དགེའོ།།
ཨོཾ་སྭ་སྟི། བསོད་ནམས་ཚད་མེད་ཕུང་པོ་གསུམ་པའི་མདོ། །ཇི་བཞིན་དོན་སྣང་
ལེགས་བཤད་ཡོངས་འདུས་ཀླུང་། །འགྲེལ་པའི་མ་ཕྱི་སྤར་གྱི་མཆོད་སྡོང་བསྐྲུན། །དགེ་
བས་འགྲོ་ཀུན་རྫོགས་བྱང་ཐོབ་པར་ཤོག །ཅེས་དབེན་ས་པ་མཁས་གྲུབ་སངས་རྒྱས་ཡེ་
ཤེས་ཀྱིས་མཛད་པའི་འགྲེལ་པ་བསོད་ནམས་ཀྱི་ཚོགས་སུ་བསྐྲུནཔའི་སྐབས་འཇམ་
དབྱངས་ཡོན་ཏན་གྱིས་སྨྲས་པ་སིདྡྷི་ར་སྟུ། །
ལ77ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ལྟུང་བཤགས་ཀྱི་ཟིན་བྲིས་ཉུང་ངུ་གོ་བདེ་སྡིག་ལྟུང་དག་བྱེད་
ཡེ་ཤེས་བདུད་རྩིའི་ཁྲུས་ཆར་ཞེས་བྱ་བ་
བཞུགས་སོ།།
མཁས་གྲུབ་ཀརྨ་ཆགས་མེད།
ཀྱེ་མ་གསོན་དང་བདག་དང་བདག་འདྲ་ཀུན། །བསྐལ་པ་གྲངས་མེད་འདས་པའི་
སྔོན་རོལ་ནས། །ལུས་ལ་མ་བླངས་པ་ནི་གཅིག་ཀྱང་མེད། །སྟོང་གསུམ་འཇིག་རྟེན་
ཁམས་ཀྱི་སེམས་ཅན་ཀུན། །སྐྱེ་མ་མྱོང་དང་ཤི་མ་མྱོང་བའི་ས། །ཁབ་ཀྱི་རྩེ་མོ་ཙམ་ཞིག་
མེད་པར་གསུངས། །དེ་ཚེ་སྡིག་སྒྲིབ་བསགས་པའི་ལས་ངན་ནི། །གཟུགས་སུ་གྲུབ་ན་ནམ་
མཁར་མི་ཤོང་ཙམ། །དེ་དག་ནམ་ཞིག་རང་ལ་ངེས་པར་སྨིན། །སྐྱེ་བ་འདི་དང་མ་འོངས་
ཐམས་ཅད་དུ། །སྡུག་བསྔལ་འབྱུང་བའི་རྒྱུ་ནི་སྡིག་སྒྲིབ་སྟེ། །དེ་དག་བཤགས་ན་དག་ཅིང་
མ་བཤགས་ན། །བསྐལ་པ་བྱེ་བ་བརྒྱར་ཡང་ཆུད་མི་ཟ། །ནམ་ཞིག་རང་གི་ལུས་ངག་ཡིད་
ལ་སྨིན། །རང་རེ་དམ་པའི་ཆོས་ཀྱི་སྒོར་ཞུགས་ནས། །སྡོམ་གཙང་དམ་ཚིག་ལྡན་པར་རློམ་
ན་ཡང་། །ཕྲ་ཞིབ་ལྟུང་བའི་ཆར་རྒྱུན་བར་མཚམས་མེད། །རང་གིས་ཚོར་དང་མ་ཚོར་ལྟུང་
བ་མང་། །དེ་དག་ཚུལ་བཞིན་བཤགས་པ་མ་བྱས་ན། །ལྟུང་བ་རེ་རེས་ངན་སོང་གནས་
དེར་ལྟུང་། །དེ་ཕྱིར་ལྟུང་བ་ཞེས་བྱ་ཡིན་པར་གསུངས། །ཉེས་བྱས་བདུན་བསགས་ལྟུང་བ་
ལ78ལ



ལྟུང་བཤགས་ཀྱི་ཟིན་བྲིས་ཉུང་དུ་གོ་བདེ་སྡིག་ལྟུང་དག་བྱེད་ཡེ་ཤེས་བདུད་རྩིའི་ཁྲུས་ཆར།
གཅིག་ཏུ་གྲགས། །བཤགས་པ་མ་བྱས་པ་ཡི་ཉེས་ལྟུང་རྣམས། །ཞག་རེ་སོང་ཞིང་སྐྱེད་རེ་
འཕེལ་བའི་ཕྱིར། །སྡིག་ལྟུང་ཆུང་ངུ་རེ་ཡང་ཆེན་པོར་གྱུར། །དེ་ཕྱིར་བླུན་པོའི་སྡིག་པ་ཆུང་
ཡང་ལྗི། །བཤགས་པ་བྱས་ན་རྩད་ནས་མ་དག་ཀྱང་། །དེ་ཕྱིར་སྐྱེད་ནི་འཕེལ་བར་མི་
འགྱུར་ཏེ། །དེ་ཕྱིར་མཁས་པའི་སྡིག་པ་ཆེ་ན་ཡང་། །སྡིག་པ་ཆུང་ངུ་སྐྱོན་མེད་མ་ཡིན་ཏེ། །
བཙན་དུག་ཆུང་ངུས་ཚེ་སྲོག་གཅོད་དང་མཚུངས། །དེ་དོན་རྒྱ་མཚོའི་ཞུས་པའི་མདོ་སྡེ་
ལས། །དང་པོ་བསྐལ་པ་ཆགས་པའི་དུས་ཙམ་ན། །རྒྱ་མཚོའི་ནང་ན་ཀླུ་ནི་མང་པོ་མེད། །
ད་ནི་རྒྱ་མཚོའི་ནང་ན་མི་ཤོང་ཙམ། །འདི་ཡི་དོན་དེ་ཅི་ཡིན་ཐུབ་པར་ཞུས། །འཁོར་བ་
འཇིག་དང་གསེར་ཐུབ་འོད་སྲུང་དང་། །འདས་པའི་སངས་རྒྱས་གསུམ་གྱི་བསྟན་པ་ལ། །
འདུལ་ཁྲིམས་ཞུས་ནས་ཆེ་ཁོག་མ་ཉམས་ཏེ། །ལྟ་བ་རྣམ་པར་དག་པ་ཡོད་ན་ཡང་། །སྤྱོད་
པ་འདུ་ཁྲིམས་ཕྲ་ཞིབ་མ་བསྲུངས་ནས། །དེ་དག་དམྱལ་བ་ཡི་དྭགས་མི་སྐྱེས་ཏེ། །བཙུན་པ་
དེ་དག་ཀླུ་རུ་སྐྱེ་བའི་ཕྱིར། །དེ་ཕྱིར་ཀླུ་རྣམས་མང་བ་ཡིན་ནོ་གསུངས། །གསུངས་འདི་རང་
རེ་བཙུན་པ་རྣམས་ལ་འཇིགས། །དེ་ཕྱིར་ཕྲ་ཞིབ་བསྲུང་བར་དཀའ་ན་ཡང་། །འཕྲལ་དུ་
བཤགས་པ་བྱེད་པ་གདམས་ངག་ཡིན། །
བཤགས་པ་དེ་ལ་སྟོབས་བཞི་ཚང་དགོས་ཏེ། །སྟོབས་བཞིའི་སྒོ་ནས་བཤགས་པ་
བྱས་པ་ན། །མི་དག་པ་ཡི་སྡིག་ལྟུང་གཅིག་ཀྱང་མེད། །རྟེན་གྱི་སྟོབས་དང་རྣམ་པར་སུན་
འབྱིན་སྟོབས། །གཉེན་པོ་ཀུན་ཏུ་སྤྱོད་དང་ཆུར་ལོན་སྟོབས། །དེ་བཞི་ཚང་ན་སྡིག་སྒྲིབ་
ཐམས་ཅད་འདག །རྒྱ་གར་ཉ་པ་རྣམས་ལ་ཕན་པའི་ཕྱིར། །འཕགས་པ་ཉེ་བ་འཁོར་གྱིས་
ཞུས་ནས་ཀྱང་། །ཐུབ་པས་ལྟུང་བ་བཤགས་པའི་མདོ་གསུངས་པས། །ཉ་པ་ཉར་བཅས་
དག་པའི་ཞིང་དུ་སྐྱེས། །བྱང་ཆུབ་སེམས་དཔའ་ཆོས་རྒྱལ་ཁྲི་སྲོང་གིས། །བཀའ་འགྱུར་
བསྟན་འགྱུར་བོད་དུ་བསྒྱུར་བའི་དུས། །མཐའ་དབུས་མཁས་པ་བརྒྱ་དང་རྩ་བརྒྱད་ཀྱིས། །
ལ79ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱལ་པོའི་ཁྲིམས་བཅད་དམག་འདྲེན་མང་བ་ཡིས། །སྒྲིབ་སྦྱོང་ལྟུང་བཤགས་འདི་ཉིད་
ལྷག་གསུངས་ཕྱིར། །རྒྱལ་པོའི་སྒྲིབ་སྦྱོང་འདི་ཉིད་འདོན་སྲོལ་བཙུགས། །རྒྱལ་པོའི་
ཐུགས་དམ་མདོ་བཅུའི་ནང་ན་ཡོད། །དགེ་འདུན་སྡེ་རྣམས་རྒྱུན་གྱི་འཚོགས་འདོན་དར། །
རྒྱ་གར་ཡུལ་དུ་སྡིག་སྒྲིབ་ཆེན་པོ་ཅན། །རེ་རེས་སྐབས་འགར་འདོན་པ་མ་གཏོགས་པ། །
རྒྱུན་དུ་འདོན་པའི་སྲོལ་ནི་མེད་པ་སྟེ། །བོད་དུ་ལྟུང་བཤགས་རྒྱུན་དུ་འདོན་དགོས་པའི། །
སྡིག་ཆེན་དེ་འདྲ་ཡོད་ཅེས་འཕྱ་འོ་སྐད། །ལྷ་ཚོགས་སུམ་ཅུ་སོ་ལྔ་འདི་དག་གི །རེ་རེའི་
མཚན་ནི་ཐོས་པའི་ཕན་ཡོན་དང་། །རེ་རེར་ཕྱག་འཚལ་སྡིག་པ་དགེ་ལུགས་རྣམས། །རྒྱས་
པར་བོ་དྷི་ས་ཏྭའི་འགྲེལ་ཆེན་གསལ། །
ལྷ་ཚོགས་སོ་སོའི་སྐུ་མདོག་ཕྱག་མཚན་ནི། །གསར་མའི་གཞུང་དུ་འདྲ་མིན་སྣ་
ཚོགས་ཏེ། །བླ་མ་རྣམས་ཀྱིས་ཞལ་གཟིགས་ལུགས་ཀྱང་ཡོད། །གཡུལ་ལས་རྣམ་པར་
རྒྱལ་བས་གོ་མཚོན་བསྣམས། །དེ་ཉིད་མི་འཐད་ས་པཎ་བཀག་པ་ཡོད། །དེ་བཞིན་རྟ་ཕག་
ཡིད་བཞིན་ནོར་བུ་ཡི། །ཕྱི་སྒྲུབ་ལྟུང་བཤགས་ལྷ་ཚོགས་སོ་ལྔ་ཡི། །སྐུ་མདོག་ཕྱག་མཚན་
མངོན་རྟོགས་གསལ་ན་ཡང་། །དེ་ཉིད་འདོན་པ་གཅིག་ཀྱང་མི་འགྲུབ་ཅིང་། །བློ་ཆུང་
རྣམས་ཀྱིས་དམིགས་པ་ཟིན་པར་དཀའ། །
དེ་བས་མདོར་བསྡུས་ཁྱེར་བདེ་འདི་བརྗོད་ན། །ས་ཕྱོགས་འདི་ཉིད་སྤང་ལྗོངས་མེ་
ཏོག་ཚལ། །ཁོད་སྙོམས་སྤོས་དྲི་འཇའ་གུར་མེ་ཏོག་ཆར། །དག་པའི་ཞིང་ཁམས་ལྟ་བུར་
གྱུར་པའི་དབུས། །མདུན་དུ་སྣ་ཚོགས་པདྨའི་སྡོང་པོ་ནི། །ནང་དུ་འདབ་བཞི་དེ་རྒྱབ་རིམ་
པ་གསུམ། །འདབ་མ་བཅུ་རེ་ལྡན་ཞིང་རྒྱ་ཆེ་བ། །དབུས་སུ་བཅོམ་ལྡན་ཤཱཀ་ཐུབ་གཞུང་
ལྟར་ལས། །འདབ་མ་སོ་བཞི་སངས་རྒྱས་སུམ་ཅུ་བཞི། །ཐམས་ཅད་གཅིག་པར་གསེར་
མདོག་མཚན་དཔེ་ལྡན། །རྡོ་རྗེའི་སྐྱིལ་ཀྲུང་ཆོས་གོས་རྣམ་གསུམ་བཀླུབས། །ཕྱག་ཀུན་
༤80ལ



ལྟུང་བཤགས་ཀྱི་ཟིན་བྲིས་ཉུང་དུ་གོ་བདེ་སྡིག་ལྟུང་དག་བྱེད་ཡེ་ཤེས་བདུད་རྩིའི་ཁྲུས་ཆར།
སྡིག་སྒྲིབ་བསྲེགས་པའི་རྟེན་འབྲེལ་གྱིས། །རྡོ་རྗེ་མེ་ཡི་ཕྱག་རྒྱ་མཛད་པ་སྟེ། །གཙོ་བོ་རྩ་
བའི་བླ་མ་དབྱེར་མེད་བསྒོམ། །སྤྱན་འདྲེན་མི་དགོས་དམ་ཡེ་དབྱེར་མེད་དེ། །གང་ཞིག་
སངས་རྒྱས་ཡིད་ལ་བྱེད་རྣམས་ཀྱི། །མདུན་དུ་ཐུབ་དབང་བཞུགས་པར་གསུངས་ཕྱིར་རོ། །
དེ་ནི་སྡིག་སྒྲིབ་གང་ལ་བཤགས་པའི་ཡུལ། །རྟེན་གྱི་སྟོབས་ཞེས་བྱ་བ་ཡིན་པའོ། །དེ་
མདུན་རང་གི་ལུས་ནི་གྲངས་མེད་སྤྲུལ། །ཐོགས་མེད་དུས་ནས་ད་ལྟ་ཡན་ཆད་ཀྱི། །སྡིག་
སྒྲིབ་བསགས་ལ་ངོ་གནོང་ངོ་ཚ་དང་། །འགྱོད་པ་དྲག་པོས་ཁོང་དུག་སོང་བ་བཞིན། །སྙིང་
ནས་བསྒོམ་པ་རྣམ་པར་སུན་འབྱིན་སྟོབས། །དེ་དོན་འོག་ནས་སེམས་ཅན་དམྱལ་བ་སོགས། །
གསུངས་པའི་དོན་དེ་ཡིན་པ་ཤེས་པར་བྱ། །དེ་ལྟར་སྡིག་སྒྲིབ་ཉེས་པས་གོས་པ་དེ། །
སངས་རྒྱས་ཁྱེད་རྣམས་ཐུགས་རྗེས་བྱང་བ་དང་། །དག་པ་ཐུགས་རྗེས་ཟུངས་སྙམ་དད་
གུས་ཀྱིས། །སྐྱབས་འགྲོ་ནས་བཟུང་ཕྱག་རབས་སོ་ལྔ་བརྗོད། །གྲངས་མེད་སྤྲུལ་པའི་
ལུས་ཀྱིས་ཕྱག་འཚལ་བསྒོམ། །རང་ཉིད་གཅིག་པུ་ཡིན་ན་དངོས་སུ་འཚལ། །
དེ་ལྟར་ཕྱག་འཚལ་སྡིག་པ་སྦྱོང་བའི་ཐབས། །གཉེན་པོ་ཀུན་ཏུ་སྤྱོད་པའི་སྟོབས་
ཡིན་ནོ། །བདག་ལ་དགོངས་སུ་གསོལ་ཞེས་བྱ་བ་ནས། །མི་འཆབ་མི་སྦེད་ཅེས་པའི་བར་
དེ་ནི། །གོང་དུ་བཤད་པའི་རྣམ་པར་སུན་འབྱིན་སྟོབས། །སྡིག་པ་བྱས་ཀྱང་སྐྱོན་མེད་
བཤགས་ཆོག་སྙམ། །ཕྱིན་ཆད་མི་བྱའི་སྡོམ་སེམས་མེད་ན་ནི། །བཤགས་པ་བྱས་ཀྱང་
དག་པར་མི་འགྱུར་གསུངས། །དེ་ཕྱིར་ཕྱིན་ཆད་མི་བྱེད་དམ་བཅའ་ཡིས། །གཅོད་ཅིང་
བསྡོམས་པར་བགྱིད་ཅེས་ཚིག་གཅིག་དེ། །ཕྱིན་ཆད་མི་བགྱིད་ཆུར་ལོན་སྟོབས་ཡིན་ནོ། །
ཆུར་ལོན་ཞེས་བྱ་ཆུ་རགས་བརྩིགས་པའི་མིང་། །དེ་ནི་མི་དགེ་སྡིག་པ་འདྲེས་དོགས་ཀྱིས། །
སེམས་ལ་དམ་བཅའ་དྲག་པོས་རགས་བརྩིག་གོ །དེ་ནས་དེ་ཡི་དགེ་བའི་རྩ་བ་དེ། །ལྷ་
མིའི་བདེ་བ་འདོད་ཕྱིར་མི་བསྔོ་ལ། །རང་ཉིད་ཐར་འདོད་ཁོ་ནར་མི་བསྔོ་སྟེ། །འགྲོ་བའི་
~81ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་དུ་སངས་རྒྱས་ཐོབ་ཕྱིར་བསྔོ། །དེ་ཡང་རང་རེ་སོ་སོ་སྐྱེ་བོ་ཡིས། །འཁོར་གསུམ་
ཡོངས་དག་བསྔོ་བ་མི་ཤེས་པས། །དུས་གསུམ་སངས་རྒྱས་རྣམས་ཀྱིས་བསྔོ་བ་མཆོག །
མཛད་པ་དེ་བཞིན་ཡོངས་སུ་བསྔོ་ཞེས་བརྗོད། །དེ་ནས་ཡན་ལག་བདུན་པའི་མཇུག་
སོགས་ཀྱི། །གོང་གི་དེ་རྣམས་ཚིགས་བཅད་དུ་གསུངས་པ། །དེ་དག་ཝོར་ལོགས་ཡིན་
པས་བཤད་མི་དགོས། །མདོ་སྡེ་དབྱངས་སུ་བསྙད་པའི་སྡེ་རྣམས་ལས། །ཚིག་ལྷུག་རྗེས་
ནས་ཚིགས་བཅད་གསུང་ཝིག་སྲོལ། །འདི་ཡང་དོན་ལ་དེ་དང་འདྲ་བར་སྣང་། །
དེ་ནས་མདུན་གྱི་སངས་རྒྱས་སུམ་ཅུ་བཞི། །གཙོ་བོ་ལ་ཐིམ་གཙོ་བོ་ཤཱཀྱ་ཐུབ། །བླ་
མ་དབྱེར་མེད་རང་གི་སྙིང་གར་ཐིམ། །དེ་ནས་བཤགས་ཡུལ་བཤགས་མཁན་བཤགས་
བྱའི་སྡིག །གང་ཡང་མ་གྲུབ་རང་རིག་སྟོང་པའི་གཤིས། །དེ་ཡི་ངང་ལ་མཉམ་པར་བཞག་
པའི་ཚེ། །ནམ་མཁའ་སྟོང་པ་ཅིས་ཀྱང་མ་གཡོགས་བཞིན། །སེམས་ཉིད་སྟོང་པར་དགེ་
སྡིག་གོས་པ་མེད། །དེ་དོན་མདོ་ལས་ཐུབ་པའི་དབང་པོ་ཡིས། །གལ་ཏེ་བཤགས་པ་བྱེད་
པར་འདོད་པ་ན། །དྲང་པོར་བཞག་ལ་ཡང་དག་ལྟོས་གསུང་ཞིང་། །བཤགས་བྱ་བཤགས་
བྱེད་བྲལ་བའི་བཤགས་པ་དེ། །དྲི་མེད་བཤགས་པའི་རྒྱུད་ལས་རྒྱས་པར་གསུངས། །ཕུང་
པོ་ཞེས་པ་མང་པོ་སྤུངས་པའི་མིང་
། །དང་པོ་ཕྱག་འཚལ་དགེ་བའི་ཕུང་པོ་གཅིག །དེ་ནས་
བཤགས་པ་དགེ་བའི་ཕུང་པོ་གཉིས། །དེ་ནས་བསྔོ་བ་དགེ་བའི་ཕུང་པོ་གསུམ། །དེ་ཕྱིར་
ཕུང་པོ་གསུམ་པའི་མདོ་ཞེས་བྱ། །
དེ་སྐད་དྲིན་ཅན་ཆོས་ཀྱི་དབང་ཕྱུག་གིས། །འདི་ཡི་ལྗགས་ལུང་གནང་སྐབས་
གསུངས་པ་ཐོས། །ལྟུང་བཤགས་དམིགས་རིམ་ཤིན་ཏུ་བསྡུས་པ་འདི། །གྲྭ་སློབ་རྣམས་ལ་
ཕན་པར་བྱ་བའི་ཕྱིར། །རཱ་ག་ཨ་སྱས་ཐུན་སྐབས་ཤིག་ལ་སྨྲས། །སྔོན་གྱི་བཀའ་གདམས་
དགེ་བཤེས་ཐམས་ཅད་ཀྱིས། །ཉིན་མོའི་ཉེས་བྱས་ལྟུང་བ་ནུབ་མོ་བཤགས། །མཚན་མོའི་
ལ82



ལྟུང་བཤགས་ཀྱི་ཟིན་བྲིས་ཉུང་དུ་གོ་བདེ་སྡིག་ལྟུང་དག་བྱེད་ཡེ་ཤེས་བདུད་རྩིའི་ཁྲུས་ཆར།
ཉེས་བྱས་ལྟུང་བ་ཐོ་རངས་བཤགས། །ལྟུང་བ་དང་ནི་ཞག་ལ་མི་འགྲོགས་གསུངས། །དེ་
མ་གྲུབ་ན་ཞག་གཅིག་ཉེས་ལྟུང་རྣམས། །ནམ་ལངས་དུས་སུ་བཤགས་དགོས་མི་ལ
གསུངས། །དེ་ཕྱིར་དེང་སང་གྲོང་ཆོག་པ་ཀུན་གྱིས། །དང་པོ་ལངས་ནས་ལྟུང་བཤགས་
འདོན་སྲོལ་དེར། །ཁྱད་པར་དགེ་འདུན་ལྷག་མའི་ལྟུང་བ་འདི། །དགོན་སྡེ་ཀུན་ཏུ་ཁྲིམས་
མེད་དར་ཆེ་ཞིང་། །སྤངས་བར་དཀའ་ཡང་རང་ལ་སྙིང་རྗེ་ལྟོས། །ལྟུང་བཤགས་ལ་སོགས་
བཤགས་པ་གྱིས་ཤིག་ཅེས། །མཆོག་གི་སྤྲུལ་སྐུའི་བཅའ་ཡིག་ནང་དུ་གསུངས། །དེ་ཕྱིར་
ཉེས་ལྟུང་ཕྲ་ཞིབ་བྱུང་བ་རྣམས། །ལྟུང་བཤགས་འདི་ལ་ཐུགས་དམ་མཛད་གལ་ཆེ། །ཡི་གེ་
པ་ནི་པདྨ་མཐར་ཕྱིན་ནོ། །འདི་ཡིས་གཞན་ཕན་དཔག་མེད་འབྱུང་བར་ཤོག །སརྦ་མངྒ་
ལཾ།། །།
ལ83ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ལྟུང་བ་བཤགས་པའི་མདོ་ལས་བདེ་བར་གཤེགས་པ་
སུམ་ཅུ་སོ་ལྔའི་མངོན་རྟོགས་བཞུགས་སོ།།
མཁས་གྲུབ་ཀརྨ་ཆགས་མེད།
ན་མོ་སརྦ་བྷུདྡྷ་ཡེ། ལྟུང་བ་བཤགས་པའི་མདོ་སྡེ་ལས་གསུངས་པའི། །བདེ་བར་
གཤེགས་པ་སུམ་ཅུ་རྩི་ལྔ་པོ། །བདག་དང་འགྲོ་བའི་ཉེས་ལྟུང་སྦྱང་བའི་ཕྱིར། །ཐུགས་རྗེའི་
དབང་གིས་གནས་འདིར་གཤེགས་སུ་གསོལ། །ཡིད་སྤྲུལ་སེང་ཁྲི་པད་ཟླའི་གདན་ལ་
བཞུགས། །དངོས་འབྱོར་ཡིད་སྤྲུལ་མཆོད་པ་རྒྱ་མཚོས་མཆོད། །ཞིང་གི་རྡུལ་སྙེད་ལུས་
ཀྱིས་ཕྱག་འཚལ་ལོ། །གསེར་གྱི་མདོག་ཅན་ས་གནོན་མཉམ་བཞག་ཅན། །སྟོན་པ་ཤཱཀྱ་
ཐུབ་ལ་ཕྱག་འཚལ་ལོ། །སེར་པོ་ཆོས་ཀྱི་འཁོར་ལོའི་ཕྱག་རྒྱ་ཅན། །རྡོ་རྗེའི་སྙིང་པོ་རབ་
འཇོམས་ལ་ཕྱག་འཚལ། །པདྨ་རཱ་གའི་མདོག་ཅན་མཉམ་བཞག་མཛད། །བདེ་གཤེགས་
རིན་ཆེན་འོད་འཕྲོ་ལ་ཕྱག་འཚལ། །ཞལ་དཀར་སྐུ་སྔོ་ཆོས་འཁོར་ཕྱག་རྒྱ་ཅན། །སངས་
རྒྱས་ཀླུ་དབང་རྒྱལ་པོ་ལ་ཕྱག་འཚལ། །གསེར་མདོག་གཡས་པས་སྐྱབས་སྦྱིན་གཡོན་
ཆོས་འཆད། །བདེ་གཤེགས་དཔའ་བོའི་སྡེ་ལ་ཕྱག་འཚལ་ལོ། །སེར་པོ་ཆོས་ཀྱི་འཁོར་
ལོའི་ཕྱག་རྒྱ་ཅན། །དེ་བཞིན་གཤེགས་པ་དཔལ་དགྱེས་ལ་ཕྱག་འཚལ། །དམར་གསལ་
ལ84



ལྟུང་བ་བཤགས་པའི་མདོ་ལས་བདེ་བར་གཤེགས་པ་སུམ་ཅུ་སོ་ལྔའི་མངོན་རྟོགས།
ས་གནོན་མཉམ་བཞག་ཕྱག་རྒྱ་ཅན། །བཅོམ་ལྡན་རིན་ཆེན་མེ་ལ་ཕྱག་འཚལ་ལོ། །སྐུ་
མདོག་དཀར་པོ་ས་གནོན་མཉམ་བཞག་ཅན། །བདེ་གཤེགས་རིན་ཆེན་ཟླ་འོད་ལ་ཕྱག་
འཚལ། །ལྗང་སྔོན་སྐྱབས་སྦྱིན་ཕྱག་ཐབས་མཉམ་བཞག་ཅན། །མཐོང་བ་དོན་ཡོད་སྐུ་ལ་
ཕྱག་འཚལ་ལོ། །དུང་མདོག་བྱང་ཆུབ་མཆོག་གི་ཕྱག་རྒྱ་ཅན། །བདེ་གཤེགས་རིན་ཆེན་ཟླ་
བ་ལ་ཕྱག་འཚལ། །མཐིང་སྐྱ་ཕྱག་གཉིས་ཏིང་འཛིན་ཕྱག་རྒྱ་ཅན། །སངས་རྒྱས་དྲི་མ་མེད་
དཔལ་ལ་ཕྱག་འཚལ། །གསེར་མདོག་ཐུགས་ཀར་ཆོས་འཆད་སྟེང་འོག་འཛིན། །བདེ་
གཤེགས་དཔལ་སྦྱིན་ལ་ཡང་ཕྱག་འཚལ་ལོ། །སེར་པོ་ས་གནོན་མཉམ་བཞག་ཕྱག་རྒྱ་
ཅན། །བདེ་གཤེགས་ཚངས་པ་ལ་ཡང་ཕྱག་འཚལ་ལོ། །དམར་སེར་ཐུགས་ཀར་ཆོས་
འཁོར་ཕྱག་རྒྱ་ཅན། །སངས་རྒྱས་ཚངས་པས་བྱིན་ལ་ཕྱག་འཚལ་ལོ། །མདོག་དཀར་ཆོས་
ཀྱི་འཁོར་ལོའི་ཕྱག་རྒྱ་ཅན། །བཅོམ་ལྡན་ཆུ་ཡི་ལྷ་ལ་ཕྱག་འཚལ་ལོ། །དུང་མདོག་ཕྱག་
གཉིས་མཉམ་བཞག་ཕྱག་རྒྱ་ཅན། །བཅོམ་ལྡན་ཆུ་ལྷའི་ལྷ་ལ་ཕྱག་འཚལ་ལོ། །སེར་པོ་
སྐྱབས་སྦྱིན་ཆོས་འཆད་ཕྱག་རྒྱ་ཅན། །བདེ་གཤེགས་དཔལ་བཟང་ལ་ཡང་ཕྱག་འཚལ་ལོ། །
མཐིང་མདོག་ས་གནོན་མཉམ་བཞག་མཛད། །ཙནྡན་དཔལ་ལ་ཕྱག་འཚལ་ལོ།
མཚལ་མདོག་ཆོས་འཁོར་ཕྱག་རྒྱ་ཅན། །གཟི་བརྗིད་མཐའ་ཡས་ལ་ཕྱག་འཚལ། །སྔོན་པོ་
བྱང་ཆུབ་མཆོག་གི་ཕྱག་རྒྱ་ཅན། །སངས་རྒྱས་འོད་དཔལ་ལ་ཕྱག་འཚལ། །དམར་སྐྱ་
མཉམ་བཞག་ཕྱག་རྒྱ་མཛད། །སངས་རྒྱས་མྱ་ངན་མེད་དཔལ་ལ་ཕྱག་འཚལ། །
སེར་པོ་ཕྱག་གཉིས་ཆོས་འཆད་སྟེང་འོག་འཛིན། །བཅོམ་ལྡན་སྲེད་མེད་བུ་ལ་ཕྱག་
འཚལ་ལོ། །གསེར་མདོག་སྐྱབས་སྦྱིན་ཕྱག་སྟབས་མཉམ་བཞག་མཛད། །དེ་བཞིན་
གཤེགས་པ་མེ་ཏོག་དཔལ་ཕྱག་འཚལ། །གསེར་གྱི་མདོག་ཅན་ས་གནོན་མཉམ་བཞག་
ཅན། །ཚངས་པའི་འོད་ཟེར་རྣམ་རོལ་ལ་ཕྱག་འཚལ། །དམར་པོ་ས་གནོན་མཉམ་བཞག་
ལ85



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱག་རྒྱ་ཅན། །པདྨའི་འོད་ཟེར་མངོན་མཁྱེན་ལ་ཕྱག་འཚལ། །སྐུ་མདོག་མཐིང་ཁ་ཏིང་
འཛིན་ཕྱག་རྒྱ་ཅན། །དེ་བཞིན་གཤེགས་པ་ནོར་དཔལ་ལ་ཕྱག་འཚལ། །སེར་པོ་ཕྱག་
གཉིས་མཉམ་བཞག་ཕྱག་རྒྱ་ཅན། །སངས་རྒྱས་དྲན་པའི་དཔལ་ལ་ཕྱག་འཚལ་ལོ། །མདོག་
དཀར་ཆོས་འཆད་མཉམ་བཞག་ཕྱག་རྒྱ་ཅན། །མཚན་དཔལ་ཤིན་ཏུ་ཡོངས་བསྒྲགས་ལ་
ཕྱག་འཚལ། །སྔོན་པོ་རྒྱལ་མཚན་འཛིན་ཅིང་མཉམ་བཞག་མཛད། །དབང་པོ་ཏོག་གི་
རྒྱལ་མཚན་ལ་ཕྱག་འཚལ། །སྔོན་པོ་རལ་གྲི་ཕྱར་ཞིང་མཉམ་བཞག་མཛད། །ཤིན་ཏུ་རྣམ་
པར་གནོན་པ་ལ་ཕྱག་འཚལ། །སྐུ་མདོག་སྔོན་པོ་ཕྱག་གཉིས་གོ་ཆ་འཛིན། །གཡུལ་ལས་
ཤིན་ཏུ་རྣམ་རྒྱལ་ལ་ཕྱག་འཚལ། །མཐིང་ཁ་ས་གནོན་མཉམ་བཞག་ཅན། །རྣམ་པར་
གནོན་པས་གཤེགས་དཔལ་ལ་ཕྱག་འཚལ་། །ལི་ཁྲིའི་མདོག་ཅན་སྐྱབས་སྦྱིན་ཆོས་འཆད་
ཕྱག །ཀུན་ནས་སྣང་བ་བཀོད་ལ་ཕྱག་འཚལ་ལོ། །དམར་སེར་སྐྱབས་སྦྱིན་ཆོས་འཆད་
ཕྱག་རྒྱ་ཅན། །རིན་ཆེན་པདྨ་རྣམ་གནོན་ལ་ཕྱག་འཚལ། །སེར་པོ་ཕྱག་གཉིས་ཐུགས་ཀར་
རི་རབ་འཛིན། །སངས་རྒྱས་རི་དབང་རྒྱལ་པོ་ལ་ཕྱག་འཚལ། །ཀུན་ཀྱང་མཚན་དཔེ་རབ་
རྫོགས་ཆོས་གོས་གསོལ། །པད་ཟླར་སྐྱིལ་ཀྲུང་བཞུགས་ལ་ཕྱག་འཚལ་ལོ། །
བདག་དང་མཐའ་ཡས་སེམས་ཅན་ཐམས་ཅད་ཀྱིས། །སྡིག་ལྟུང་མི་དགེ་གང་
བགྱིས་ཐམས་ཅད་བཤགས། །བདེར་གཤེགས་ཁྱེད་རྣམས་མཛད་ལ་རྗེས་ཡི་རང་། །འགྲོ་
ལ་ཕན་ཕྱིར་ཆོས་འཁོར་བསྐོར་བར་བསྐུལ། །ནམ་མཁའ་ཇི་སྲིད་འགྲོ་ལ་ཕན་ཕྱིར་
བཞུགས། །དེ་ལྟར་བགྱིས་པའི་དགེ་བས་འགྲོ་བ་ཀུན། །སྒྲིབ་གཉིས་བྲལ་ནས་མྱུར་དུ་
འཚང་རྒྱ་ཤོག །དེ་ལྟར་ཕྱག་འཚལ་གསོལ་བ་བཏབ་པ་ཡིས། །བདེ་གཤེགས་སུམ་ཅུ་ལྔ་
ལས་འོད་འཕྲོས་པས། །འགྲོ་བ་སེམས་ཅན་ཀུན་གྱི་སྡིག་ལྟུང་སྦྱངས། །བདེ་གཤེགས་སོ་ལྔ་
འོད་ཞུ་བདག་ལ་ཐིམ། །བདེ་གཤེགས་ཐུགས་དང་རང་སེམས་དབྱེར་མེད་གྱུར། །བཤགས་
86



ལྟུང་བ་བཤགས་པའི་མདོ་ལས་བདེ་བར་གཤེགས་པ་སུམ་ཅུ་སོ་ལྔའི་མངོན་རྟོགས།
བྱ་བཤགས་བྱེད་བཤགས་ཡུལ་མི་དམིགས་པ། །རང་སེམས་ཀ་དག་ཆེན་པོར་ལྷུན་གྱིས་
གྲུབ། །ཨ་ཨཱ༔ ཞེས་བཙུན་པ་རཱ་ག་ཨ་སྱས་སྦྱར་བའོ། །མངྒ་ལཾ།། །།
~87ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་
ཚུལ་འགྲེལ་པ་བཞུགས།
ཅོ་ནེ་གྲགས་པ་བཤད་སྒྲུབ།
ན་མོ་ཤཱཀྱ་མུ་ན་ཡེ། གང་གི་མཚན་བརྗོད་ཡིད་ལ་དྲན་པས་ཀྱང་། །ལས་སྒྲིབ་མུན་
སྡུག་མ་ལུས་འཇོམས་མཛད་པ། །བདེ་གཤེགས་རྒྱལ་བ་ཉི་མ་སོ་ལྔ་ལ། །སྒོ་གསུམ་གུས་
པས་ཕྱག་འཚལ་སྐྱབས་སུ་འཆི། །
འདི ར་དཀོན་མཆོག་བརྩེགས་པའི་མདོ་ལས་འབྱུང་བ་ལྟར་སངས་རྒྱས་སོ་ལྔ་ལ་
བརྟེན་ནས་སྟོབས་བཞིའི་བཤགས་སྡོམ་དང་འབྲེལ་བར་ལྟུང་བཤགས་འདོན་ཚུལ་དང༌།
སངས་རྒྱས་སོ་ལྔའི་སྐུ་མདོག་སོགས་ཀྱི་ཁྱད་པར་དང༌། མདོའི་དོན་ལྷག་མ་ཅུང་ཟད་ཕྱེ་སྟེ་
བཤད་པ་དང་གསུམ། དང་པོ་ནི། རྒྱུན་པའི་ཞལ་འདོན་ལྟ་བུ་ལ་ངེས་པ་མེད་ཀྱང་།
མཚམས་བྱས་ཏེ་ལྟུང་བཤགས་ཀྱི་སྒོ་ནས་སྟོབས་བཞིའི་བཤགས་པའི་ཉམས་ལེན་བྱེད་ན།
སྦྱོར་བ་ལ་སངས་རྒྱས་སོ་ལྔ་སོགས་སྐུ་གསུང་ཐུགས་ཀྱི་རྟེན་ཀྱི་དྲུང་དུ་མཆོད་པ་ཅི་འབྱོར་
དང་མཎྜལ་བཤམ། སྐྱབས་འགྲོ་སེམས་བསྐྱེད་སོགས་སྔོན་དུ་བཏང་ནས། དངོས་གཞི་ལ་
པཎ་ཆེན་རིན་པོ་ཆེས་གཞལ་ཡས་ཁང་བསྐྱེད་མི་བསྐྱེད་གཉིས་མཛད་འདུག་པ་ལས།
འདིར་ཕྱི་མ་ལྟར་བཤད་པར་བྱ་སྟེ། དེ་ཡང་མོས་པ་ཤུགས་དྲག་དང་བཅས་འདི་ལྟར།



།
ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
མཆོག་གསུམ་རྒྱལ་བ་སྲས་བཅས་ཉན་རང་འཕགས། །རྟེན་འབྲེལ་མི་བསླུ་ཆོས་
དབྱིངས་དག་པའི་མཐུས། །གནས་འདི་བདེ་ལྡན་ཞིང་ལྟར་སྣོད་བཅུད་ཀྱི། །འབྱོར་བ་རྒྱ་
མཚོས་གང་ཞིང་ཁྱབ་གྱུར་ཅིག ། མདུན་གྱི་ནམ་མཁར་ཀུན་བཟང་མཆོད་སྤྲིན་དབུས། །
འདབ་སྟོང་རྒྱས་པའི་ལྟེ་བར་སེང་ཁྲིའི་སྟེང་། །སྣ་ཚོགས་པདྨ་ཟླ་བའི་དཀྱིལ་འཁོར་དང་། །
གཡས་གཡོན་གཉིས་དང་ཕྱོགས་བཞིར་པད་ཟླའི་གདན། །བརྒྱད་བཞི་བདེ་གཤེགས་
གྲངས་དང་མཉམ་པ་དང་། །སྟེང་དང་མཐའ་སྐོར་རྣམས་སུ་པད་ཟླའི་གདན། །སྤྱན་འདྲེན་
མགྲོན་གྱི་གྲངས་དང་རབ་མཉམ་པ། །ཀུན་ནས་འབྱུང་ཞིང་བཀོད་པས་མཛེས་གྱུར་ཅིག །
རང་ཉིད་བསྟན་པའི་བདག་པོའི་སྐུར་གྱུར་བའི། །ཐུགས་ཀའི་ཧཱུྃ་ལས་འོད་འཕྲོས་ཕྱོགས་
བཅུ་ཡི། །རང་བཞིན་གནས་ནས་བདེ་གཤེགས་སོ་ལྔ་ལ། །སངས་རྒྱས་སྟོང་དང་བདེ་
གཤེགས་མཆེད་བདུན་སོགས། །ཕྱོགས་བཅུའི་རྒྱལ་བ་ཞི་ཁྲོ་བྱང་སེམས་དང་། །ཉན་རང་
བསྟན་སྲུང་རྒྱ་མཚོས་ཡོངས་བསྐོར་བ། །སྤྱན་དྲངས་འཁོར་བཅས་མངོན་སུམ་བྱོན་པར་
གྱུར། །མ་ལུས་སེམས་ཅན་མའམ། ཕྱོགས་དུས་ཀུན་ནས་སོགས་ཚིགས་བཅད་གཅིག་གི་
མཇུག་ཏུ།
དབུས་ཀྱི་སེང་ཁྲིའི་སྟོང་དུ་ཤཱཀྱ་ཐུབ། །དབུ་ཡི་གཡས་གཡོན་པདྨ་ཟླ་བའི་སྟེང་། །རྡོ་
རྗེ་སྙིང་པོ་རིན་ཆེན་འོད་འཕྲོ་དང་། །ཤར་དུ་ཀླུ་དབང་རྒྱལ་ནས་དྲི་མེད་པར། །ལྷོ་ཕྱོགས་
དཔལ་བྱིན་གཟི་བརྗིད་མཐའ་ཡས་བར། །ནུབ་ཏུ་འོད་དཔལ་ནས་བཟུང་དྲན་པའི་དཔལ། །
བྱང་དུ་མཚན་དཔལ་རི་དབང་རྒྱལ་པོའི་བར། །རང་རང་འཁོར་ཚོགས་རྒྱ་མཚོར་བཅས་
བཞུགས་ཤིང༌། །སྟེང་དང་མཐའ་བསྐོར་བླ་མ་སངས་རྒྱས་སྟོང་། །བདེ་གཤེགས་མཆེད་
བདུན་སེམས་དཔའ་བརྒྱད་ལ་སོགས། །མ་ལུས་རྒྱལ་བ་ཞི་ཁྲོ་བྱང་སེམས་དང་། །བསྟན་
སྲུང་རྒྱ་མཚོའི་ཚོགས་བཅས་བཞུགས་པར་གྱུར། །
~89ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གོང་གི་གང་གི་མཚན་བརྗོད་སོགས་དང་། ཇི་སྙེད་སུ་དག་ཅེས་སོགས་ཀྱི་ཡན་ལག་
བདུན་པ་དང་། གྲུབ་ན་སྨན་བླའི་ཆོ་ག་རྒྱས་པ་ནས་འབྱུང་བའི་འཕགས་པའི་ཚོགས་དེ་
དག་ཐམས་ཅད་ལ་མཆོད་ཡོན་དང་སོགས་ཀྱི་ཡན་ལག་བདུན་པ་བྱ་ཞིང་། མཆོད་པའི་
སྤྲིན་གྱི་གཟུངས་ཚར་གསུམ་དང༌། ས་གཞི་སྤོས་ཀྱི་སོགས་དང་། བདག་གཞན་ལུས་ངག་
སོགས་གཉིས་ཀའམ་གང་རུང་གིས་མཎྜལ་ཕུལ་ནས། ལྟུང་བཤགས་ལུས་ཀྱིས་ཕྱག་
འཚལ་བ་དང་བཅས་པའམ། མིན་ཡང་རུང་སྟེ་ལན་བརྒྱ། སོ་ལྔ། ཉེར་གཅིག །བདུན།
གསུམ་སོགས་སྐབས་བསྟུན་གྱིས་བརྗོད། གལ་ཏེ་ལྟུང་བཤགས་ཡོངས་རྫོགས་ལན་མང་
པོ་མ་ལྕོགས་ཚེ། བར་སྐབས་དག་ཏུ། སངས་རྒྱས་རི་དབང་རྒྱལ་པོའི་བར་བརྗོད་པའི་
མཚམས་ནས། ཇི་སྙེད་མཆོད་པའི་ཚོགས་ཐམས་ཅད་ཀྱང་འབུལ་ལོ། །སྒོ་གསུམ་གྱི་སྡིག་
ལྟུང་ཐམས་ཅད་ནི་སོ་སོར་བཤགས་སོ། །རང་གཞན་ཀུན་གྱི་བསོད་ནམས་ཐམས་ཅད་ལ་
ནི་རྗེས་སུ་ཡི་རང་ངོ༌། །སངས་རྒྱས་ཐམས་ཅད་ལ་ནི་ཆོས་ཀྱི་འཁོར་ལོ་བསྐོར་བར་བསྐུལ་
ཞིང་མྱ་ངན་ལས་མི་འདའ་བར་བཞུགས་པར་གསོལ་བ་འདེབས་སོ། །དགེ་བའི་རྩ་བ་
འདིས་བདག་སོགས་ལས་ཀྱི་སྒྲིབ་པ་དག་ནས་བླ་ན་མེད་པའི་ཡེ་ཤེས་ཀྱི་མཆོག་དམ་པ་
ཐོབ་པར་གྱུར་ཅིག ཅེས་བྱས་ཀྱང་རུང་སྟེ་མན་ངག་གོ། །
མཇུག་ཏུ། བཅོམ་ལྡན་འདས་བདེ་བར་གཤེགས་པ་སོ་ལྔའི་ལྷ་ཚོགས་འཁོར་དང་
བཅས་པ་ཐམས་ཅད་ལ་གསོལ་བ་འདེབས་སོ། །ཞེས་ལན་འགའ་འམ། བདག་གིས་ལས་
ཀྱི་སྒྲིབ་པ་མ་ལུས་པ་བྱང་ཞིང་དག་པར་མཛད་དུ་གསོལ། འཁོར་བ་དང་ངན་སོང་གི་
འཇིགས་པ་ལས་སྐྱོབ་ཏུ་གསོལ། འདི་ནས་ཤི་འཕོས་མ་ཐག་ཏུ་བདེ་བ་ཅན་ནམ། དགའ་
ལྡན་ནམ། མངོན་དགའི་ཞིང་དུ་སྐྱེ་བ་དང་། མྱུར་དུ་རྫོགས་པའི་སངས་རྒྱས་ཀྱི་གོ་འཕང་
ཐོབ་པར་འགྱུར་བར་བྱིན་གྱིས་རློབ་ཏུ་གསོལ། ཞེས་ལན་གསུམ་མམ་བདུན་སོགས་ཀྱིས་
~90ལ



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
གསོལ་བ་བཏབ་པའི་མཐར། སྐུའི་ཆ་ནས་འོད་དང་བདུད་རྩི་དཀར་པོའི་རྒྱུན་བྱུང་ནས་
རང་གི་ལུས་ཀྱི་ཆ་ལ་ཞུགས་པར་མོས་པ་དང་། སྐྱབས་གནས་ཐམས་ཅད་འོད་ཀྱི་རྣམ་པར་
གྱུར་ནས་རང་ལ་ཐིམ་པས་བྱིན་གྱིས་བརླབས་པས་རང་ཉིད་བསྟན་པའི་བདག་པོའི་སྐུར་
གྱུར་བར་བསམས་ལ། མུ་ནེ་མུ་ནེ་དང་། དེ་བཞིན་གཤེགས་པ་སྤྱིའི་སྙིང་པོ་ཅི་འགྲུབ་བཟླ།
ཚོགས་ཞིང་རྣམས་རང་ལ་བསྟིམས་ནས་སྟོན་པའི་སྐུར་བསྒྱུར་ཏེ་སྙིང་པོ་དེ་དག་བཟླ་བར་
པཎ་ཆེན་རིན་པོ་ཆེས་བཤད་ཅིང་། དེ་བཞིན་གཤེགས་པའི་ཡི་གེ་བརྒྱ་པ་བཟླས་ནའང་
ཁྱད་ཆེའོ། །
གཞུང་འདི་སྟོབས་བཞིའི་བཤགས་པ་དང་སྦྱར་ན། སྔོན་དུ་སྐྱབས་འགྲོ་སེམས་
བསྐྱེད་དང་དེ་ནས་གཞུང་འདིའི་འགོར་བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་
བ་དང་འཇུག་གི་སྐྱབས་འགྲོ་རྣམས་ནི་རྟེན་གྱི་སྟོབས་ཏེ་འདིའི་སྒྲ་དོན་འོག་ཏུ་འཚད། སྤྱིར་
གཉེན་པོ་ཀུན་ཏུ་སྤྱོད་པའི་སྟོབས་ལ་སྟོང་ཉིད་སྒོམ་པ་དང་། ཟབ་མོའི་མདོ་འདོན་པ་དང་།
བྱང་སེམས་སོགས་ཀྱི་མཚན་ནས་བརྗོད་པ་སོགས་མང་ཡང་འདིར་ཕྱི་མ་ལྟར་སངས་རྒྱས་
སོ་ལྔའི་མཚན་བརྗོད་ཅིང་ཕྱག་འཚལ་བ་ནི་གཉེན་པོ་ཀུན་ཏུ་སྤྱོད་པའི་སྟོབས། གཉེན་པོ་
ཀུན་ཏུ་སྤྱོད་པའི་དོན་ནི། ཉེས་པ་འཇོམས་ཤིང་གཉེན་པོ་བྱེད་པས་ན་དེ་སྐད་ཅེས་བརྗོད་
དོ། །
སྡིག་པ་བཤགས་པའི་སྐོར་ནི་རྣམ་པ་སུན་འབྱིན་པའི་སྟོབས། སུན་འབྱིན་ཞེས་པའི་
དོན་ནི་རང་གིས་བྱས་པའི་ཉེས་པ་ལ་འགྱོད་པ་དང་བཅས་ཏེ་སྨད་ནས་ཉོན་མོངས་པའི་
སེམས་སུན་འབྱིན་པས་དེ་སྐད་ཅེས་བརྗོད་དོ། །སླན་ཆད་ཀྱང་། གཅོད་ཅིང་སྡོམ་པར་
བགྱིད་ལགས་སོ་ཞེས་པ་ནི་ཉེས་པ་ལས་སླར་ལྡོག་པའི་སྟོབས་ཏེ་དོན་གོ་སླའོ། །དེ་ནས་
དགེ་རྩ་བསྔོ་བ་དང་རྗེས་སུ་ཡི་རང་བ་སོགས་ནི་གཉེན་པོ་ཀུན་ཏུ་སྤྱོད་པའི་སྟོབས་ཀྱི་ཡན་
91ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལག་ཡིན་ཞིང་། རྒྱ་འགྲེལ་འགའ་ཞིག་ལས་ནི་གཉེན་པོ་ཀུན་ཏུ་སྤྱོད་པའི་སྟོབས་སུ་མཛད་
དོ། །དེ་ཡང་གཙོ་ཆེ་བའི་དབང་དུ་བྱས་པ་ཡིན་གྱི། གཞན་དུ་ན་སངས་རྒྱས་རྣམས་ལ་ཕྱག་
འཚལ་བ་ནི་སྐྱབས་སུ་འགྲོ་བའང་ཡིན་པས་རྟེན་ཀྱི་སྟོབས་ཀྱང་ཡིན་ཏེ། རྒྱ་འགྲེལ་ཞིག་ཏུ་
རྟེན་གྱི་སྟོབས་སུ་དྲངས་སོ། །བསམ་ཤེས་ན་ཡན་ལག་བདུན་པ་ལའང་སྟོབས་བཞི་དངོས་
ཤུགས་ཅི་རིགས་ལ་ཚང་བར་འགྱུར་རོ། །
གཉིས་པ་ནི། སྐབས་འདིར་སངས་རྒྱས་སོ་ལྔའི་སྐུ་མདོག་སོགས་ཇི་ལྟར་བསྒོམ་
པར་བྱ་སྙམ་ན། འདི་ལ་པཎ་ཆེན་རིན་པོ་ཆེས་སྟོན་པ་དང་ཀླུ་དབང་གི་རྒྱལ་པོ་མ་གཏོགས་
གཞན་རྣམས་རིམ་བཞིན་རིགས་ལྔའི་རྣམ་པ་ཅན་དུ་བསྒོམ་པར་བཤད་དེ། རིགས་ལྔ་སྤྱིའི་
དབང་དུ་མཛད་པར་མངོན་ལ། རྗེ་རིན་པོ་ཆེས་སངས་རྒྱས་སོ་ལྔའི་ཞལ་གཟིགས་ལྟར་
གནས་བརྟན་བཟང་སྐྱོང་གིས་བཀོད་པ་བཞིན་བརྗོད་ན། ཤཱཀྱའི་རྒྱལ་པོ་སྐུ་མདོག་སེར་པོ་
ས་གནོན་དང་མཉམ་གཞག རྡོ་རྗེ་སྙིང་པོ་རབ་ཏུ་འཇོམས་པ་སེར་པོ་ཕྱག་གཉིས་ཐུགས་
ཀར་ཆོས་འཆད། རིན་ཆེན་འོད་འཕྲོ་དམར་པོ་ཕྱག་གཉིས་མཉམ་གཞག །ཀླུ་དབང་གི་
རྒྱལ་པོ་ཞལ་དང་མགྲིན་པ་དཀར་ཞིང་ལྷག་མ་སྔོ་བ་ཆོས་འཆད་སྤྲུལ་གྱི་གདེངས་ཀ་ཅན།
དཔའ་བོའི་སྡེ་སེར་པོ་གཡོན་ཐུགས་ཀར་ཆོས་འཆད་དང་། གཡས་ཅུང་ཟད་བརྐྱངས་ནས་
སྐྱབས་སྦྱིན། དཔལ་དགྱེས་སེར་པོ་ཕྱག་གཉིས་ཆོས་འཆད། རིན་ཆེན་མེ་དམར་པོ་གཡས་
ས་གནོན་དང་གཡོན་མཉམ་གཞག རིན་ཆེན་ཟླ་འོད་དཀར་པོ་གཡོན་མཉམ་གཞག་དང་
གཡས་མཆོག་སྦྱིན། མཐོང་བ་དོན་ཡོད་ལྗང་ཁུ་གཡས་ཐུགས་ཀར་སྐྱབས་སྦྱིན་དང་ཡོན་
མཉམ་གཞག རིན་ཆེན་ཟླ་འོད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། དྲི་མ་མེད་པ་
སྔོན་པོ་ཕྱག་གཉིས་ཀ་མཉམ་གཞགདཔལ་སྦྱིན་སེར་པོ་ཆོས་འཆད་སྟེང་འོག་ཏུ་མཛད་པ།
ཚངས་པ་སེར་པོ་ས་གནོན་དང་མཉམ་གཞག །ཚངས་པས་བྱིན་དམར་སེར་ཕྱག་གཉིས་ཀ་
92ལ



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
ཆོས་འཆད། ཆུ་ལྷ་དཀར་པོ་ཕྱག་གཉིས་ཀ་མཉམ་གཞག །ཆུ་ལྷའི་ལྷ་དཀར་པོ་ཕྱག་
གཉིས་ཀ་ཆོས་འཆད། དཔལ་བཟང་སེར་པོ་གཡོན་ཐུགས་ཀར་ཆོས་འཆད་དང་གཡས་
ཅུང་ཟད་བརྐྱངས་ནས་སྐྱབས་སྦྱིན་པུས་མོའི་ཟུར་དུ་མཛད་པ། ཙན་དན་དཔལ་སེར་པོ་ས་
གནོན་དང་མཉམ་གཞག །གཟི་བརྗིད་མཐའ་ཡས་དམར་པོ་གཡས་ཐུགས་ཀར་ཆོས་
འཆད་གཡོན་མཉམ་གཞག །འོད་དཔག་སྔོན་པོ་བྱང་ཆུབ་མཆོག་གི་ཕྱག་རྒྱ་ཅན། མྱ་ངན་
མེད་དཔལ་དམར་སྐྱ་ཕྱག་གཉིས་ཀ་མཉམ་གཞག །སྲེད་མེད་བུ་སེར་པོ་ཆོས་འཆད་སྟེང་
འོག །མེ་ཏོག་དཔལ་སེར་པོ་གཡས་བརྐྱངས་ནས་མཐེབ་ནས་མཛུབ་སྦྱར་བ་དང་གཡོན་
ཆོས་འཆད། ཚངས་པའི་འོད་ཟེར་སེར་པོ་དང་པདྨའི་འོད་ཟེར་དམར་པོ་གཉིས་ཀའང་ས་
གནོན་དང་མཉམ་གཞག ནོར་དཔལ་སྔོན་པོ་ཆོས་འཆད་སྟེང་འོག །དྲན་པའི་དཔལ་སེར་
པོ་མཉམ་གཞག མཚན་དཔལ་ཤིན་ཏུ་ཡོངས་གྲགས་དཀར་པོ་གཡས་ཆོས་འཆད་དང་
གཡོན་མཉམ་གཞག །དབང་པོ་ཏོག་གི་རྒྱལ་མཚན་གྱི་རྒྱལ་པོ་སྔོན་པོ་གཡས་རྒྱལ་མཚན་
ཕྲག་པ་གཡོན་པར་གཟུང་ཞིང་གཡོན་མཉམ་གཞག ཤིན་ཏུ་རྣམ་པར་གནོན་པ་སྔོན་པོ་
གཡས་རལ་གྲིའི་རྩེ་ཡར་བསྟན་ནས་དཀུར་བརྟེན་ཅིང་གཡོན་མཉམ་གཞགགཡུལ་ལས་
ཤིན་ཏུ་རྣམ་རྒྱལ་སྔོན་པོ་ཁྲབ་འཛིན་པ། རྣམ་པར་གནོན་པ་གཤེགས་པ་སྔོན་པོ་གཡས་
གཡོན་གཉིས་ཀ་ས་གནོན། ཀུན་ནས་སྣང་བ་བཀོད་པའི་དཔལ་ཡང་དེ་དང་འདྲ། རིན་
ཆེན་པདྨས་རྣམ་གནོན་དམར་སེར་གཡོན་ཆོས་འཆད་དང་གཡས་ཅུང་ཟད་བརྐྱངས་ནས་
སྐྱབས་སྦྱིན་མཛད་པ། རི་དབང་གི་རྒྱལ་པོ་སེར་པོ་ར་རི་བ་འཛིན་པའོ། །ཡང་ཀླུ་སྒྲུབ་ཀྱིས་
མཛད་པར་གྲགས་པའི་རྒྱ་གར་གྱི་འགྲེལ་བ་ཞིག་ཏུ། རྡོ་རྗེ་སྙིང་པོ་རབ་ཏུ་འཇོམས་པ་སྔོན་
པོ་ཕྱག་གཉིས་རྡོ་རྗེ། རིན་ཆེན་འོད་འཕྲོ་དཀར་པོ་རྡོ་རྗེ་དང་ཉི་མ། ཀླུ་དབང་གི་རྒྱལ་པོ་
སྔོན་པོ་ཀླུ་ཤིང་དང་སྤྲུལ་སྔོན་པོ་བསྣམས་པ་སོགས་སྔ་མ་དང་མི་འདྲ་བ་ཞིག་འབྱུང་སྟེ་གང་
ལ93ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱས་ཀྱང་མི་འགལ་ཞིང་། དེ་དག་ཕྱོགས་གང་ན་བཞུགས་པའང་དེར་བཤད་དེ། མང་བར་
དོགས་ནས་མ་དྲངས་སོ། །
འདི་རྣམས་རིགས་ལྔའི་རྣམ་པ་ཅན་དུ་བསྒོམས་ན་ཅུང་ཟད་འཆར་བདེ་ཡང་། མོས་
པ་ཙམ་གྱིས་བསྒོམ་པ་ལ་ནི་ཁྱད་པར་མི་སྣང་བས་གང་མོས་བྱའོ། །
གསུམ་པ་ནི། དཀོན་མཆོག་བརྩེགས་པའི་འཕགས་པ་ཉེ་བར་འཁོར་ཀྱིས་ཞུས་པ་
ལས་བྱང་ཆུབ་སེམས་དཔའི་ལྟུང་བའི་ཁྱད་པར་དང༌། སྡིག་ལྟུང་བཤགས་ཚུལ་གྱི་ཁྱད་
པར་གཉིས་གསུངས་ཤིང་། ཕྱི་མ་ལ་ལྟུང་བ་ལྕི་ཡང་གི་སྒོ་ནས་བཅུ་ཚོགས་དང་། ལྔ་ཚོགས་
དང༌། གཅིག་གམ་གཉིས་ཀྱི་མདུན་དང་། སངས་རྒྱས་སོ་ལྔའི་སྤྱན་སྔར་བཤགས་ཚུལ་དང་
བཞི་གསུངས་པའི་ཕྱི་མ་ནི་ལྟུང་བཤགས་ཀྱི་ཆོ་ག་འདིའོ། །སངས་རྒྱས་སོ་ལྔའི་སྐུ་མདོག་
སོགས་ནི་མདོ་ན་མི་གསལ་ཡང་། མན་ངག་གི་བརྒྱུད་པ་ནི་གོང་དུ་བཤད་ཟིན་ལ། མདོ་
འདིའི་དོན་བསྡུ་ན། ཕྱག་བཙལ་ནས་སྡིག་པ་བཤགས་ཚུལ་དང་། དགེ་བ་བསྔོ་ཚུལ་དང་།
ཡན་ལག་ལྷག་མ་བསྡུས་ནས་བསྟན་པ་དང་གསུམ། དང་པོ་ལ་བཞི། རྟེན་གྱི་སྟོབས་དང་།
གཉེན་པོ་ཀུན་ཏུ་སྤྱོད་པའི་སྟོབས་དང་། རྣམ་པར་སུན་འབྱིན་པའི་སྟོབས་དང་། ཉེས་པ་
ལས་སླར་ལྡོག་པའི་སྟོབས་ཀྱི་སྒོ་ནས་སྡིག་ལྟུང་བཤགས་པའོ། །དང་པོ་སངས་རྒྱས་ལ་
སྐྱབས་སུ་འཆིའོ་ཞེས་སོགས་གསུམ་གྱིས་བསྟན་ཅིང་། རྟེན་གྱི་སྟོབས་ཞེས་པ་ནི་སྤྱིར་ནང་
བའི་ཆོས་སུ་འགྲོ་བ་ལ་བསམ་པའི་རྟེན་དཀོན་མཆོག་ལ་སྐྱབས་སུ་འགྲོ་བའི་སྐྱབས་འགྲོ་
དགོས་ཏེ། སྐྱབས་འགྲོ་ལ་བརྟེན་ནས་དགེ་བ་གང་བྱས་ཀྱང་སྟོབས་ཆེ་ཞིང་། ཁྱད་པར་དུ་
སྡིག་པ་སྦྱོང་བའི་ནུས་པ་སྟོབས་ཆེ་བའི་ཕྱིར་དང་། སྐྱབས་འགྲོའི་སྒོ་ནས་ཀྱང་སྡིག་ལྟུང་
མང་པོ་ཞིག་སྦྱོང་ནུས་པས། ཐེག་པ་ཆེ་ཆུང་ལ་ཞུགས་མ་ཞུགས་སྤྱིའི་དབང་དུ་བྱས་པའི་
ཐོག་མའི་རྟེན་གྱི་སྟོབས་ནི་སྐྱབས་འགྲོ་ཡིན་ནོ། །སྟོབས་བཞི་བསྟན་པའི་མདོ་ལས་ཐེག་
མ94



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
ཆེན་སེམས་བསྐྱེད་ཀྱང་རྟེན་ཀྱི་སྟོབས་སུ་བཤད་པ་ནི་ཐེག་པ་ཆེན་པོའི་རིགས་ཅན་གྱི་
དབང་དུ་མཛད་པ་ཡིན་ཏེ། ཐེག་ཆེན་གྱི་རིགས་ཅན་རྣམས་ཀྱིས་བྱང་ཆུབ་ཏུ་སེམས་བསྐྱེད་དེ།
སེམས་བསྐྱེད་ཀྱིས་གཞི་བཟུང་བ་ལ་བརྟེན་ནས་སངས་རྒྱས་ཀྱི་ཆོས་མཐའ་དག་བསྒྲུབ་
དགོས་པའི་ཕྱིར་ཐེག་ཆེན་སེམས་བསྐྱེད་རྟེན་ཀྱི་སྟོབས་སུ་བཤད་དོ། །དེ་ཡང་གཙོ་བོའི་
དབང་དུ་བྱས་ཀྱི། གཞན་དུ་ན་སྐྱབས་འགྲོ་ཁྱད་པར་ཅན་དང་སེམས་བསྐྱེད་གཉིས་ཀའང་
ཉེས་པའི་གཉེན་པོ་ཡིན་པའི་ཕྱིར་གཉེན་པོ་ཀུན་ཏུ་སྤྱོད་པའི་སྟོབས་ཀྱང་ཡིན་པར་སྣང་
ངོ་། །
གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ལ་སྤྱིར་གོང་ལྟར་མང་ཡང་འདིར་
སངས་རྒྱས་སོ་ལྔའི་མཚན་བརྗོད་ཅིང་ཕྱག་འཚལ་བ་སྟེ། སོ་སོའི་མཚན་བརྗོད་པའི་ཕན་
ཡོན་རྒྱས་པར་དོན་མི་གསལ་ཡང་། མན་ངག་ལས་བརྒྱུད་པ་བཞིན་བརྗོད་ན་འདིའི་སྒོ་
ནས་སྡིག་ལྟུང་བཤགས་པ་ལ་སྒྲོ་ཤུགས་འཕེལ་བར་འགྱུར་བས་དེ་ལ་སངས་རྒྱས་ཤཱཀྱ་ཐུབ་
པ་ལ་ཕྱག་འཚལ་ལོ་ཞེས་སྙིང་ཐག་པ་ནས་བརྗོད་པའི་ཕན་ཡོན་བསྐལ་བ་ཁྲིའི་སྡིག་པ་
མངོན་འགྱུར་བ་འདག་གོ། །
དེ་བཞིན་དུ་རྡོ་རྗེ་སྙིང་པོས་བསྐལ་པ་ཁྲིའི་སྡིག་པ། རིན་ཆེན་འོད་འཕྲོས་ཀྱང་ཁྲི།
ཀླུ་དབང་གི་རྒྱལ་པོས་སྟོང་། དཔའ་པོའི་སྡེས་སྟོང་། དཔལ་དགྱེས་ཀྱིས་ཉིས་སྟོང་། རིན་
ཆེན་མེས་ཉིས་སྟོང་། རིན་ཆེན་ཟླ་འོད་ཀྱིས་བརྒྱད་སྟོང་། མཐོང་པ་དོན་ཡོད་ཀྱིས་བསྐལ་
བ་གཅིག །རིན་ཆེན་ཟླ་བས་མཚན་མེད་ལྔའི། དྲི་མ་མེད་པས་ཉེ་བའི་མཚམས་མེད་ལྔའི།
དཔལ་བྱིན་གྱིས་ཞེ་སྡང་གིས་ཀུན་ནས་བསླངས་བའི་སྡིག་པ། ཚངས་པས་འདོད་ཆགས་
ཀྱིས་ཀུན་ནས་བསླངས་པའི་སྡིག་པ། ཚངས་པས་བྱིན་གྱིས་བསྐལ་པ་ཁྲིའི། ཆུ་ལྷས་
བསྐལ་བ་སྟོང་གི །ཆུ་ལྷའི་ལྷས་བསྐལ་བ་ལྔ་སྟོང་གི དཔལ་བཟང་གིས་བསྐལ་བ་ལྔ་སྟོང་
ལ95



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི །ཙན་དན་དཔལ་གྱིས་བསྐལ་པ་བདུན་གྱི། གཟི་བརྗིད་མཐའ་ཡས་ཀྱིས་བསྐལ་བ་
བདུན་གྱི། འོད་དཔལ་གྱིས་ཕན་ཡོན་ཚད་མེད་པ་ཐོབ། མྱ་ངན་མེད་དཔལ་གྱིས་གཏི་མུག་
གིས་ཀུན་ནས་བསླངས་པའི་སྡིག་པ། སྲེད་མེད་ཀྱི་བུས་བག་ཆགས་ཀྱིས་ཀུན་ནས་
བསླངས་པའི། མེ་ཏོག་དཔལ་གྱིས་ལུས་ཀྱི་སྒྲིབ་པ། ཚངས་པའི་འོད་ཟེར་གྱིས་ངག་གི་
སྒྲིབ་པ། པདྨའི་འོད་ཟེར་གྱིས་ཡིད་ཀྱི་སྒྲིབ་པ། ནོར་དཔལ་གྱིས་དགེ་འདུན་གྱི་དཀོར་ལ་
འབགས་པའི། དྲན་པའི་དཔལ་གྱིས་གང་ཟག་ལ་སྐུར་བ་བཏབ་པའི། མཚན་དཔལ་གྱིས་
ཕྲག་དོག་གིས་ཀུན་ནས་བསླངས་པའི། དབང་པོའི་ཏོག་གི་རྒྱལ་མཚན་གྱིས་ང་རྒྱལ་གྱིས་
ཀུན་ནས་བསླངས་པའི། ཤིན་ཏུ་རྣམ་པར་གནོན་པས་ཕྲ་མའི་ཉེས་པ་ཐམས་ཅད། གཡུལ་
ལས་ཤིན་ཏུ་རྣམ་པར་རྒྱལ་བས་ཉོན་མོངས་པ་ཐམས་ཅད། རྣམ་པར་གནོན་པས་གཤེགས་
པས་གཞན་ལ་སྡིག་པ་བྱེད་དུ་བཅུག་པའི་ཉེས་པ། ཀུན་ནས་སྣང་བ་བཀོད་པའི་དཔལ་
གྱིས་སྡིག་པ་བྱས་པ་ལ་རྗེས་སུ་ཡི་རང་བའི། རིན་ཆེན་པདྨས་ཆོས་སྤོང་གི །རི་དབང་གི་
རྒྱལ་པོས་བླ་མ་ལ་སྐུར་བ་བཏབ་ནས་རང་གི་དམ་ཚིག་ཉམས་པའི་སྒྲིབ་པ་ཐམས་ཅད་
འདུག་པར་གསུངས་སོ། །ལན་མང་དུ་བྱས་ན་ངན་སོང་ལས་ཐར་བར་འགྱུར་བ་དང་། ཚེ་
རབས་ཀུན་ཏུ་སངས་རྒྱས་དེ་རྣམས་ཀྱིས་རྗེས་སུ་འཛིན་པ་དང་། དེ་དག་གི་ཞིང་དུ་སྐྱེ་བ་
སོགས་ཕན་ཡོན་དུ་མ་ཡོད་པས་ཚུལ་འདི་ལ་འབད་པར་རིགས་སོ། །ཕྱག་འཚལ་བའི་ཚེ་
ལུས་མང་དུ་སྤྲུལ་ནས་ཕྱག་འཚལ་བར་མོས་ན་འགྱུར་ཆེ་བར་བཤད་ཅིང་། དེ་བཞིན་དུ་
ངག་གིས་བསྟོད་པ་ལ་ཡང་འདྲའོ། །དེ་ཡང་སངས་རྒྱས་སོ་ལྔ་གཙོ་བོར་བྱས་པ་ཡིན་གྱི། དེ་
ཙམ་དུ་མ་ཟད་ཕྱོགས་བཅུའི་སངས་རྒྱས་བྱང་སེམས་སོགས་ཕྱག་འོས་ཐམས་ཅད་ལ་ཕྱག་
འཚལ་བར་མོས་ན་ཕན་ཡོན་ལྷག་པར་ཆེ། ཕྱག་འཚལ་བའི་སྐབས་འདིར་མཆོད་འབུལ་
ཤུགས་ལ་བསྟན་ཅེས་བཤད་དེ་ཡན་ལག་བདུན་པ་ཚང་བའི་དབང་དུ་མཛད་ པའོ། །
ཆ96ལ



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
གསུམ་པ་སུན་འབྱིན་པའི་སྟོབས་ལ་གསུམ། སྡིག་ལྟུང་བཤགས་པའི་ཡུལ་ལ་
དབང་པོ་མཛད་པར་གསོལ་བ་དང་། བཤགས་བྱའི་སྡིག་པ་ངོས་བཟུང་བ་དང་། སྡིག་ལྟུང་
ཇི་ལྟར་བཤགས་པའི་ཚུལ་ལོ། །དང་པོ་ནི། དེ་དག་ལ་སོགས་པ་ཞེས་པ་ནས། དགོངས་སུ་
གསོལ་ཞེས་པས་དཔང་བོ་མཛད་པའི་དགོངས་གསོལ་བསྟན་ཏེ། དུས་གསུམ་གྱི་སངས་
རྒྱས་ཐམས་ཅད་ལ་དམིགས་པ་ཡང་ཡིན་མོད། ཇི་སྙེད་ཅིག་བཞུགས་ཏེ་འཚོ་ཞིང་གཞེས་
ཞེས་པ་ནི་གཙོ་བོ་ད་ལྟར་བཞུགས་པའི་སངས་རྒྱས་ཀྱི་དབང་དུ་མཛད་པར་མངོན་ལ། ཁ་
ཅིག་ཇི་སྙེད་ཅིག་བཞུགས་ཞེས་པས་ཆོས་སྐུ་ཐོབ་པ་དང་། འཚོ་ཞིང་ཞེས་པས་ལོངས་སྐུ་
ཐོབ་པ་དང་། གཞེས་ཞེས་པར་སྤྲུལ་སྐུ་ཐོབ་པ་ད་ལྟར་གྱི་སངས་རྒྱས་བསྟན་ཞེས་འཆད་
ཀྱང་ཚིག་དོན་དང་འབྱོར་དཀའ་སྙམ།
གཉིས་པ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། །དང་པོ་ནི།
བདག་གི་སྐྱེ་བ་འདི་དང་ཞེས་པ་ནས། བགྱིད་པ་ལ་རྗེས་སུ་ཡི་རང་བའམ་ཞེས་པའི་བར་
ཏེ། བདག་གི་སྐྱེ་བ་འདི་དང་། སྐྱེ་བ་ཐོག་མའི་ཐ་མ་མ་མཆིས་བ་ཞེས་པ་ནི་འཁོར་བའི་
ཐོག་མ་འདི་ནས་གསར་དུ་བྱུང་ཞེས་ངོས་བཟུང་མི་ནུས་པས།.འཁོར་བའི་ཐོག་མའི་མཐའ་
མེད་པའོ། །དེ་ནས་བཟུང་སྟེ་ད་ལྟའི་བར་གྱི་སྐྱེ་བ་གཅིག་གཉིས་ཙམ་མ་ཡིན་པར་སྐྱེ་བ་
ཐམས་ཅད་དུ་སྡིག་པའི་ལས་རང་གིས་བགྱིས་པ་དང་། གཞན་ལ་བགྱིད་དུ་བཅུག་པ་དང་།
གཞན་གྱིས་སྡིག་པ་བགྱིས་པ་ལ་རྗེས་སུ་ཡི་རང་ཞིང་དགའ་བའམ་ཞེས་པ་ནི་མདོར་བསྟན་
པ་སྟེ། འམ་ཞེས་པ་ནི་ཐམས་ཅད་བྱེད་པའི་ངེས་པ་མེད་པས་དེ་རྣམས་གང་རུང་ཞིག་བྱས་
པའི་སྡིག་པ་བསྒྲགས་པའོ། །
གཉིས་པ་རྒྱས་པར་བཤད་པ་ལ་གསུམ། དཀོན་མཆོག་གི་དཀོར་འཕྲོག་པ་དང་།
མཚམས་མེད་ཀྱི་ལས་དང་། མི་དགེ་བ་བཅུའི་སྡིག་པ་བཤགས་པའོ། །དང་པོ་ནི། མཆོད་
97



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྟེན་གྱི་དཀོར་རམ་ནས། འཕྲོག་པ་ལ་རྗེས་སུ་ཡི་རང་བའམ་ཞེས་པའི་བར་ཏེ། མཆོད་རྟེན་
ནི་ད་ལྟ་མཆོད་རྟེན་དུ་གྲགས་པ་དང་དེ་ཙམ་མིན་གྱི། མཆོད་པའི་རྟེན་དུ་གྱུར་བའི་སངས་
རྒྱས་ཀྱི་སྐུ་གསུང་ཐུགས་ཀྱི་རྟེན་ཐམས་ཅད་དོ། །དཀོར་ཞེས་པ་ནི་ནོར་རྫས་སྤྱིའི་མིང་ཡིན་
ཀྱང་། འདིར་རྟེན་ལ་མཆོད་པའི་ཡོ་བྱད་མཆོད་རྫས་དངོས་སུ་ཕུལ་བ་དང་། འབུལ་བའི་
ཆེད་དུ་བསྒྲུབས་པ་སྟེ། དེ་རྣམས་རང་གིས་འཕྲོག་པ་དང་། གཞན་ལ་འཕྲོག་ཏུ་བཅུག་པ་
དང་། འཕྲོག་པ་ལ་རྗེས་སུ་ཡི་རང་བར་བྱས་པའི་མི་དགེ་བ་དང་། དེ་བཞིན་དུ་དགེ་སློང་
བཞི་ཡན་འདུས་ནས་རྒྱུན་དུ་བཞུགས་པའི་དགེ་འདུན་དང་། ཕྱོགས་བཞིའམ་བཅུ་ན་
བཞུགས་པའི་དགེ་འདུན་ཀྱི་དཀོར་འཕྲོས་པ་སོགས་ཀྱི་ཉེས་པའོ། །སྤྱིར་འཕགས་པའི་
གང་ཟག་ཐམས་ཅད་དང་། ལམ་ཞུགས་ཀྱི་སོ་སྐྱེ་རེ་རེ་ལའང་དགེ་འདུན་ཞེས་བྱར་རུང་
ཡང་། འདིར་ནི་འདུལ་བ་ནས་འབྱུང་བ་ལྟར་དགེ་སློང་བཞི་ཡན་འདུས་པ་ལ་དགེ་འདུན་
དང་། གསུམ་མན་ལ་གང་ཟག་ཞེས་ཐ་སྙད་མཛད་པ་དང་བསྟུན་པར་མངོན་ཏེ། དགེ་
འདུན་དང་ཕྱོགས་བཞིའམ་བཅུའི་དགེ་འདུན་སོ་སོར་མཛད་པའི་ཕྱིར་དང་། སྟོན་པ་
བཞུགས་པའི་དངོས་ཀྱི་འཁོར་ལ་ཉན་ཐོས་ཀྱི་དགེ་འདུན་གཙོ་ཆེ་བའི་ཕྱིར་རོ། །
འདིའི་གཞུང་ཁ་ཅིག་ཏུ་ཕྱོགས་བཞི་ཞེས་པ་ནི་ཤར་དང་ཤར་ལྷོ་སོགས་ཕྱོགས་དང་
མཚམས་གཉིས་གཉིས་གཅིག་ཏུ་བསྡུས་པའོ། །ཕྱོགས་བཅུའི་དགེ་འདུན་གྱི་ཞེས་པའི་
བརྒྱད་ནི་ཕྱོགས་འཚམས་བརྒྱད་ནས་བྱོན་པའམ་བཞུགས་པ་དང་སྟེང་འོག་ནས་བྱོན་པ་ནི་
རྫུ་འཕྲུལ་གྱིས་བྱོན་པ་སྟེ་སངས་རྒྱས་ཀྱི་འཁོར་དུ་ཕྱོགས་བཅུའི་དགེ་བདུན་ཡོད་པ་ལ་
དགོངས་པར་བྱ་དགོས་སོ། །འདིར་འཕྲོས་ཅེས་པ་བརྐུས་པ་དང་འཕྲོག་པ་གཉིས་ལ་སྦྱོར་
ཞིང་། ཕྱི་མ་ནི་ཉེས་པ་ལྷག་པར་ཆེ་བས་རང་མིང་གིས་སྨོས་པའོ། །དེ་ཡང་གནང་བ་མེད་
པར་རང་དགར་དེ་དག་གི་དཀོར་ལ་ལོངས་སྤྱོད་མི་རུང་པའི་དོན་ཡིན་གྱི། གནང་བ་ཞུས་
མ98



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
ཏེ་བྱིན་ན་ནི་ཉེས་པ་མེད་དོ། །
གཉིས་པ་ནི། མཚམས་མ་མཆིས་པ་ལྔའི་ལས་བགྱིས་པ་དང་ཞེས་སོགས་ཏེ། དེ་
བཞིན་གཤེགས་པའི་སྐུ་ལ་ངན་སེམས་ཀྱི་ཁྲག་ཕྱུང་བ་དང་། དགེ་འདུན་གྱི་དབྱེན་བྱས་པ་
དང་། དགྲ་བཅོམ་པ་བསད་པ་དང་། ཕ་དང་མ་བསད་པའི་མཚམས་མེད་ཀྱི་ལས་གཉིས་
ཏེ་ལྔའོ། །དེ་བཞིན་གཤེགས་པ་ལ་ངན་སེམས་ཀྱི་ཁྲག་ཕྱུང་བ་ནི། དེ་བཞིན་གཤེགས་པ་
དཀྲོང་མི་ནུས་པ་བཞིན་དུ་དཀྲོང་བའི་སྦྱོར་བ་བྱེད་པ་ཡིན་ལ། དགེ་འདུན་གྱི་དབྱེན་ཞེས་
པ་ནི་འདུལ་བ་ནས་འབྱུང་བ་ལྟར་དགེ་སློང་ཕན་ཚུན་བཞི་བཞི་སྟེ་བརྒྱད་ཀྱི་བར་དུ་དབྱེན་
བྱས་ནས་ཕྱེ་བ་སྟེ། གཞན་དུ་ན་གང་ཟག་གི་བར་དུ་དབྱེན་བྱས་པར་འགྱུར་ཞིང་། འདི་
ཡང་འདུལ་མངོན་དང་བསྟུན་པར་གསལ་ལོ། །དེ་རང་གིས་བགྱིས་པ་སོགས་ནི་སྔར་
བཞིན་ནོ། །
མཚམས་མེད་པ་ཞེས་པའི་སྒྲ་དོན་ནི། ཁ་ཅིག་ལས་དེ་བྱས་པའི་ཕྱི་མ་སྐྱེ་བ་གཞན་
གྱིས་བར་མཆོད་པར་མནར་མེད་དུ་སྐྱེ་བའི་དོན་ཡིན་ཞེས་གསུངས་ཤིང་། འགའ་ཞིག་ཏུ་
རྣམ་སྨིན་སྡུག་བསྔལ་རྒྱ་ཆེ་བའི་མཚམས་འཛིན་མི་ནུས་པའོ་ཞེས་ཀྱང་བཤད་དོ། །གསུམ་
པ་ནི། མི་དགེ་བ་བཅུའི་ལས་ཞེས་སོགས་ཏེ། སྲོག་གཅོད་པ་སོགས་ལུས་ཀྱི་མི་དགེ་བའི་
ལས་གསུམ་དང་། བརྫུན་དུ་སྨྲ་བ་ལ་སོགས་པ་ངག་གི་མི་དགེ་བའི་ལས་བཞི་དང་། བརྣབ་
སེམས་ལ་སོགས་པ་ཡིད་ཀྱི་མི་དགེ་བའི་ལས་གསུམ་སྟེ་བཅུའོ། དེ་རྣམས་རང་གིས་ཡང་
དག་པར་ཏེ་ཇི་ལྟ་བཞིན་བླང་ནས་ཞུགས་པ་དང་། གཞན་ལ་འཇུག་ཏུ་བཅུག་པ་དང་།
འཇུག་པ་ལ་རྗེས་སུ་ཡི་རང་བར་བྱས་པའི་སྡིག་པ་སྟེ། འམ་ནི་གདམ་ཁ་ཅན་ཏེ་ཐམས་ཅད་
དམ་གང་རུང་ངོ་། །ཉེས་པ་འདི་རྣམས་གང་རུང་བྱས་པ་མི་སྦེད་པར་སྐྱབས་གནས་རྣམས་
ཀྱི་དྲུང་དུ་བསྒྲགས་པའོ། །ཉེས་པ་འདི་ལྟར་འགྱོད་སེམས་ཀྱིས་བསྒྲགས་པ་ནི་ཉེས་པ་དེ་
~99ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདགས་པའི་རྐྱེན་དུ་འགྱུར་བ་ཡིན་གྱི། ཉེས་པ་བྱས་ནས་ཁྲེལ་མེད་ཀྱི་བསམ་པས་ངོམས་
པའི་སྒོ་ནས་གཞན་ལ་སྒྲོགས་པ་ནི་ཉེས་པ་ལྷག་པར་འཕེལ་བར་འགྱུར་བའི་རྐྱེན་ཡིན་
པས་ཁྱད་པར་བྱེད་པར་བྱའོ། །
གསུམ་པ་སྡིག་ལྟུང་ཇི་ལྟར་བཤགས་པ་ནི། ལས་ཀྱི་སྒྲིབ་པ་གང་གིས་བསྒྲིབས་
ནས། ཞེས་པ་ནས། མི་སྦེད་དོ་ཞེས་པའི་བར་ཏེ། དེ་ཡང་གོང་དུ་སྨོས་པའི་སྡིག་པའི་ལམ་
དེ་དག་ལས། ལས་ཀྱི་སྒྲིབ་པ་གང་གིས་བསྒྲིབས་པའི་དབང་གིས་བདག་སེམས་ཅན་
དམྱལ་བ་སོགས་ངན་སོང་གསུམ་དུ་འཆི་བ་སྟེ་འགྲོ་བའམ། ཆོས་མ་དར་བའི་ཡུལ་མཐའ་
ཁོབ་དང་། ཀླ་ཀློ་གླེན་ལྐུགས་དང་། ཆོས་སྒྲུབ་པའི་སྐལ་བ་མེད་པའི་ལྷ་ཚེ་རིང་པོ་རྣམས་
དང་། མི་ཡིན་ཀྱང་དབང་པོ་མ་ཚང་བ་དང་། ལས་འབྲས་ལ་སྐུར་བ་འདེབས་པའི་ལོག་ལྟ་
ཅན་དང་། སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བར་སྐྱེ་བ་སྟེ། མདོར་
ན་མི་ཁོམ་པ་བརྒྱད་དུ་སྐྱེ་བར་འགྱུར་བའི་ལས་ཀྱི་སྒྲིབ་པ་དེ་དག་ཐམས་ཅད་ནི་སངས་
རྒྱས་དེ་རྣམས་ཀྱི་སྤྱན་སྔར་ཏེ་དྲུང་དུ་མི་སྦེད་པར་ངག་གིས་བརྗོད་པའི་སྒོ་ནས་མཐོལ་ལོ། །
ཡིད་འགྱོད་པའི་སྒོ་ནས་འཆགས་སོ། །མི་འཆབ་པོ། །མི་སྦེད་དོ་ཞེས་པ་ནི་དེ་གཉིས་མིང་
གི་རྣམ་གྲངས་སུ་བྱས་ཀྱང་མི་འགལ་ཞིང་། སྔོན་མ་ནི་ཉེས་པ་མི་གསང་བ་དང་། ཕྱི་མ་ནི་
ཤེས་བཞིན་དུ་མི་སྦེད་པའོ། །སངས་རྒྱས་བཅོམ་ལྡན་འདས་ཡེ་ཤེས་སུ་གྱུར་པ་ཞེས་
སོགས་ནི། སངས་རྒྱས་བཅོམ་ལྡན་འདས་དེ་རྣམས་ཀྱིས་སྤྱིར་ཤེས་བྱ་ཐམས་ཅད་མངོན་
སུམ་དུ་གཟིགས་ཤིང་། ཁྱད་པར་དུ་ལས་དཀར་ནག་འབྲས་བུ་དང་བཅས་པ་ཕྲ་ཞིང་ཕྲ་བ་
ཐམས་ཅད་ཇི་ལྟ་བ་བཞིན་གཟིགས་པའི་ཡེ་ཤེས་དང་ལྡན་པར་གྱུར་བ། དེ་ཡང་མིག་གིས་
གཟུགས་གསལ་བར་མཐོང་བ་ལྟར་མངོན་སུམ་དུ་གཟིགས་པས་སྤྱན་དུ་གྱུར་པ། དགེ་མི་
དགེའི་ལེགས་ཉེས་ཇི་ལྟ་བ་བཞིན་རང་གིས་མཁྱེན་ཅིང་གཞན་གྱིས་དྲི་བའི་དཔང་པོར་
100



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
འོས་པས་དཔང་དུ་གྱུར་བ། བླང་དོར་གྱི་གནས་ཇི་ལྟར་བསྟན་པ་བཞིན་འབྱུང་བའི་མི་བསླུ་
བ་ཡིན་པས་ཚད་མར་གྱུར་པ། མཁྱེན་པའི་ཡེ་ཤེས་ཀྱིས་ཆོས་རྣམས་མངོན་སུམ་དུ་
གཟིགས་པའི་སངས་རྒྱས་དེ་རྣམས་ཀྱི་དྲུང་དུ་བཤགས་པར་བྱའོ་ཞེས་སོ། །
བཞི་པ་ཉེས་པ་ལས་སླར་ལྡོག་པའི་སྟོབས་ནི། སླན་ཆད་ཀྱང་གཅོད་ཅིང་སྡོམ་བར་
བགྱིད་ལགས་སོ་ཞེས་པ་སྟེ། སྔར་སྡིག་པའི་ལས་རྣམས་འགྱོད་སེམས་སྐྱེས་པའི་སྒོ་ནས་
བཤགས་བར་མ་ཟད། ད་སླན་ཆད་དམ་ཕྱིན་ཆད་ཀྱང་དེ་བྱེད་པའི་འཕྲོ་གཅོད་ཅིང་ཡིད་
ཀྱིས་སྡོམ་པར་བགྱིད་ལགས་སོ་ཞེས་པའོ། །
གཉིས་པ་དགེ་བ་བསྔོ་ཚུལ་ལ་གསུམ། དབང་གསོལ་དང་། བསྔོ་བྱའི་དགེ་རྩ་ངོས་
བཟུང་བ་དང་། ཇི་ལྟར་བསྔོ་བའི་ཚུལ་ལོ། །དང་པོ་ནི། སངས་རྒྱས་བཅོམ་ལྡན་འདས་དེ་
དག་ཐམས་ཅད་བདག་ལ་དགོངས་སུ་གསོལ་ཞེས་པའོ། །གཉིས་པ་ནི། བདག་གི་སྐྱེ་བ་
འདི་དང་ཞེས་པ་ནས་གང་ལགས་པ་ཞེས་པའི་བར་ཏེ། གོང་དུ་འཁོར་བའི་སྐྱེ་གནས་
ཐམས་ཅད་དུ་ཞེས་འབྱུང་ཞིང་། འདིར་སྐྱེ་གནས་གཞན་དག་ཏུ་གསུངས་ལ། དེའི་ཁྱད་
པར་ནི་སྡིག་པའི་ལས་སྐྱེ་བ་ཐམས་ཅད་དམ་མང་པོར་བགྱིས་ཤིང་། འོན་ཀྱང་སྐྱེ་བ་འགའ་
ཞིག་ལ་ནི་དགེ་བའི་ལས་ཕྲན་ཆགས་བགྱིས་པ་སྲིད་པས་དེའི་ཁྱད་པར་རོ། །
དེས་ན་ཚེ་རབས་གཞན་འགའ་ཞིག་ཏུ་ཡར་མན་གྱི་མགྲོན་ལ་སྦྱིན་པ་རྒྱ་ཆེན་པོ་
བྱས་པར་ཡོད་ན་ལྟ་ཅི། ཐ་ན་དུད་འགྲོའི་སྐྱེ་གནས་སུ་སྐྱེས་པའི་བྱ་རི་དྭགས་སོགས་ལའང་
ཟས་མང་པོར་མ་ཟད། ཟས་ཁམ་གཅིག་ཙམ་བསྩལ་བ་སྟེ་བྱིན་པའི་དགེ་བའི་རྩ་བ་གང་
ལགས་པ་སྟེ་གང་ཡིན་པ་དང་། རང་གིས་མི་དགེ་བཅུ་ལ་སོགས་པ་སྤོང་བའི་ཚུལ་ཁྲིམས་
བསྲུངས་པའི་དགེ་བ་དང་། རབ་ཏུ་བྱུང་ནས་ཚངས་པར་སྤྱོད་པའི་དགེ་བ་དང་། སེམས་
ཅན་གཞན་ལ་ཆོས་བསྟན་པ་སོགས་ཀྱི་སྒོ་ནས་རྒྱུ་སྨིན་པར་བྱས་པའི་དགེ་བ་དང༌། རང་
101ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིད་ཀྱིས་བྱང་ཆུབ་ཏུ་སེམས་བསྐྱེད་པའི་དགེ་བ་དང་། སེམས་དེའི་སྒོ་ནས་བླ་ན་མེད་པའི་
སངས་རྒྱས་ཀྱི་ཡེ་ཤེས་ཐོབ་པའི་ཆེད་དུ་བསགས་པའི་ཕྱིན་དྲུག་སོགས་ཀྱི་དགེ་བའི་རྩ་བ་
སྤྱི་དང་ཤེར་རབ་ཀྱི་བསླབ་པའི་དགེ་རྩ་གང་ལགས་པ་ཞེས་པ་ནི་བསྔོ་བྱའི་དགེ་རྩ་བསྟན་
པའོ། །
ཁ་ཅིག་ཚངས་པར་སྤྱོད་པ་བཟོད་པ་དང་། སེམས་ཅན་སྨིན་པ་བརྩོན་འགྲུས་དང་།
བྱང་ཆུབ་ཏུ་སེམས་བསྐྱེད་པ་བསམ་གཏན་དང་། བླ་ན་མེད་པའི་ཡེ་ཤེས་ཀྱི་དགེ་རྩ་ཤེས་
རབ་ལ་སྦྱར་བའང་སྣང་ངོ༌། གཉིས་པ་དགེ་རྩ་ཇི་ལྟར་བསྔོ་བ་ལ་གཉིས་ལས། དང་པོ་ནི།
དེ་དག་ཐམས་ཅད་གཅིག་ཏུ་བསྡུས་ཤིང་ཞེས་པ་ནས། བྱང་ཆུབ་ཏུ་ཡོངས་སུ་བསྔོ་བར་
བགྱིའོ། །ཞེས་པའི་བར་ཏེ། གོང་དུ་སྨོས་པའི་དགེ་བ་དེ་དག་ལ་སོགས་པ་དུས་གསུམ་དུ་
བསགས་པའི་དགེ་རྩ་རྣམས་ཕྱོགས་གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་
བསྔོའོ། །བསྡུས་པ་བཟླུམས་པ་བསྡོམས་པ་གསུམ་དོན་འདྲ་བར་སྣང་ཡང་། རྒྱ་གར་གྱི་
འགྲེལ་བ་གསུམ་གྱི་གཅིག་ལས། དགེ་བ་སོ་སོ་བ་རྣམས་གཅིག་ཏུ་བྱས་པས་ན་བསྡུས་པ།
འདྲེས་པར་བྱས་པས་ན་བཟླུམས་པ། མི་ཕྱེད་པར་བྱས་པས་ན་བསྡོམས་པའོ་ཞེས་བཤད་
ལ། གཅིག་ལས་ནི། བསྡུས་པ་ནི་རང་གི་ངོ་བོའི་སྒོ་ནས། བཟླུམས་པ་ནི་བྱ་བའི་སྒོ་ནས།
བསྡོམས་པ་ནི་ནུས་པའི་སྒོ་ནས་སོ་ཞེས་གསུངས། གཅིག་ལས་ནི། ཚེ་འདིའི་ཆེད་དུ་མ་
བསྔོས་པས་བསྡུས་པ། ཕྱི་མའི་ཕུན་ཚོགས་ཀྱི་ཆེད་དུ་མ་བསྔོས་པས་བཟླུམས་པ། ཉན་
རང་གི་སར་མ་བསྔོས་པས་བསྡོམས་པའོ་ཞེས་བཤད། བོད་འགྲེལ་ཞིག་ལས། རང་གི་
དགེ་རྩ་རྣམས་ཕྱོགས་གཅིག་ཏུ་བསྡུས་པ་དང་། གཞན་གྱི་དགེ་རྩ་རྣམས་ཕྱོགས་གཅིག་ཏུ་
བཟླུམས་པ་དང༌། རང་གཞན་གཉིས་ཀའི་དགེ་རྩ་རྣམས་ཕྱོགས་གཅིག་ཏུ་བསྡོམས་ནས་
རྫོགས་བྱང་དུ་བསྔོ་བའི་དོན་དུ་བཤད་དོ། །
༤102ལ



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
གང་དུ་བསྔོ་བ་ནི་བླ་ན་སྟེ་དེའི་ལྟག་གམ་སྟེང་ན་གཞན་མ་མཆིས་པ་དང་། དེའོ་གོང་
ན་ཁྱད་པར་དུ་འཕགས་པ་གཞན་མ་མཆིས་པ་དང་། གོང་མ་ཉན་རང་རྣམས་ཀྱི་ཡང་གོང་
མ་མཆོག་ཏུ་གྱུར་པ་དང་། བླ་མ་བྱང་སེམས་རྣམས་ཀྱི་ཡང་བླ་མ་སངས་རྒྱས་སུ་འགྱུར་བའི་
བསམ་པས་ཡོངས་སུ་བསྔོ་བའི་ཚུལ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་ཡོངས་སུ་བསྔོ་བར་བགྱིའོ། །ཞེས་པ་སྟེ། སེམས་བསྐྱེད་དང་ལྟ་བ་རྣམ་དག་གིས་ཟིན་
པའི་སྒོ་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱིས་སར་བསྔོ་བ་རྣམས་ནི་བསྔོ་
བ་བླ་ན་མེད་པར་འགྱུར་ཏེ། བསྔོ་ཚུལ་གྱི་སྒོ་ནས་བཞག་པ་དང་། བསྔོ་ཡུལ་གྱི་སྒོ་ནས་
བཞག་པ་གཉིས་སོ། །མཁས་པ་ཁ་ཅིག་བླ་ན་མཆིས་པས་གཟུགས་སྐུ་དང་། གོང་ན་མ་
མཆིས་པས་ཆོས་སྐུ་བསྟན་ཞེས་བཤད་པ་ལྟར་ནའང་དེ་གཉིས་སུ་བསྔོ་བ་ལ་སྦྱོར་རྒྱུ་ཡིན་
ནོ། །དེ་བཞིན་དུ་གོང་མའི་ཡང་གོང་མ་ཞེས་པས་ལོངས་སྐུ་དང༌། བླ་མའི་ཡང་བླ་མ་ཞེས་
པས་སྤྲུལ་སྐུ་བསྟན་ཞེས་གསུངས་ཏེ་ཡི་གེའི་དོན་ལ་ཞུགས་མ་ཞུགས་བརྟགགཞུང་འདིས་
ཤུགས་ལ་དགེ་རྩ་རྣམས་རང་དོན་ཕལ་བ་ཙམ་དང་དམན་པའི་བྱང་ཆུབ་ཏུ་བསྔོ་བ་བཀག་
གོ། །
གཉིས་པ་ནི། ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཞེས་པ་
ནས། དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་པའི་བར་ཏེ། དཔེ་
ཇི་ལྟར་དུས་གསུམ་སངས་རྒྱས་རྣམས་ཀྱིས་བསྔོ་བ་བླ་ན་མེད་པ་མཛད་ཅིང་མཛད་པར་
འགྱུར་བ་དེ་བཞིན་དུ་བདག་གིས་ཀྱང་དགེ་བ་ཐམས་ཅད་དེ་ལྟར་བསྔོའི་ཞེས་པ་སྟེ། ཚིག་
བསྡུས་ཀྱང་དོན་རྒྱ་ཆེའོ། །དེ་ལྟ་བུའི་བསྔོ་ཚུལ་ཁྱད་པར་ཅན་རྒྱས་པར་ནི་བསྔོ་བ་སྒོམ་
ལམ་འཆད་པའི་ཡུལ་གྱི་མདོ་རྒྱས་འབྲིང་བསྡུས་གསུམ་ལས་བཤད་པ་ལྟར་དང་། འཇམ་
དཔལ་དཔའ་བོས་ཇི་ལྟར་མཁྱེན་པ་དང་། །ཞེས་སོགས་ལྟར་བསྔོ་བ་ནི་བསྔོ་བ་བླ་ན་མེད་
ལ103



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཁྱད་པར་ཅན་དུ་བཤད་དོ། །
གསུམ་པ་ཡན་ལག་ལྷག་མ་བསྡུས་ཏེ་འཆད་པ་ལ་གཉིས། དངོས་དང་། སྐྱབས་སུ་
འགྲོ་བའོ། །དང་པོ་ནི། སྡིག་པ་ཐམས་ཅད་ནི་སོ་སོར་བཤགས་སོ། །ཞེས་པ་ནས། ཡེ་ཤེས་
ཀྱི་མཆོག་དམ་པ་ཐོབ་པར་གྱུར་ཅིག་ཅེས་པའི་བར་ཏེ། སྒོ་གསུམ་གྱི་སྡིག་པ་ཐམས་ཅད་ནི་
སོ་སོར་བཤགས་སོ། །རང་གཞན་གྱིས་བསྐྲུན་བའི་བསོད་ནམས་ཐམས་ཅད་ལ་ནི་རྗེས་སུ་
ཡི་རང་ངོ་། །སངས་རྒྱས་ཐམས་ཅད་ལ་ནི་ཆོས་ཀྱི་འཁོར་ལོ་བསྐོར་བར་བསྐུལ་ཞིང་། མྱ་
ངན་ལས་འདའ་བར་བཞེད་པ་དེ་དག་མྱ་ངན་ལས་མི་འདའ་བར་གསོལ་བར་འདེབས་སོ། །
དགེ་བའི་རྩ་བ་དེས་བདག་སོགས་ཐམས་ཅད་བླ་ན་མེད་པའི་ཡེ་ཤེས་ཀྱི་མཆོག་དམ་པ་
ཀུན་མཁྱེན་ཐོབ་པར་གྱུར་ཅིག་ཅེས་པ་ནི་ཡན་ལག་གཞན་དང་བཅས་
ང་བཅས་མདོར་བསྡུས་ནས་
བཤད་པའོ། །
གཉིས་པ་སྐྱབས་སུ་འགྲོ་བ་ནི། མི་མཆོག་རྒྱལ་བ་ནས། སྐྱབས་སུ་ཉེ་བར་མཆིའོ་
ཞེས་པའི་བར་ཏེ། ལྷ་དང་མི་རྣམས་ཀྱི་མཆོག་རྒྱལ་བ་གང་དག་ད་ལྟར་ཕྱོགས་བཅུ་ན་
བཞུགས་པ་དང་། གང་དགི་སྔར་བྱོན་ནས་འདས་པའི་ཚུལ་བསྟན་པ་དང་། འབྱོན་འགྱུར་
མ་བྱོན་པའི་སངས་རྒྱས་བཅོམ་ལྡན་འདས་ཡོན་ཏན་དང་བསྔགས་པའམ། ཡོན་ཏན་གྱི་
བསྔགས་པ་མཐའ་ཡས་པ་རྒྱ་མཚོ་དང་འདྲ་བ་ཀུན་ལ་བདག་ཐལ་མོ་སྦྱར་བ་བགྱིས་ཏེ་
སྐྱབས་སུ་ཉེ་བར་མཆིའོ། །ཕུང་པོ་གསུམ་པའི་མདོ་གཞན་ཞིག་ཀྱང་སྣང་ཡང་། གཞུང་
འདི་ལ་ཕུང་པོ་གསུམ་པ་ཞེས་བརྗོད་པ་ནི། སྡིག་བཤགས་དང་། རྗེས་སུ་ཡི་རང་དང་།
བསྔོ་བའི་ཕུང་པོ་གསུམ་སྟོན་པའི་དབང་དུ་མཛད་པ་སྟེ། ཕུང་པོ་གསུམ་ལ་འཇོག་ཚུལ་ཅུང་
ཟད་མི་འདྲ་བ་ཞིག་ཀྱང་ཡོད་དོ།། །།
སྨྲས་པ། ལྷ་མིའི་སྟོན་པ་ཤཱཀྱའི་གཙོ་བོ་དེས། །གདུལ་བྱའི་དོན་དུ་བདེ་གཤེགས་སོ་
ལ104



ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་པ།
ལྔ་ལ། །བརྟེན་ནས་སྡིག་སྒྲིབ་སྦྱོང་ཐབས་གསུངས་པ་འདིས། །འགྲོ་བའི་སྡིག་ལྟུང་ཉེས་
ཀུན་བྱང་གྱུར་ཅིག །གང་དག་ཚུལ་འདིར་འབད་པའི་འོ་མཚོ་ལས། །འཁྲུངས་པའི་རྣམ་
དཀར་ཀུནྡའི་གཉེན་གྱུར་དེས། །ཀུན་གྱི་སྡིག་ལྟུང་མུན་ཚོགས་རབ་བཅོམ་ནས། །ཕན་
བདེའི་ལས་བཟང་ཀུན་ནས་གསལ་བྱེད་ ཤོག །
ཅེས་ལྟུང་བཤགས་ཀྱི་ཆོ་ག་དང་དེའི་འགྲེལ་བ་མཚོན་ཙམ་དང་བཅས་པ་འདི་ནི།
དད་དང་རྣམ་དཔྱོད་ཟུང་དུ་འབྲེལ་བའི་སྔགས་རལ་བ་གྲགས་པ་འོད་ཟེར་། གནས་བརྟན་
འཇམ་དབྱངས་བརྩོན་འགྲུས། ངག་དབང་དོན་གྲུབ་གསུམ་གྱིས། ཁོ་བོ་ཅག་གི་ཉམས་
ལེན་དུ་ལྟུང་བཤགས་འདོན་ཚུལ་གྱི་ཆོ་ག་འགྲེལ་བ་དང་བཅས་པ་ཞིག་གྱིས་དང་བར་དུ་
བརྐོ་བར་བྱའོ་ཞེས་བསྐུལ་བ་ལྟར་ཤཱཀྱའི་བཙུན་པ་བཤད་སྒྲུབ་མིང་ཅན་གྱིས་གཞན་ལ་
ཕན་འདོད་ཀྱི་བསམ་པས་ཅོ་ནེའི་དགོན་ཉིད་དུ་སྦྱར་བའོ།། །།མངྒ་ལཾ།
དེ་བཞིན་གཤེགས་པའི་ཡི་གེ་བརྒྱ་པ། ན་མསྦེ་ཡ་དྷཱི་ཀཱ་ནཱཾ་ཏ་ཐཱ་ག་ཏཱ་ནཱཾ། སརྦ་ཏི་པྲ་
ཏི་ཧ་ཏཱ་བཱསྟི་དྷརྨ་ཏཱ་བ་ལི་ནཾ། ཨ་ས་མ་ས་མནྟ་ཏོ་ཅནནྟཱ་བཱསྟི་ཤཱ་ས་ནི། ཧ་ར་ཧ་ར་སྨ་ར་སྨ་ར་
ཎ། བི་ག་ཏ་རཱ་ག་བུདྡྷ་དྷརྨ་ཏེ། ས་ར་ས་ར་ས་མ་བ་ལ། ཧ་ས་ཧ་ས། ཏྲ་ཡ་ཏྲ་ཡ། བྷ་ག་ཝན་
མ་ཧཱ་བ་ར་ལ་ཀྵ་ཎི། ཛཱ་ལ་ཛཱ་ལ་ན་སཱ་ག་རེ་སྭཱཧཱ། བློ་བཟང་བསམ་གཏན་གྱིས་བརྐོས། །
ལ105



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་
ཆུ་རྒྱུན་ཞེས་བྱ་བ་བཞུགས་སོ། །
ཀརྨ་ངེས་དོན་བསྟན་འཛིན།
ན་མོ་གུ་རུ་སརྦ་བུདྡྷ་བོ་དྷི་སཏྭ་ཡེ། ལྟ་བས་མི་ངོམས་གསེར་མདོག་མཚན་དཔེའི་སྐུ། །
ཡན་ལག་དྲུག་ཅུའི་ཆོས་ཆར་འབེབས་པའི་གསུང་། །མཁྱེན་ནུས་བརྩེ་བ་གཞལ་དུ་མེད་
པའི་ཐུགས། །བླ་མ་ཐུབ་དབང་དབྱེར་མེད་ཞབས་ལ་འདུད། །གང་གིས་གསུང་རབ་མ་
དྲོས་ཆུ་ཀླུང་ལས། །ཟེགས་མ་རེས་ཀྱང་འགྲོ་བའི་གདུང་སེལ་ཞིང་། །ཞི་བདེའི་བྱང་ཆུབ་
སྦྱིན་ཕྱིར་ལྟུང་བཤགས་འགྲེལ། །བདུད་རྩིའི་ཆུ་རྒྱུན་རང་གཞན་དོན་དུ་སྤེལ། །
འདིར་བྱང་ཆུབ་ལྟུང་བ་བཤགས་པའི་ཟིན་བྲིས་ཞིག་རང་གཞན་བློ་དམན་དག་ལ་
ཕན་ཕྱིར་བྲི་བར་བྱ་སྟེ། དེ་ལ་གཉིས་དགེ་སྡིག་ལ་ཡིད་ཆེས་བསྐྱེད་ཕྱིར་ལས་འབྲས་ཀྱི་
རྣམ་བཞག་མདོ་ཙམ་བསྟན་པ་དང་། ཡིད་ཆེས་བསྐྱེད་ནས་བླང་དོར་བྱེད་ཚུལ་ལོ། །དང་
པོ་ནི། འདི་ཉིད་ཉམས་སུ་ལེན་པ་པོའི་གང་ཟག་ནི་ཕྱི་པ་མུ་སྟེགས་དང་། ནང་པ་སངས་
རྒྱས་ཀྱི་ཁྱད་པར་ཤེས་ནས་ནང་པ་སངས་རྒྱས་པ་ཞིག་དགོས་ཏེ། ཁྱད་པར་འཕགས་
བསྟོད་ལས། བྲམ་ཟེ་རྣམས་ནི་དགེ་སྡིག་དག །བྱིན་པ་ལེན་བཞིན་འཕོ་བར་སྨྲ། །ཁྱོད་ཀྱི་
ལ106



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
བྱས་ཆུད་མི་ཟ་དང་། །མ་བྱས་པ་དང་ཕྲད་མེད་གསུངས། །ཞེས་པ་ལྟར་ཕྱི་རོལ་རྣམས་ནི་
ལས་དགེ་སྡིག་ལས་འབྲས་བུ་བདེ་སྡུག་མི་འབྱུང་བར་དེ་མིན་རང་དགའི་འདོད་པ་སྣ་
ཚོགས་ཀྱི་བདེ་སྡུག་བསྐྱེད་པར་སྨྲ་བས་ལོག་ལྟ་ཅན་ཡིན་པས། སངས་རྒྱས་ཀྱི་བཀའ་ལ་
ཡིད་ཆེས་མི་བྱེད་པའི་ཕྱིར་རོ། །ནང་པ་སངས་རྒྱས་པ་ནི་སངས་རྒྱས་ཀྱི་བཀའ་ཡིས་ནམ་
ཡང་མི་བསླུ་བར་ཡིད་ཆེས་བྱེད་པར་འགྱུར་ཏེ། དེ་ལ་ཕྱི་ནང་གི་ཁྱད་པར་འབྱེད་ཚུལ་མང་
ཡང་། ཕྱི་པ་ནང་པ་སྐྱབས་འགྲོའི་ཁྱད། །ཞེས་པ་ལྟར་ཇོ་བོ་རྗེ་སོགས་ཀྱིས་དཀོན་མཆོག་
ལ་སྐྱབས་སུ་འགྲོ་བ་ནང་པ་དང་། མི་འགྲོ་བ་ཕྱི་པར་གསུངས་པས། དེས་ན་སྐྱིད་སྡུག་གི་
སྐྱབས་གནས་སངས་རྒྱས་ལ་རེ་བས་སངས་རྒྱས་ལ་སྐྱབས་སུ་འགྲོ། དེས་གསུངས་པའི་
ཆོས་ལ་ཡིད་ཆེས་པས་ཆོས་ལ་སྐྱབས་སུ་འགྲོ། ཆོས་བཞིན་སྒྲུབ་པའི་དགེ་འདུན་རྣམས་ཀྱི་
རྗེས་སུ་སློབ་པའི་དགེ་འདུན་ལ་སྐྱབས་སུ་འགྲོ་བ་ནི་ནང་པ་སངས་རྒྱས་པ་ཡི
གསུངས་སོ། །
དེ་ལྟར་དཀོན་མཆོག་ལ་སྐྱབས་སུ་སོང་བས་ཇི་ལྟར་སྐྱོབས་སྙམ་ན། དེ་ལ་སངས་
རྒྱས་ནི་སྐྱབས་ཀྱི་སྟོན་པ་དང༌། དགེ་འདུན་ནི་སྐྱབས་ཀྱི་གྲོགས་དང་། སྐྱོབས་ཐབས་
དངོས་ནི་ཆོས་ཡིན་ཏེ། ཆེད་དུ་བརྗོད་པའི་ཚོམ་ལས། སྲིད་པའི་ཟུག་ངུ་གཅོད་བྱེད་ལམ། །
དེས་ནི་ཁྱེད་ཅག་རྣམས་ལ་བསྟན། །དེ་བཞིན་གཤེགས་པ་སྟོན་པ་སྟེ། །ཁྱེད་ཅག་རྣམས་
ཀྱིས་བྱ་དགོས་སོ། །ཞེས་གསུངས་ཤིང་ཆོས་ནས་གསུངས་པ་ལ་ཡིད་ཆེས་པའི་སྒོ་ནས་
བླང་དོར་བྱེད་དགོས་ཏེ། དེ་ལྟར་མ་བྱས་ན་སངས་རྒྱས་ཀྱི་སྐྱོབས་པར་དཀའ་སྟེ་ཏིང་ངེ་
འཛིན་རྒྱལ་པོ་ལས། དེས་ནི་རབ་ཏུ་བཟང་པོའི་ཆོས་བཤད་ཀྱང་། །ཁྱེད་ཀྱིས་ཐོས་ནས་
ཡང་དག་མ་སྤྱད་ན། །ནད་པ་སྨན་གྱི་རྐྱལ་པ་ཐོགས་པ་དག །བདག་གི་ནད་ནི་གསོ་བར་
མི་ནུས་བཞིན། །ཞེས་གསུངས་སོ་འོ་ན་ཆོས་ནས་ཇི་ལྟར་གསུངས་སྙམ་ན། འདི་ལྟར་
༤107



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཁོར་འདས་སྤྱི་དང་སེམས་ཅན་རྣམས་ཀྱི་བདེ་སྡུག་ཐམས་ཅད་དགེ་སྡིག་གི་འབྲས་བུ་
ཡིན་པར་གསུང་སྟེ། དྲན་པ་ཉེར་བཞག་ལས། དགེ་བ་ཡི་ནི་བདེ་བ་ཐོབ། །མི་དགེ་བ་ལས་
སྡུག་བསྔལ་འབྱུང་། །དེ་ལྟར་དགེ་དང་མི་དགེ་བའི། །ལས་ཀྱི་འབྲས་བུ་གསལ་བར་
བསྟན། །ཅེས་གསུངས་ཤིང་། དེས་ནས་སེམས་ཅན་རྣམས་སྐྱིད་སྡུག་མི་འདྲ་བ་སྣ་ཚོགས་
ཡོད་པའང་། དགེ་སྡིག་མི་འདྲ་བ་སྣ་ཚོགས་ཀྱིས་ཕྱེ་བར་ཡང་། དྲན་ཉེ་ལས། ལུས་ཅན་
རྣམས་ཀྱི་བདེ་སྡུག་ནི། །ལས་རྣམས་ཡིན་པར་ཐུབ་པས་གསུངས། །ལས་རྣམས་ཀྱང་ནི་སྣ་
ཚོགས་ལ། །དེ་ཡི་འགྲོ་འདི་སྣ་ཚོགས་བྱས། །སྣ་ཚོགས་རྣམ་པར་འཁྱམས་ཤིང་འཇུག །
ལས་ཀྱི་དྲྭ་བ་འདི་ཆེའོ། །ཞེས་གསུངས་པས། དེས་གཉིས་དགེ་འབྲས་ལ་བདེ་སྐྱིད་དང་།
སྡིག་འབྲས་ལ་སྡུག་བསྔལ་འབྱུང་བ་ལས། དེ་གཉིས་འཆོལ་མི་སྲིད་པས། ཐ་ན་འབོགས་
པའི་གང་ཟག་གི་ལུས་ལ་རྡུལ་ཕྲན་བུ་འབྱུང་བ་དང་། མི་ཞིག་རྒྱུན་དུ་བདེ་ཞིང་རེ་ཞིག་ཚེར་
མ་ཙམ་ཟུག་པའི་ན་ཚ་དང་རྐྱེན་གང་རུང་གི་སེམས་འཕྲལ་མི་བདེ་བ་ཕྲན་ཙམ་སྐྱེས་པ་ཡན་
ཆད་རྐྱེན་དེ་དང་དེའི་བྱས་པ་འདྲ་ཡང་རྒྱུ་སྔོན་གྱི་མི་དགེ་བ་ཕྲན་བུ་བྱས་པ་ལས་བྱུང་ཞིང་།
དེ་བཞིན་དུ་ཚ་དམྱལ་གྱི་སེམས་ཅན་ལ་རླུང་སིར་མ་ཕྲན་ཙམ་ལངས་པ་སོགས་ཏེ།
པ་སོགས་ཏེ། རྒྱུན་དུ་
སྡུག་བསྔལ་བའི་སྤྲང་པོ་ལྟ་བུས་རེ་ཞིག་ཟས་གོས་ཕྲན་བུ་ཞིག་སྟེར་མཁན་འབྱོར་བས་
ལུས་སེམས་ལ་དགའ་བ་སྐྱེས་པ་ཡན་ཆད་སྔོན་གྱི་དགེ་བ་ཕྲན་བུའི་འབྲས་བུའི་རྐྱེན་དེ་
ལྟར་དེས་བཀའ་དྲིན་བསམ་པ་འབྱུང་བ་ཡིན་ཏེ། སྔོན་གྱི་དགེ་སྡིག་མིན་པའི་རྒྱུ་མེད་པར་
རང་གར་འབྱུང་བ་མིན་ཅིང་། དེས་ན་དགེ་སྡིག་གི་འབྲས་བུ་བདེ་སྡུག་མི་བསླུ་བར་འབྱུང་
བ་ནི་ལས་འབྲས་བསླུ་མེད་དམ་ལས་ངེས་པ་ཞེས་ཟེར་བའོ། །
འོ་ན་ད་ལྟ་འགའ་ཞིག་དགེ་བ་བྱེད་ཀྱང་སྡུག་བསྔལ་ཆེ་བ་དང་། འགའ་རེ་སྡིག་པ་
བྱེད་པ་སྐྱིད་སྐྱིད་འདྲ་བ་འདུག་པ་ཅི་ཡིན་སྙམ་ན་དེ་ནི་སྤྱིར་སྔོན་གྱི་དགེ་སྡིག་གང་བྱས་གོ་
༤ 108



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
རིམ་གྱིས་སྨིན་པ་ཡིན་ཞིང་། ཁྱད་པར་དགེ་བ་བྱས་བཞིན་སྡུག་བསྔལ་མང་དུ་འགྲོ་དེ་ལྟ་
བུ་ནི་ཚེ་རབས་ཐོག་མེད་ཀྱི་སྡིག་སྒྲིབ་བསགས་པ་ཀུན་ལ་གྲངས་ཀྱི་མི་ཆོད་པར་ཡོད་པར་
གསུངས་པས། དེ་ཉིད་དགེ་བའི་སྟོབས་ཀྱིས་ངན་སོང་དུ་ཡུནརིང་སྡུག་བསྔལ་མྱོང་དགོས་
རྣམས། ད་ལྟའི་ལུས་རྟེན་ལ་ཕྲན་བུ་མྱོང་ནས་ཕྱི་མ་བདེ་བ་ཐོབ་པའི་རྟགས་དང་། དེ་
བཞིན་སྡིག་པ་བྱས་བཞིན་སྐྱིད་དུ་འགྲོ་བ་ལྟ་བུ་ནི་བདུད་དགའ་རབ་དབང་ཕྱུག་གི་འཕྲུལ་
དང་སྡིག་པའི་སྟོབས་ཀྱིས་ཚེ་རབས་ཀྱི་དགེ་བསགས་ཡོད་རིགས་ད་ལྟར་སྨིན་པར་བྱས་
ནས་ཕྱི་མ་ངན་སོང་ལས་ཐར་དཀའ་བ་བྱེད་པ་ཡིན་པར་བཀའ་བསྟན་བཅོས་མན་ངག་
རྣམས་ནས་མང་དུ་གསུང་ཡང་ཞིབ་པར་མ་བཀོད་དོ། །
དེས་ན་དགེ་སྡིག་གི་འབྲས་བུ་བདེ་སྡུག་འཕྲལ་དུ་མི་མངོན་པ་འདྲ་ཡང་། དེ་མེད་པ་
མ་ཡིན་ཏེ་དཔེར་ན་ནམ་མཁར་འཕུར་བའི་བྱ་ལ་གྲིབ་མ་རེ་ཞིག་མི་མངོན་པར་འདྲ་ཡང་
མཐར་ས་ལ་བབ་ཚེ་ནག་ཧྲིལ་གྱིས་ཡོང་བ་དང་འདྲ་བར། ཆེད་དུ་བརྗོད་པའི་ཚོགས་ལས།
མཁའ་ལ་བྱ་དག་གནས་པ་དེའི། །གྲིབ་མ་ལྷན་ཅིག་འགྲོ་བ་བཞིན། །ལེགས་པར་བྱས་
དང་ཉེས་པར་བྱས། །དེ་དག་འགྲོ་བའི་རྗེས་སུ་འབྲངས། །ཞེས་སོགས་གསུངས་པས།
དེས་ན་དགེ་སྡིག་ཤིན་ཏུ་ཆུང་ངུ་། ཕྱག་རྡོག་གཅིག་ཙམ་བཙལ་བ་དང་ངག་འཁྱལ་ཟུར་ཙམ་
སྨྲས་པ་ཡན་ཆད་དེ་མ་སྨིན་བདེ་སྡུག་མ་མྱོང་བར་བསྐལ་པ་བརྒྱར་སོང་ཡང་ཆུད་ཟོས་དུ་
འགྲོ་མི་སྲིད་དེ། མདོ་དྲན་ཉེར་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པར་
བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །
ཞེས་གསུངས་སོ། །ལམ་འབྲས་འདི་ཤིན་ཏུ་ཀློག་ཏུ་གྱུར་པའི་ངེས་པ་རྙེད་པ་དཀའ་བས།
སངས་རྒྱས་ཀྱི་གསུངས་ལ་བདེན་པར་གུས་པས་ངེས་པར་བསྐྱེད་པར་བྱ་དགོས་ཏེ། ཏིང་
རྒྱལ་ལས། ཟླ་བ་སྐར་མ་ཅེས་པ་གནས་ལྟུང་ཞིང་། །རི་དང་གྲོང་དུ་བཅས་པའི་ས་ཞིག་ལ། །
ལ109ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནམ་མཁའི་ཁམས་ནི་རྣམ་པར་གཞན་གྱུར་ཀྱང་། །ཁྱོད་ནི་མི་བདེན་པ་ཡི་ཚིག་མི་གསུངས།
ཞེས་དང་། དྲན་ཉེར་ལས། མེ་ནི་གྲང་བར་འགྱུར་ཡང་སྲིད། རླུང་ནི་ཞག་པས་ཟིན་ཡང་
སྲིད། ཉི་ཟླ་ཐང་ལ་ལྷུང་ཡང་སྲིད། །ལས་ཀྱི་རྣམ་སྨིན་བསླུ་མི་སྲིད། །ཅེས་གསུངས་པ་
ལྟར་ལས་འབྲས་བསླུ་མེད་ལ་ཡིད་ཆེས་པའི་ཅེས་པ་རྙེད་པ་ནི། ནང་པ་སངས་རྒྱས་པའི་
ཡང་དག་པའི་ལྟ་བ་ཞེས་དཀར་པོའི་ཆོས་ཐམས་ཅད་ཀྱི་གཞི་འམ་རྩ་བ་ལྟ་བུ་ཡིན་པ་ཡང་
ཡང་བསྔགས་སོ། །
གཉིས་པ་ལས་འབྲས་ལ་ཡིད་ཆེས་སྐྱེས་ནས་བླང་དོར་བྱ་ཚུལ་ལ་གཉིས་ཏེ། བླང་
དོར་བྱ་དགོས་པའི་རྒྱུ་མཚན་དང་། བླང་དོར་བྱེད་ཚུལ་དངོས་བསྟན་པའོ། །དང་པོ་ནི།
འདི་ལྟར་རང་གཞན་སེམས་ཅན་ཐམས་ཅད་བདེ་བ་འདོད་པ་དང་སྡུག་བསྔལ་མི་འདོད་པ་
ཤ་སྟག་ཡིན་པས། དེས་ན་དེའི་རྒྱུ་དགེ་སྡི་གལ་བླང་དོར་བྱེད་དགོས་ཅིང་བྱེད་པའི་དུས་
ཀྱང་ད་ལེན་ཁོ་ན་ཡིན་ཏེ། འགྲོ་བ་གཞན་ལྟ་ཅི་སྨོས། མི་ལུས་ཐོབ་ཀྱང་མི་ཁོམ་པའི་
གནས་སུ་སྐྱེས་ན། ཆོས་མི་ཐོས་པས་བླང་དོར་བྱེད་མི་ཤེས་པས། འདོད་པ་བདེ་བ་འདོད་
ཀྱང་དེའི་རྒྱུ་དགེ་བ་སྒྲུབ་མི་ཤེས་སྡུག་བསྔལ་མི་འདོད་ཀྱང་དེའི་རྒྱུ་སྡིག་པ་སྤོང་མི་ཤེས་
པར་ཞེ་འདོད་དང་ལག་ལེན་གོ་ལྡོག་པའི་རྨོངས་པ་ཤ་སྟག་ཡིན་ལ། ད་ལན་མི་ལུས་ཆོས་
དང་འཕྲད་པའི་སྐབས་འདིར་དེ་དག་གི་རྒྱུ་རྐྱེན་དམ་པའི་ཆོས་ལས་ཐོས་ནས་བསམ་བློ་
གཏོང་ཤེས་བླང་དོར་བྱེད་ཤེས་པའི་དུས་ཚོད་སྤྲིན་བར་གྱི་ཉི་ཞུར་ཙམ་བྱུང་དུས་འདིར་བླང་
དོར་མ་བྱས་ན་མིག་ཡོད་ཀྱང་ལོང་བ། སེམས་ཡོད་ཀྱང་སྨྱོན་པ། རྐང་བཞི་མི་འཛུགས་
ཀྱང་དུད་འགྲོ་རང་ཡིན་པས་རང་གི་རང་བསླུས་ཚབ་ཤིན་ཏུ་ཆེ་སྟེ། སྤྱོད་འཇུག་ལས། འདི་
འདྲའི་དལ་བ་རྙེད་གྱུར་ནས། །བདག་གིས་དགེ་སྒོམ་མ་བྱས་ན། །དེ་ལས་བསླུས་པ་
གཞན་མེད་དེ། །དེ་ལ་རྨོངས་པའང་གཞན་མེད་དོ། །ཞེས་གསུངས་པས། དེ་ན་སློབ་དཔོན་
ལ110



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
ཀླུ་སྒྲུབ་ཀྱིས། ཐོབ་དཀའི་འཛམ་གླིང་མི་ཡི་ལུས། །དེ་ཐོབ་དུས་སུ་ངན་སོང་རྒྱུ། །རབ་ཏུ་
བསྒྲིམས་ཏེ་བཅད་པར་བྱ། །ཞེས་གསུངས་པས། ད་ལན་མི་ལུས་ཐོབ་དམ་ཆོས་ཐོས།
དགེ་སྡིག་ཤེས་པའི་དུས་འདིར། རབ་རང་གཞན་གཉིས་དོན་འགྲུབ་པ། འབྲིང་རང་ཉིད་
འཁོར་བ་ལས་ཐར་བ། ཐ་མའང་སྐྱེ་བ་ཕྱི་མ་ངན་སོང་དུ་མི་ལྷུང་བ་ཞིག་ཅིས་ཀྱང་རེ་དགོས་
ཞིང་། དེ་ལ་རྒྱུ་མི་དགེ་སྡིག་ལས་མ་ལྡོག་ན། འབྲས་བུ་ངན་སོང་གི་སྡུག་བསྔལ་མི་འདོད་
ཀྱང་མི་འདོད་བཞིན་དུ་མྱོང་དགོས་པས། དེས་ན་ངན་སོང་གི་སྐྱེ་སྒོ་གཅོད་པ་ལ་སྔར་བྱས་
ཀྱི་སྡིག་པ་ལ་འགྱོད་བཤགས། ཕྱིན་ཆད་མི་བྱེད་པའི་སྡོམ་སེམས་གཉིས་ལ་འབད་དགོས་
སོ། །
གཉིས་པ་བླང་དོར་བྱེད་ཚུལ་དངོས་ལ། དོར་བྱའི་སྡིག་པ་དང་། བླང་བྱའི་དགེ་བ་
ངོས་ཟིན་དགོས་པས། སྤྱིར་དགེ་སྡིག་ཐམས་ཅད་ལུས་ངག་ཡིད་ཀྱི་སྒོ་གསུམ་ཡིན་ཀྱང་།
སྒོ་གསུམ་གྱི་དགེ་སྡིག་ཐམས་ཅད་ལས་ལམ་བཅུར་མ་འདུས་ཀྱང་། ཆེ་ལོང་རགས་པ་
རྣམས་སངས་རྒྱས་ཀྱི་གནད་བསྡུད་ནས་མི་དགེ་བ་བཅུར་གསུངས་ཤིང་
། དེ་སྤང་ན་དོན་ཆེ་
བའི་གནད་ཀྱང་འདུས་པར་གཟིགས་ནས་དགེ་བ་བཅུར་གསུངས་ཏེ། མཛོད་ལས། དེ་
ལས་ཆེ་ལོང་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་
གསུངས་སོ། །ཞེས་གསུངས་པས་སྡིག་པ་མི་དགེ་བའི་ཕྱོགས་ཤིན་ཏུ་མང་ཡང་མདོར་བསྡུ་
ན་རང་བཞིན་གྱི་ཁ་ན་མ་ཐོ་བ་ཞེས་པ་མི་དགེ་བཅུ། མཚམས་མེད་ལྔ། ཉེ་བ་ལྔ་སོགས་
དང་བཅས་པའི་ཁ་ན་མ་ཐོ་བ་ཞེས་སོ་ཐར་གྱི་སྡོམ་པ། བྱང་སེམས་ཀྱི་ཉེས་སྤྱོད་སྡོམ་པའི་
བསླབ་པ། སྔགས་ཀྱི་ཉེས་སྤྱོད་སྡོམ་པའི་དམ་ཚིག་རྣམས་ཡིན། དེ་ཐམས་ཅད་ཀྱང་དོན་རྩ་
དགེ་བ་བཅུ་ལ་འདུ་བ་ཡིན་ཏེ། མཚམས་མེད་ལྔ་དང་ཉེ་བ་སོགས་ནི་མི་དགེ་བཅུའི་ནང་
ཚན་ལྕི་གྲས་ཡིན་ཞིང་། སོ་ཐར་སོགས་སྡོམ་པའི་ཚུལ་ཁྲིམས་རྣམས་ཀྱང་དེར་འདུ་ཚུལ།
༤111ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕར་ཕྱིན་བསྡུས་པ་ལས། མཐོ་རིས་ཐར་པའི་བདེ་ལམ་གྱུར་པ་སྟེ། །ལས་ལམ་བཅུ་པོ་འདི་
ལས་ཉམས་མི་བྱ། འདི་ལ་གནས་པའི་འགྲོ་ལ་ཕན་བསམ་པས། །བསམ་པའི་ཁྱབ་པར་
འབྲས་བུ་ཡོད་པར་འགྱུར། །ངག་ལུས་ཡིད་རྣམས་ཡང་དག་སྡོམ་བྱ་བ། །མདོར་བསྡུས་
ཚུལ་ཁྲིམས་ཡིན་ཞེས་རྒྱལ་བས་གསུངས། །ཞེས་དང་། ནཱ་རོ་པས་དམ་ཚིག་སྟོང་མཐུན་
ལས་གསུངས་པའི་དོན་ཡང་། མི་དགེ་བ་འདི་དག་ཐ་མལ་སྐྱེ་བོས་བྱས་ན། སྡིག་པ་བྱས་
སོ་ཞེས་ཟེར། རབ་བྱུང་གི་བྱས་ན་སྡོམ་པ་ཉམས་སོ་ཞེས་ཟེར། བྱང་ཆུབ་སེམས་དཔས་
བྱས་ནས་བསླབ་པ་ཉམས་སོ་ཞེས་ཟེར། རྣལ་འབྱོར་པས་བྱས་ན་དམ་ཚིག་ཉམས་སོ་ཞེས་
ཟེར། ཞེས་པ་སྟེ། དེས་ན་མི་དགེ་བ་བཅུ་པོ་འདི་སྤངས་པས་དགེ་བ་བཅུར་འགྱུར་བས། དེ་
ནི་འཁོར་འདས་ཐམས་ཅད་ཀྱི་བདེ་སྐྱིད་དང་ཡོན་ཏན་འབྱུང་བའི་རྩ་བའམ་རྟེན་ལྟ་བུ་ཡིན་
པའང་། རྒྱ་མཚོས་ཞུས་པའི་མདོའི་དོན་བསྡུ་ན། དགེ་བའི་ཆོས་རྣམས་ཞེས་བྱ་བ་ནི་ལྷ་མི་
སྐྱེ་རྒུའི་ཕུན་སུམ་ཚོགས་པའི་རྩ་བའི་རྟེན་ནོ། །
ཉན་རང་བྱང་ཆུབ་ཀྱི་རྩ་བའི་རྟེན་ནོ། །བླ་མེད་རྫོགས་བྱང་གི་རྩ་བའི་རྟེན་ནོ། །རྩ་
བའི་རྟེན་ཀྱང་གང་ཞེ་ན། འདི་ལྟ་སྟེ། དགེ་བ་བཅུའི་ལས་རྣམས་ཏེ། ཞེས་དང་། དཔེར་ན་
གྲོང་དང་ལྗོངས་ཡུལ་འཁོར། རྒྱལ་པོའི་ཕོ་བྲང་། རྩ་ཤིང་། སྨན་ཤིང་ལས་ཀྱི་མཐའ། ས་
བོན་གྱི་ཚོགས་ལོ་ཏོག་རྨོ་བཤལ་དང་འབྱུང་བ་རྣམས་ནི་ས་ལ་གནས་ཏེ། དེ་དག་གི་གནས་
ནི་ས་ཡིན་ནོ། །ཀླུའི་བདག་པོ་དེ་བཞིན་དུ་དགེ་བཅུའི་ལས་ལམ་འདི་དག་ནི། ལྷ་མིར་སྐྱེ་
བ་དང་། སློབ་པ་དང་མི་སློབ་པའི་དགེ་སྦྱོང་གི་འབྲས་བུ་ཐོབ་པ་དང་། བྱང་སེམས་ཀྱི་སྤྱོད་
པ་ཐམས་ཅད་དང་། སངས་རྒྱས་ཀྱི་ཆོས་ཐམས་ཅད་ཀྱི་གནས་ཡིན་ནོ། །ཞེས་དང་
། ས་
བཅུའི་མདོ་ལས། བཅུ་པོ་འདི་དག་འཁོར་བར་སྐྲག་ནས་སྙིང་རྗེ་དང་བྲལ་བར་གཞན་གྱི་
སྒྲའི་རྗེས་སུ་འབྲང་བས་ནི་ཉན་ཐོས་ཀྱི་འབྲས་བུ་ཐོབ། སྙིང་རྗེ་མེད་པར་གཞན་གྱི་དྲིང་མི་
ལ112ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
འཇོག་ཅིང་རང་ཉིད་འཚང་རྒྱ་བ་འདོད་ནས་རྟེན་འབྱུང་ཤེས་པས་སྤྱད་ན་རང་རྒྱལ།
སེམས་
རྒྱ་ཆེ་ལ་སྙིང་རྗེ་ཐབས་མཁས་དང་སྨོན་ལམ་ཆེན་པོ་དང་། སེམས་ཅན་མི་བཏོང་བ་དང་
སངས་རྒྱས་ཀྱི་ཡེ་ཤེས་ལ་དམིགས་པས་སྦྱང་ན། བྱང་སེམས་ཀྱི་ས་དང་ཕར་ཕྱིན་ཐམས་
ཅད་འགྲུབ་བོ། །
རྣམ་པ་ཐམས་ཅད་དུ་ཆོས་སྦྱང་ན་སངས་རྒྱས་ཀྱི་ཆོས་ཐམས་ཅད་འགྲུབ། ཅེས་
གསུངས་པས། དེས་ན་མི་དགེ་བ་བཅུ་པོ་འདི་འོག་ནས་བཤད་པ་ལྟར་ངོ་ཤེས་པར་བྱས་
ནས་དེ་ཉིད་སྡང་བ་ལ་ནན་ཏན་བྱས་ན་མཐོ་རིས་དང་ཐར་པའི་བདེ་སྐྱིད་ཡོན་ཏན་ཐམས་
ཅད་ལྷུན་གྱིས་གྲུབ་པར་འགྱུར་བའི་ཕྱིར། རང་རེ་བྱང་ཐང་གི་སེར་སྐྱ་ཕོ་མོ་སྤྲང་ཕྱུག་རྒན་
གཞོན་ཐམས་ཅད་ནས། སྐྱེས་བུ་གཉིད་སད་པའམ། སྨྱོན་པས་དྲན་པ་ཟིན་པ་ལྟར་ད་ནས་
བཟུང་སྟེ་འདིའི་བླང་དོར་ལ་རྩལ་ཅི་ཡོད་ཀྱི་རིམ་དགོས་རྒྱུ་ཡིན་འདུག་ཅིང་དེར་མ་ཟད།
ཆགས་མེད་རིན་པོ་ཆེའི་ཞལ་ནས། བསྐལ་པ་གྲངས་མེད་འདས་པའི་སྔོན་རོལ་དུ། །ལུས་
ནི་མ་བླངས་བྱ་བ་གཅིག་ཀྱང་མེད། །ཅེས་དང༌། དེ་ཚེ་སྡིག་སྒྲིབ་བསགས་པའི་ལས་ངན་
ནི། །གཟུགས་སུ་གྲུབ་ན་ནམ་མཁར་མི་ཤོང་ཙམ། །དེ་དག་ནམ་ཞིག་རང་ལ་ངེས་པར་
སྨིན། །སྐྱེ་བ་འདི་དང་མ་འོངས་ཐམས་ཅད་དུ། །སྡུག་བསྔལ་འབྱུང་བའི་རྒྱུ་ནི་སྡིག་སྒྲིབ་
བསགས། །དེ་དག་བཤགས་ན་དག་ཅིང་མ་བཤགས་ན། །བསྐལ་པ་བྱེ་བ་བརྒྱར་ཡང་ཚུད་
མི་ཟ། །ནམ་ཞིག་རང་གི་ལུས་ལ་ངེས་པར་སྨིན། །ཞེས་གསུངས་པ་ལྟར། ཚེ་རབས་
ཐོགས་མེད་ནས་འཁོར་བར་སྐྱེ་བ་གྲངས་མེད་པ་བླངས་ཤིང་ཐམས་ཅད་ཀྱང་རེས་འགལ་
ཙམ་མ་གཏོགས་ཕལ་ཆེར་མི་ཁོམ་པའི་གནས་བརྒྱད་དུ་སྐྱེས་པས། དེ་སྐབས་སུ་དགེ་བ་ནི་
བྱེད་མི་ཤེས་མི་དགེ་བ་ནི་འབད་མེད་ཤུགས་འབྱུང་དུ་ཚེ་གང་བསགས་ཡོད་འདུགས་པས།
དེ་རྣམས་བཤགས་པ་ཐེང་ན་དག་ཅིང་མ་བཤགས་ན་རང་ལ་ངེས་པར་སྨིན་ནས་སྡུག་
ལ113



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྔལ་མྱོང་དགོས་པས་དེ་དག་བཤགས་པའི་དུས་ཀྱང་ལ་ལེན་མི་ལུས་ཐོབ་ཅིང་སངས་
རྒྱས་ཀྱི་བསྟན་པ་དང་མཇལ། དགེ་སྡིག་ཕན་གནོད་ངོ་ཤེས། བཤགས་ནས་བཤགས་ཤེས།
གང་བྱེད་རང་དབང་དུ་ཡོད་པའི་སྐབས་འདིར་རྙགས་ཡིན་འདུག་ཅིང་། ད་རེས་སྡིག་པ་
བཤགས་དང་སྤངས་པ་མ་བྱས་ན། སྣ་ཚོགས་རང་གྲོལ་གྱི་ཞལ་ནས། ཕུན་ཚོགས་རང་
དབང་ཡོད་ཚེ་ལེ་ལོར་བསྡད། །བཟློག་མེད་འཆི་བདག་བྱུང་ཚེ་འགྱོད་པས་གཟིར། །ཞེས་
དང༌། ཚེ་འདི་གང་ཆོས་མིན་གྱི་དབང་བཏང་ནས། །དོན་དགོས་ངེས་དམ་ཆོས་ཉིད་ཡལ་
བར་དོར། །ནམ་འཆི་ཁར་འགྱོད་ཆེན་གྱི་མེ་ལོང་དེ། །རང་དགོང་ལ་རང་ཉིད་ཀྱིས་འཕྱར་
ཚེ་ཕྱིས། །ཞེས་གསུངས་པ་ལྟར་འབྱུང་བས་ངེས་ན་རང་གི་རང་མ་བསླུས་པར་སྡིག་གི།
བཤགས་སྡོམས་ལ་འབད་དགོས་ཤིང་། བཤགས་པ་དེའང་ཚིག་ཙམ་གྱིས་སྡིག་མི་འདག་
པས། སྟོབས་བཞི་ཚང་བ་རང་གལ་ཆེ་བས། སྟོབས་བཞིན་རྟེན་གྱི་སྟོབས་དང་། རྣམ་པར་
སུན་འབྱིན་པའི་སྟོབས་དང་། གཉེན་པོ་ཀུན་ཏུ་སྤྱོད་པའི་སྟོབས་དང་། ཆུར་ལོན་གྱི་སྟོབས་
དང་བཞི་ཡིན་ཅིང་དེ་ལ་དང་པོ་རྟེན་གྱི་སྟོབས་ལའང་གཉིས་ཡོད་དེ། གང་ལ་བཤགས་
པའི་ཡུལ་དེ་ཉིད་རྟེན་གྱི་སྟོབས་ཡིན་པར་གསུངས་པ་ནི་བླ་མའི་དྲུང་དུ་བཤགས་ན་བླ་མ་
རྟེན་གྱི་སྟོབས་དང་། འདིའི་སྐབས་སུ་སངས་རྒྱས་སོ་ལྔ་ཉིད་རྟེན་གྱི་སྟོབས་ཡིན་ཅིང་།
ཡང་བཤགས་པ་བྱེད་པ་པོ་རང་ཉིད་ཀྱི་རྟེན་གྱི་སྟོབས་ནི་དཀོན་མཆོག་ལ་སྐྱབས་སུ་སོང་
བ་བྱང་ཆུབ་ཏུ་སེམས་བསྐྱེད་པ་ཉིད་དགོས་པར་གསུངས་སོ། །
རྣམ་པར་སུན་འབྱིན་གྱི་སྟོབས་ནི། སྔར་བྱས་ཀྱི་སྡིག་ལ་དུག་ཁོག་ཏུ་ཤོར་བ་ལྟར་
སྐྲག་སྣང་། གནོང་འགྱོད་བསྐྱེད་དགོས་ཏེ། དེ་སྐྱེ་མ་ཐུབ་ན་བཤགས་ཀྱང་མི་འདག་པ།
བདེ་སྨོན་ལས། འགྱོད་པ་མེད་ན་བཤགས་པས་མི་དག་པས། །སྔར་བྱས་སྡིག་པ་ཁོག་ཏུ་
དུག་སོང་ལྟར། །ངོ་ཚ་འཇིགས་སྐྲག་འགྱོད་པ་ཆེན་པོས་བཤགས། །ཞེས་གསུངས་པ་ལྟར་
༤114ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
དང་། གཉེན་པོ་ཀུན་སྤྱོད་སྟོབས་ནི་སྡིག་སྦྱངས་ལ་དམིགས་ནས་དགེ་བ་དང་བཤགས་པ་
བྱེད་པ་རྣམས་ཡིན་ཏེ། དེ་ལ་རིགས་མང་ཡང་གཙོ་ཆེར་བསླབ་བཏུས་ལས་གསུངས་པའི་
གཉེན་པོའི་སྒོ་དྲུག་ཞེས་པ་སངས་རྒྱས་བྱང་སེམས་ཀྱི་མཚན་འཛིན་པ། སྐུ་གསུང་ཐུགས་
ཀྱི་རྟེན་བཞེངས་པ། ཞལ་ནས་གསུངས་པའི་བཀའ་སྒྲོགས་པ་གཟུངས་སྔགས་ཁྱད་པར་
ཅན་བཟླས་པ། བླ་མ་དང་དཀོན་མཆོག་མཆོད་པ། སྟོང་ཉིད་དངོས་སམ། རྗེས་མཐུན་
བསྒོམས་པ་རྣམས་ཡིན་ཅིང་། གཞན་ཡང་མང་ངོ༌། །ཆུར་ལོན་གྱི་སྟོབས་ནི་ཕྱིན་ཆད་སྡིག་
མི་བྱ་བའི་སྤངས་ཆ་སྡོམས་སེམས་ཡིན་ཏེ། ཆགས་མེད་རིན་པོ་ཆེས། ཆུར་ལོན་ཞེས་པ་ཆུ་
རག་བརྩིགས་པའི་མིང་། །དེ་བཞིན་མི་དགེའི་སྡིག་དང་འདྲེས་དོགས་ཀྱིས། །སེམས་ལ་
དམ་བཅའ་དྲག་པོའི་རག་བརྩིག་གོ། །ཞེས་གསུངས་ལ། ཕྱིན་ཆད་སྡོམས་སེམས་ཀྱི་
སྤངས་ཆ་མེད་པར་བཤགས་ཀྱང་མི་འདག་སྟེ། ཆགས་མེད་རིན་པོ་ཆེས། སྡིག་པ་བྱས་
ཀྱང་སྐྱོན་མེད་བཤགས་ཆོག་བསམ། །ཕྱིན་ཆད་སྤོང་ཞིང་སྡོམས་སེམས་མ་བྱས་ན། །དེ་
བཞིན་བཤགས་ཀྱང་དག་པར་མི་འགྱུར་གསུངས། །ཞེས་དང་། བདེ་སྨོན་ལས། ཕྱིན་ཆད་
སྡོམ་སེམས་མེད་ན་མི་དག་པས། །ཕྱིན་ཆད་སྲོག་ལ་བབ་ཀྱང་མི་དགེའི་ལས། །ད་ནི་མི་
བྱེད་སེམས་ལ་དམ་བཅའ་བཟུང་། །ཞེས་གསུངས་པ་འདི་ནི་ཤིན་ཏུ་གནད་ཆེ་ཞིང་འདི་
མེད་ན་ཚིག་ཙམ་གྱིས་བཤགས་པ་སྟེ་བརྫུན་ཆེན་པོ་ཡིན་ཕྱིར་འདུལ་བ་ལས། ཉེས་པར་
མཐོང་ངམ། ཕྱིན་ཆད་སྡོམ་མམ་ཞེས་གསུངས་པ། འདུལ་ཊིཀ་ལས་གསུངས། འདི་ཡོད་
ན་སྡིག་པ་དག་སྟོབས་ཆེ་བ་ཉི་མའི་སྙིང་པོའི་མདོ་ལས་གསུངས་སོ། །དེས་ན་འདི་སྐྱེ་
བའམ་སུན་འབྱིན་གྱི་སྟོབས་ལ་ཐུགས་པས། སུན་འབྱིན་གྱི་སྟོབས་སྐྱེ་བ་ནི་སྡིག་པའི་ཉེས་
དམིགས་བསམ་པ་ལས་འབྱུང་བས་དེ་དག་ལ་ཡ་ཡང་བསམ་པར་བྱའོ། །
ད་ནི་གཞུང་གི་དོན་བཤགས་པ་བྱེད་ཚུལ་དངོས་ནི། གོང་དུ་བཤད་པའི་གཉེན་པོའི་
~115



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒོ་དྲུག་ལས་འདིར་ལྟུང་བ་བཤགས་པའི་སངས་རྒྱས་སུམ་ཅུ་སོ་ལྔའི་མཚན་འཛིན་པ་ཉིད་
བཤད་པར་བྱ་སྟེ། དེ་ལ་གཉིས། འགལ་རྐྱེན་སྡིག་པ་བཤགས་པ་དང་། མཐུན་རྐྱེན་
བསགས་སྦྱང་གི་དགེ་ཚོགས་བྱང་ཆུབ་ཏུ་བསྔོ་བའོ། །དང་པོ་ལ་སྟོབས་བཞིའི་སྒོ་ནས་
བཤགས་པ་སྟེ། དང་པོ་རྟེན་གྱི་སྟོབས་གང་ལ་བཤགས་པའི་ཡུལ་གསལ་བཏབ་པ་ནི།
རང་ཉིད་གནས་པའི་ས་ཕྱོགས་འདི་ཉིད་ལ་ལུངས་རི་སུལ་གྱི་རྣམ་པ་མེད་པར་དག་པའི་
ཞིང་ཁམས་ལྟར་རིན་པོ་ཆེའི་ས་གཞི་སྙོམས་ཤིང་འདོགས་ལ་མནན་ན་ནེམ་བཏེགས་ན་
སྔར་བྱེད་པ་རིན་ཆེན་གྱི་ལྗོན་ཤིང་། ཡན་ལག་བརྒྱད་ལྡན་གྱི་རྫིང་བུ་རྣམས་ལ་སྙན་པའི་བྱ་
སྐད་སྣ་ཚོགས་དང་། ནམ་མཁའ་འཇའ་སྤྲིན་བར་སྣང་ལས་མེ་ཏོག་གི་ཆར་སོགས་ངོ་
མཚར་བའི་མདུན་ཆར་པདྨའི་སྡོང་པོ་མཛེས་ཤིང་མཐོ་བ་ལ་མེ་ཏོག་པདྨ་དཀར་པོ་འདབ་མ་
ཕྱི་ནང་རིམ་པ་བཞིའི་དབུས་སུ་པདྨ་འདབ་བཞི་གེ་སར་དང་བཅས་པ། དེའི་ཕྱི་རོལ་རིམ་
པ་གསུམ་ལ་པད་འདབ་བཅུ་རེ་དང་ལྡན་པའི་དབུས་ཀྱི་གེ་སར་ཟེའུ་འབྲུ་ལ་རིན་པོ་ཆེའི་ཁྲི་
སེངྒེ་བརྒྱད་ཀྱི་བཏེགས་པའི་སྟེང་དུ་པད་ཟླའི་གདན་ལ་བཀའ་དྲིན་མཚུངས་མེད་རྩ་བའི་བླ་
མ་དང་ཐ་མི་དད་པའི་སྟོན་པ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟར་འོད་ཟེར་འཕྲོ་བ་
ཕྱག་གཡས་ས་གནོན། གཡོན་མཉམ་བཞག་མཛད་པ། དེའི་གཡས་ཕྱོགས་ཀྱི་པད་འདབ་
ལ་རྡོ་རྗེ་སྙིང་པོར་རབ་འཇོམས་སྐུ་མདོག་སྔོན་པོ་ཕྱག་གཉིས་རྡོ་རྗེ་རྣམས་པ། རྒྱབ་ཏུ་རིན་
ཆེན་འོད་འཕྲོ་སྐུ་མདོག་དཀར་པོ་ཕྱག་གཉིས་རྡོ་རྗེ་དང་ཉི་མ་བསྣམས་པ། གཡོན་དུ་ཀླུ་
དབང་རྒྱལ་པོ་སྐུ་མདོག་སྔོན་པོ་ཀླུ་ཤིང་དང་ལྟོ་འགྲོ་བསྣམས་པ། མདུན་དུ་དཔའ་བོའི་སྡེ་
སྐུ་མདོག་སེར་པོ་པོ་ཏི་དང་རལ་གྲི་བསྣམ་པ། དེའི་ཕྱི་རིམ་པད་འདབ་བཅུ་ལ་མདུན་ནས་
བརྩམས་ཏེ་གཡས་བསྐོར་དུ་རིམ་བཞིན། དཔལ་དགྱེས་དམར་སེར་ཉི་མ་དང་པདྨ་
བསྣམས་པ། རིན་ཆེན་མེ་དམར་པོ་རིན་ཆེན་དང་མེ་དཀྱིལ་བསྣམས་པ། རིན་ཆེན་ཟླ་འོད་
ལ116ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
དཀར་པོ་རིན་ཆེན་དང་ཟླ་བ་བསྣམས་པ། མཐོང་བ་དོན་ཡོད་ལྗང་ཁུ་སྤྱན་མིག་རེ་རེ་
བསྣམས་པ། རིན་ཆེན་ཟླ་བ་དཀར་ལྗང་རིན་ཆེན་དང་ཟླ་བ་སྣམས་པ། དྲི་མ་མེད་པ་དུད་
པའི་མདོག་མེ་ལོང་བསྣམས་པ། དཔལ་བྱིན་དཀར་པོ་དཔལ་འབྲས་སྔོན་པོ་ལོ་འདབ་
བཅས་བསྣམས་པ། ཚངས་པ་དམར་སེར་མེ་ཏོག་པདྨ་བསྣམས་པ། ཚངས་པས་བྱིན་སེར་
པོ་པདྨ་དཀར་པོ་བསྣམས་པ། ཆུ་ལྷ་སྔོན་པོ་ཆུའི་དཀྱིལ་འཁོར་དང་ཆོས་འཆད་མཛད་པའོ། །
དེའི་ཕྱི་རིམ་པད་འདབ་བཅུ་ལ་མདུན་གྱི་གཡས་ཟུར་ནས་བརྩམས་སྟེ་གཡས་
བསྐོར་དུ། ཆུ་ལྷའི་ལྷ་དཀར་པོ་ཆུ་དཀྱིལ་དང་མེ་ལོང་བསྣམས་པ། དཔལ་བཟང་དམར་པོ་
པདྨ་དང་དཔག་བསམ་ལྗོན་ཤིང་བསྣམས་པ། ཙན་དན་དཔལ་དམར་སེར་ཙན་དན་དཔལ་
འབྲས་བསྣམས་པ། གཟི་བརྗིད་མཐའ་ཡས་དམར་ལྗང་ཉི་མ་དང་ཟླ་བ་བསྣམས་པ། འོད་
དཔལ་དཀར་པོ་ཟླ་བའི་དཀྱིལ་འཁོར་བསྣམས་པ། མྱ་ངན་མེད་དཔལ་སྔོ་སྐྱ་མྱ་ངན་མེད་
པའི་ཕྱག་རྒྱ་མཛད་པ། སྲེད་མེད་ཀྱི་བུ་སྔོན་པོ་རི་རབ་དང་པདྨ་བསྣམས་པ། མེ་ཏོག་
དཔལ་སེར་པོ་ཤིང་ཐོག་དཔལ་འབྲས་བསྣམས་པ། ཚངས་པའི་འོད་ཟེར་རྣམ་རོལ་དཀར་
པོ་པདྨ་དང་འོད་ཕུང་བསྣམས་པ། པདྨའི་འོད་ཟེར་རྣམ་རོལ་དམར་པོ་པད་ཉིའི་ཕྱག་རྒྱ་
ཅན་ནོ། །
དེའི་ཕྱི་རིམ་པད་འདབ་བཅུ་ལ་ཤར་ནས་གཡས་བསྐོར་དུ། ནོར་དཔལ་དཀར་ལ་
དམར་མདངས་ཅན་རིན་ཆེན་ཕྱག་རྒྱ་མཛད་པ། དྲན་པའི་དཔལ་སེར་པོ་པོ་ཏི་རལ་གྲི་
བསྣམས་པ། མཚན་དཔལ་ཤིན་ཏུ་ཡོངས་གྲགས་ལྗང་ཁུ་ཕྱག་གཉིས་གཙུག་ཏོར་འདེགས་པ།
དབང་པོ་ཏོག་གི་རྒྱལ་མཚན་སེར་པོ་རིན་ཆེན་ཏོག་གི་རྒྱལ་མཚན་བསྒྲེངས་པ། ཤིན་ཏུ་
རྣམ་པར་གནོན་དཔལ་དཀར་པོ་ས་གནོན་མཛད་པ། གཡུལ་ལས་ཤིན་ཏུ་རྣམ་རྒྱལ་ནག་པོ་
ཁྲབ་དང་རལ་གྲི་བསྣམས་པ། རྣམ་པ་གནོན་པའི་གཤེགས་དཔལ་དཀར་པོ་ས་གནོན་དང་
༤117-



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་འཇིགས་པའི་ཕྱག་རྒྱ་ཅན། ཀུན་ནས་སྣང་བ་བཀོད་དཔལ་སེར་པོ་ཉི་མ་དང་རིན་ཆེན་
སྡོང་པོ་བསྣམས་པ། རིན་ཆེན་པདྨ་རྣམ་གནོན་དམར་པོ་རིན་ཆེན་དང་པདྨ་བསྣམས་པ།
རི་དབང་རྒྱལ་པོ་སྔོན་པོ་ཕྱག་གཉིས་རི་རབ་བསྣམས་པའོ། །དེ་དག་ཐམས་ཅད་ཀྱང་དབུ་
ལ་གཙུག་ཏོར་སོགས་མཚན་དཔེས་སྤྲས་པ། ཆོས་གོས་རྣམ་གསུམ་གསོལ་ཞིང་པད་ཟླའི་
གདན་ལ་ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་འོད་ཟེར་དཔག་མེད་དུ་འཕྲོ་ཞིང་།
ཀུན་ཀྱང་རང་ཉིད་ཐུགས་བརྩེ་བས་ཞལ་འཛུམ་པ་དང་བཅས་གཟིགས་ཤིང་དགོངས་པར་
བསྒོམ་མོ། །
དེ་ལྟར་སྐུ་མདོག་ཕྱག་མཚན་རྣམས་གུ་རུ་རིན་པོ་ཆེའི་གསུང་ཚད་མ་ཨོ་རྒྱན་ལས་
འཕྲོ་གླིང་པའི་གཏེར་བྱོན་ལྟར་ཡིན་ཞིང༌། ཀླུ་སྒྲུབ་ཀྱི་འགྲེལ་པ་ལས། ཚངས་པ་ཕྱག་
གཉིས་པདྨ་ཉི་མ་དང་ཚངས་པས་བྱིན་ཕྱག་གཉིས་ཉི་མ་ཟླ་བ་དང་། གཟི་བརྗིད་མཐའ་
ཡས་དམར་པོ་ཉི་མ་རེ་རེ་བསྣམས་པ། འོད་དཔལ་ཕྱག་གཉིས་འོད་དཀྱིལ་བསྣམས་
གསུངས་པ་ལས་གཞན་སྐུ་མདོག་ཕྱག་མཚན་ཐམས་ཅད་འདི་གཉིས་མཚུངས་པ་ཡིན་ནོ། །
གཞན་སྐུ་མདོག་ཕྱག་མཚན་མི་འདྲ་བ་མང་པོ་ཡོད་པ་དང་། སྐུ་མདོག་ཕྱག་མཚན་སོ་སོར་
བསྒོམ་པ་མ་ནུས་ན་ཐམས་ཅད་ཤཱཀྱ་ཐུབ་པ་འདྲ་བ་ཤ་སྟག་ཕྱག་གཉིས་སྡིག་སྒྲིབ་བསྲེག་
པའི་རྟེན་འབྲེལ་གྱིས་རྡོ་རྗེ་མེའི་ཕྱག་རྒྱ་ཅན་ཁོ་ན་བསྒོམ་ན་ཆོག་པར་ཆགས་མེད་རིན་པོ་
ཆེས་གསུངས། དེའང་མཛུབ་མོ་གཉིས་བསྒྲེངས་ཏེ་རྩེ་སྤྲད། མཐེ་བོང་གཉིས་དེའི་ནང་དུ་
གཤིབ་ཏེ་སྦྱར། གཞན་སོར་མོ་དྲུག་པོ་ནང་དུ་བསྣོལ་ནས་བསྡམ་པའོ། །བྲིས་སྐུ་འགའ་ནི་
ཤཱཀྱ་ཐུབ་སྤྱི་ལྟར་ས་གནོན་མཉམ་བཞག་ཁོ་ན་བྲིས་པའང་སྣང་ངོ་། །ཤིན་ཏུ་བློ་དམན་
རྣམས་ཀྱི་དེ་ཙམ་ཡང་བསྒོམ་མ་ཤེས་ན་སངས་རྒྱས་རྣམས་རང་གི་མདུན་གྱི་ནམ་མཁར་
མངོན་སུམ་བཞུགས་ཡོད་སྙམ་པའམ། ཡང་ན་རང་རང་གི་ཞིང་ཁམས་ནས་རང་ཉིད་ལ་
ལ1 18ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
བརྩེ་བས་གཟིགས་ཤིང་ཐུགས་ཀྱིས་དགོངས་ནས་ཡོད་སྙམ་པ་མ་ཡེངས་པར་བྱས་པས་
འཐུས་ཏེ། ཆགས་མེད་རིན་པོ་ཆེས་མདོ་ལུགས་ལ་སྐྱབས་ཡུལ་བསྒོམ་མི་དགོས་ཏེ་སངས་
རྒྱས་ཐམས་ཅད་ཉིན་མཚན་དུས་དྲུག་ཏུ་སེམས་ཅན་ལ་གཟིགས་ནས་བཞུགས་ཚུལ་རི་
ཆོས་ནས་གསུངས་པ་དང་། བདེ་སྨོན་ནས་ཀྱང་། སངས་རྒྱས་སྤྱན་གྱིས་ཉིན་མཚན་དུས་
དྲུག་ཏུ། །སེམས་ཅན་ཀུན་ལ་བརྩེ་བས་རྟག་ཏུ་གཟིགས། །སེམས་ཅན་ཀུན་གྱི་ཡིད་ལ་
གང་དྲན་པས། །རྣམ་རྟོག་གང་འགྱུས་རྟག་ཏུ་ཐུགས་ཀྱིས་མཁྱེན། །སེམས་ཅན་ཀུན་གྱིས་
རྟག་ཏུ་གང་སྨྲས་ཚིག །རྟག་ཏུ་མ་འདྲེས་སོ་སོར་སྙན་ལ་གསན། །ཞེས་གསུངས་པས་
མདུན་དུ་བསྒོམ་མ་ཤེས་ཀྱང་རང་ཉིད་སངས་རྒྱས་དྲན་པ་མ་ཡེངས་ཤིང་དད་གུས་བསྐྱེད་
གང་ཐུབ་བྱེད་པ་གལ་ཆེའོ། །དེས་ན་བཤགས་མཁན་གང་ཟག་རང་གི་རྟེན་གྱི་སྟོབས་ནི།
སྤྱིར་སྐྱབས་སེམས་ཀྱི་སྡོམ་པ་དང་ལྡན་ན་མཆོག་ཡིན་མོད། དེ་ལྟར་མིན་ཡང་སྐབས་
འདིར་སྐྱབས་འགྲོ་དངོས་བསྟན་དང་སེམས་བསྐྱེད་ཤུགས་བསྟན་ཡིན་པར་གསུངས་ཤིང་
བཀའ་རྒྱུད་རིན་པོ་ཆེའི་ཆོས་སྤྱོད་དུའང་ཐོག་མར་སེམས་ཅན་ཐམས་ཅད་ཞེས་པའི་ཚིག་
བླ་ཐབས་སུ་བསྟན་པར་མཛད་པའང་དེ་ལ་དགོངས་པར་སྣང་བས་དེས་ན་རང་གཞན་
སེམས་ཅན་ཐམས་ཅད་དམིགས་པ་གལ་ཆེའོ། །གཉིས་པ་སུན་འབྱིན་གྱི་སྟོབས་ནི། གོང་
འོག་ནས་བཤད་ལྟར་སྡིག་ལྟུང་བྱས་བསགས་རྣམས་ཀྱི་འབྲས་བུ་ངན་སོང་དུ་ལྟུང་ན་ཅི་
ཙུག་བྱེད་སྙམ་པའི་འཇིག་སྐྲག་ངོ་ཚ་གནོད་འགྱོད་ཞེ་ནས་བསྐྱེད་གང་ཐུབ་ཐོག་མ་ནས་
དགོངས་པ་ཨ་རཱ་གས་གསུངས་སོ། །
གསུམ་པ་གཉེན་པོ་ཀུན་ཏུ་སྤྱོད་པའི་སྟོབས་ནི། སྐབས་འདིར་སྐྱབས་འགྲོ་ནས་
བཟུང་ཕྱག་འཚལ་སོ་ལྔ་ཡན་ཆད་ཡིན་པར་གསུངས་པས། འདིར་དེ་རྣམས་ལ་འགྲེལ་བའི་
ཚུལ་གྱིས་སོ་སོའི་ཞིང་ཁམས་དང་། མཚན་བརྗོད་ཅིང་ཕྱག་འཚལ་བའི་ཕན་ཡོན་བཅས་
མ119ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
ཆབ་གཅིག་ཏུ་བཤད་པར་བྱ་སྟེ། དེའང་རང་གཞན་སེམས་ཅན་ཐམས་ཅད་ཀྱི་ཐོག་མེད་
ནས་ད་ལྟའི་བར་གྱི་སྡིག་སྒྲིབ་ཉེས་ལྟུང་ཐམས་ཅད་ལ་འགྱོད་སེམས་དྲག་པོས་སངས་རྒྱས་
རྣམས་ཀྱི་དྲུང་དུ་མཐོལ་ཞིང་བཤགས་སོ། །བྱང་ཞིང་དག་པར་ཐུགས་རྗེས་བཟུངས་ཤིག་
སྙམ་པས་དད་གུས་རྩེ་གཅིག་པས་རང་ལུས་གྲངས་མེད་དུ་སྤྲུལ་ནས་ཕྱག་འཚལ་བ་དང་
མཉམ་དུ་སེམས་ཅན་ཐམས་ཅད་ཀྱང་དད་གུས་ཀྱི་ཕྱག་འཚལ་བར་བསམ་ཞིང་། རབ་
དངོས་ཕྱག་འབུལ་ཞིང་། དེ་ལྟར་མིན་པའི་སྐབས་ཀྱང་ཡིད་ཀྱིས་ཕྱག་འཚལ་བར་དམིགས་
ཤིང་ཐལ་སྦྱར་མགོ་བོས་འདུད་པ་དང་བཅས་པས་འདོན་ནོ། །
དེ་ནས་གཞུང་དོན་དངོས་ལས་དེའང་རང་གཅིག་པུ་མིན་པར་ཕ་མར་གྱུར་པའི་
མཁའ་ཁྱབ་ཀྱི་སེམས་ཅན་ཐམས་ཅད་རྒྱུ་མི་དགེ་བ་དང་འབྲས་བུ་འཁོར་བ་དང་ངན་སོང་
གི་སྡུག་བསྔལ་ལ་ཞེ་ནས་སྐྲག་པའི་དེ་སྐྱོབ་པའི་ནུས་པ་བླ་མ་དཀོན་མཆོག་ལ་ཡོད་པར་
ཡིད་ཆེས་པའི་སྒོ་ནས་དུས་རྒྱུན་ཆད་མེད་པར་རྟག་པ་འདི་ནས་བཟུང་སྟེ་བྱང་ཆུབ་ཀྱི་བར་
དུ་བླ་མ་ལ་སྐྱབས་སུ་མཆིའོ། །དེ་ནི་མཆོག་གསུམ་རྩ་གསུམ་ཐམས་ཅད་ཀྱི་ངོ་བོ་བཀའ་
དྲིན་ལྷག་པར་ཆེ་ཞིང་ཚོགས་ཀྱི་ཞིང་དམ་པར་གྱུར་པ་སྟེ་འཇམ་དཔལ་ལས། མཆོད་འོས་
བསྟོད་འོས་ཕྱག་གི་གནས། །རྟག་ཏུ་རིམ་གྲོ་བྱ་བའི་འོས། །བཀུར་འོས་མཆོད་པར་བྱ་བའི་
མཆོག །ཕྱག་བྱར་འོས་པ་བླ་མའི་རབ། །ཅེས་གསུངས་པས་དེ་ལ་སྐྱབས་སུ་སོང་བས་ནམ་
ཡང་བླ་མ་དང་མི་འབྲལ་ཞིང་ཡོན་ཏན་འབད་མེད་དུ་འབྱུང་ངོ་། །སངས་རྒྱས་ལ་སྐྱབས་སུ་
མཆིའོ། །དེ་ནི་སྐྱོན་ཀུན་ཟད་ཡོན་ཏན་ཀུན་རྫོགས་རང་ཉིད་སྲིད་ཞི་ལས་གྲོལ་ནས་གཞན་
དག་སྐྱོབས་པའི་མཁྱེན་བརྩེ་ནུས་གསུམ་ལྡན་པས་དེ་ལ་སྐྱབས་སུ་སོང་ནས་སྒྲིབ་གཉིས་
བྱང་ཞིང་ཚོགས་རྫོགས་ནས་ངན་སོང་དང་འཁོར་བའི་སྡུག་བསྔལ་ལས་རིམ་པར་སྐྱབས་
ནས་བྱང་ཆུབ་ཐོབ་པར་འགྱུར་རོ། །ཆོས་ལ་སྐྱབས་སུ་མཆིའོ། །དེ་ནི་ལུང་རྟོགས་ཀྱི་ཡོན་
ལ 120



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
ཏན་རིམ་པར་ཐོབ་ནས་ཆོས་ཐམས་ཅད་བདག་མེད་པའི་དོན་རྟོགས་པར་འགྱུར་རོ། །དགེ་
འདུན་ལ་སྐྱབས་སུ་མཆིའོ། །དེས་ནི་དགེ་འདུན་སངས་རྒྱས་ཀྱི་རྗེས་འཇུག་ཡིན་པས་རང་
ཡང་དགེ་འདུན་གྱི་ཞིང་དག་ལ་ཐོབ་པར་འགྱུར་རོ། །དེ་ལྟར་སྐྱབས་སུ་སོང་བས་ནང་པ་
སངས་རྒྱས་སུ་ཚུད། སྡོམ་པ་དམ་ཚིག་གིས་རྟེན་དུ་འགྱུར་སྡིག་པ་དག་ཚོགས་རྫོགས་
གནས་སྐབས་དངམཐར་ཐུགས་ཀྱི་འཇིག་པ་འབྲལ། ངན་འགྲོའི་སྒོ་བཅད་ནས་མྱུར་དུ་
བྱང་ཆུབ་ཐོབ་པར་འགྱུར་རོ། །དེས་ན་མི་མཇེད་འཇིག་རྟེན་གྱི་ཞིང་ཁམས་འདིའི་སྟོན་པ་
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །དེ་ལ་ཕྱག་འཚལ་བའི་དུག་གསུམ་སྤྱད་པའི་རྣམ་
སྨིན་གྱི་ལྕགས་བསྲེག་གི་ཁང་པ་སྒོ་མེད་ནང་ལ་བཙུད་པའི་སྡུག་བསྔལ་ལས་ཐར་པར་
འགྱུར་རོ། །སྟེང་ཕྱོགས་ནམ་མཁའི་སྙིང་པོའི་ཞིང་ཁམས་ནས་བཞུགས་པའི་སངས་རྒྱས་
རྡོ་རྗེ་སྙིང་པོ་རབ་ཏུ་འཇོམས་པ་ལ་ཕྱག་འཚལ་ལོ། །
དེས་ལོག་ལྟ་བྱས་པའི་རྣམ་སྨིན་གྱི་གླང་མགོ་ཅན་གྱི་མགོ་བཀའ་བའི་སྡུག་བསྔལ་
ལས་ཐར་བར་འགྱུར་རོ། །ཤར་ཕྱོགས་རིན་ཆེན་ཡོད་པའི་ཞིང་ཁམས་ན་བཞུགས་པའི་
སངས་རྒྱས་རིན་ཆེན་འོད་འཕྲོ་ལ་ཕྱག་འཚལ་ལོ། །དེས་མ་བྱིན་པ་བླངས་པས་ལྕགས་ཀྱི་
འཁོར་ལོས་བཅད་གཅོད་དང་ངུ་འབོད་ཀྱི་སྡུག་བསྔལ་ལས་ཐར་བར་འགྱུར་རོ། །ཤར་ལྷོ་
ཀླུས་ཁྱབ་པའི་ཞིང་ཁམས་ན་བཞུགས་པའི་སངས་རྒྱས་ཀླུ་དབང་གི་རྒྱལ་པོ་ལ་ཕྱག་འཚལ་
ལོ། །དེས་བུད་མེད་ལ་ཆགས་པ་སྤྱད་པའི་རྣམ་སྨིན་གྱི་ལྕགས་བསྲེག་གི་ཁང་པར་བཙུད་
ནས་ལྕགས་བསྲེག་གི་གསལ་ཤིང་གིས་གསང་གནས་ནས་སྤྱི་བོར་ཕུག་པའི་སྡུག་བསྔལ་
ལས་ཐར་བར་འགྱུར་རོ། །ལྷོ་ཕྱོགས་དཔའ་བ་དང་ལྡན་པའི་ཞིང་ཁམས་ན་བཞུགས་པའི་
སངས་རྒྱས་དཔའ་བོའི་སྡེ་ལ་ཕྱག་འཚལ་ལོ། །དེས་སྲོག་བཅད་པའི་རྣམ་སྨིན་གྱིས་རལ་
ལ121ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྲིའི་སོ་ལ་བགྲལ་བའི་སྡུག་བསྔལ་ལས་ཐར་བར་འགྱུར་རོ། །ལྷོ་ནུབ་དགའ་བ་ལྡན་པའི་
ཞིང་གི་སངས་རྒྱས་དཔལ་དགྱེས་ལ་ཕྱག་འཚལ་ལོ། །དེས་འཁྲུགས་རྩོད་འཐབ་འཛིན་
བྱས་པའི་རྣམ་སྨིན་གྱིས་སྤུ་གྲིའི་ནགས་ཚལ་བཤགས་པའི་སྡུག་བསྔལ་ལས་ཐར་བར་
འགྱུར་རོ། །ནུབ་ཕྱོགས་སྣང་བ་ལྡན་པའི་ཞིང་གི་སངས་རྒྱས་རིན་ཆེན་མེ་ལ་ཕྱག་འཚལ་
ལོ། །དེས་གྲོགས་པོ་དང་གཞན་ལ་ཁོང་ཁྲོ་བྱས་པའི་རྣམ་སྨིན་གྱི་མེ་མུར་གྱི་ཤ་རུས་ཕྱེ་བའི་
སྡུག་བསྔལ་ལས་ཐར་བར་འགྱུར་རོ། །ནུབ་བྱང་འོད་བཟང་ཞིང་གི་སངས་རྒྱས་རིན་ཆེན་
ཟླ་འོད་ལ་ཕྱག་འཚལ་ལོ། །
དེས་རང་རྒྱུད་བསད་པ་རྣམས་ཤལ་མ་རིའི་སྡོང་པོ་ལ་འཛེག་པའི་སྡུག་སྡུག་བསྔལ་
ལས་ཐར་བར་འགྱུར་རོ། །བྱང་ཕྱོགས་རྔ་སྒྲའི་ཞིང་གི་སངས་རྒྱས་མཐོང་བ་དོན་ཡོད་ལ་
ཕྱག་འཚལ་ལོ། །དེས་ཆོས་སྒོ་བཀག་པའི་ཆོས་བཤོལ་བྱས་པའི་རྣམ་སྨིན་ལས་ངན་གྱི་
མུན་ཁང་དུ་བཙུད་པའི་སྡུག་བསྔལ་ལས་ཐར་བར་འགྱུར་རོ། །བྱང་ཤར་འོད་ཟེར་ཅན་ཞིང་
གི་སངས་རྒྱས་རིན་ཆེན་ཟླ་བ་ལ་ཕྱག་འཚལ་ལོ། །དེས་དགེ་འདུན་གྱི་དཀོར་ལ་བརློམ་
པའི་རྣམ་སྨིན་ལས་ངན་གྱི་ཟངས་ཞུན་ཁོལ་མའི་གདུང་བའི་སྡུག་བསྔལ་ལས་ཐར་བར་
འགྱུར་རོ། །འོག་ཕྱོགས་ཐལ་བས་ཁྱབ་པའི་ཞིང་གི་སངས་རྒྱས་དྲི་མ་མེད་པ་ལ་ཕྱག་
འཚལ་ལོ། །དེས་སེམས་ཅན་བརྩོག་བརྡུང་བྱས་པ་རྣམས་ལྕགས་བསྲེག་གི་བརྟུན་ཁུང་དུ་
ཞིབ་མོར་བརྡུང་བའི་སྡུག་བསྔལ་ལས་ཐར་བར་འགྱུར་རོ། །སྟེང་ཕྱོགས་དཔལ་དང་ལྡན་
པའི་ཞིང་གི་སངས་རྒྱས་དཔལ་བྱིན་ཕྱག་འཚལ་ལོ། །དེས་མི་དང་སེམས་ཅན་གྱི་སྲོག་
གཅད་པ་རྣམས་ལྕགས་བསྲེག་གི་ས་གཞི་ལ་ལྕགས་ཀྱི་བྱ་ཁྲ་རྣམས་ཀྱིས་བསད་བཅད་
བྱེད་པའི་སྡུག་བསྔལ་ལས་ཐར་བར་འགྱུར་རོ། །ཤར་ཕྱོགས་སྒྲིབ་པ་བྲལ་བའི་ཞིང་གི་
སངས་རྒྱས་ཚངས་པ་ལ་ཕྱག་འཚལ་ལོ། །དེས་མི་མགོ་བསྐོར་བ་དང་གཡོ་སྒྱུ་བྱས་པ་
ན 1 5



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
རྣམས་མེ་མ་མུར་གྱི་ངུ་འབོད་དུ་བསྲེག་པའི་སྡུག་བསྔལ་ལས་ཐར་བར་འགྱུར་རོ། །ཤར་
ལྷོ་མྱ་ངན་མེད་པའི་ཞིང་གི་སངས་རྒྱས་ཚངས་པས་བྱིན་ལ་ཕྱག་འཚལ་ལོ། །དེས་དབྱེན་
དང་ཕྲ་མ་བྱས་པ་རྣམས་ལུས་ལ་མེ་འབར་བ་དང་ཁ་ནས་ཁྲོ་ཆུ་ཁོལ་མ་བླུགས་པའི་སྡུག་
བསྔལ་ལས་ཐར་བར་འགྱུར་རོ། །ལྷོ་ཕྱོགས་དྲི་མ་མེད་ཞིང་གི་སངས་རྒྱས་ཆུ་ལྷ་ལ་ཕྱག་
འཚལ་ལོ། །དེས་གཞན་གྱི་ཟས་ནོར་འཕྲོག་པ་རྣམས་བཟའ་བཏུང་མེད་པ། ཡི་དྭགས་ཁ་
ལ་མེ་མ་མུར་བའི་སྡུག་བསྔལ་ལས་ཐར་བར་འགྱུར་རོ། །ལྷོ་ནུབ་གསལ་བའི་ཞིང་གི་
སངས་རྒྱས་ཆུ་ལྷའི་ལྷ་ལ་ཕྱག་འཚལ་ལོ། །དེས་ཕ་མ་དང་སློབ་དཔོན་དང་སེམས་ཅན་
གཞན་ཡི་གོས་བཤུགས་པ་རྣམ་གྲང་མྱལ་བཟོད་བརླག་མེད་པ་ཆུ་བུར་རྡོལ་བའི་སྡུག་
བསྔལ་ལས་ཐར་བར་འགྱུར་རོ། །ནུབ་ཕྱོགས་བདེ་བ་ཅན་གྱི་ཞིང་གི་སངས་རྒྱས་དཔལ་
བཟང་ལ་ཕྱག་འཚལ་ལོ། །དེས་གཞན་གྱི་བུད་མེད་འཕྲོས་པ་དང་སྤྱོད་པ་རྣམས་མི་གཙང་
བའི་འདམ་དུ་ལུས་སྤུ་གྲིས་བཤའ་བཏུབ་བྱེད་པའི་སྡུག་བསྔལ་ལས་ཐར་བར་འགྱུར་རོ། །
ནུབ་བྱང་དྲི་བཟང་གི་ཁྱབ་པའི་ཞིང་གི་སངས་རྒྱས་ཙན་དཔལ་ལ་ཕྱག་འཚལ་ལོ། །
དེས་འཁྲུག་གཞི་དང་དམག་འབྱེད་བྱས་པའི་ལྷ་མིན་འཐད་རྩོད་དམྱལ་བའི་སྡུག་
བསྔལ་ལས་ཐར་བར་འགྱུར་རོ། །བྱང་ཕྱོགས་གཟི་བརྗིད་ལྡན་པའི་ཞིང་གི་སངས་རྒྱས་
གཟི་བརྗིད་མཐའ་ཡས་ལ་ཕྱག་འཚལ་ལ། །དེས་གྲོགས་པོ་མི་སྤུན་ལམ་བསད་པ་རྣམས་
ངན་སོང་ཚ་གྲང་གི་སྡུག་བསྔལ་ལས་ཐར་བར་འགྱུར་རོ། །བྱང་ཤར་དོན་ཡོད་ལྡན་པ
ཞིང་གི་སངས་རྒྱས་འོད་དཔལ་ལ་ཕྱག་འཚལ་ལོ། །དེས་སྲོག་ཆགས་བསད་པ་དང་ལྷ་རྟེན་
འགོམས་པ་རྣམས་ལུས་ཁྲོ་ཆུ་བྲག་དམར་བར་དུ་བརྩིར་བའི་སྡུག་བསྔལ་ལས་ཐར་བར་
འགྱུར་རོ། །འོག་ཕྱོགས་སྒྲིབ་པ་བྲལ་བའི་ཞིང་གི་སངས་རྒྱས་མྱ་ངན་མེད་པའི་དཔལ་ལ་
ཕྱག་འཚལ་ལོ། །དེས་བླ་མ་སློབ་མ་དཔོན་མཆེད་གྲོགས་སོགས་ལ་མི་གཙང་བར་བྱས་པ་
པའི་
ལ123



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་འདམ་རྫ་བ་མི་གཙང་བའི་མཚོ་ལ་བསུབ་པའི་སྡུག་བསྔལ་ལས་ཐར་བར་འགྱུར་རོ། །
སྟེང་ཕྱོགས་སྲེད་པ་བྲལ་བའི་ཞིང་གི་སངས་རྒྱས་སྲེད་མེད་ཀྱི་བུ་ལ་ཕྱག་འཚལ་ལོ། །དེས་
རྫུན་དང་ཚིག་ངན་སྨྲས་པ་རྣམས་ལྕགས་སྲེག་གི་བཤོལ་མེ་འབར་བའི་ལྕེ་དཔག་ཚད་བརྒྱ་
ལ་ཞིང་རྨོ་བའི་སྡུག་བསྔལ་ལས་ཐར་བར་འགྱུར་རོ། །ཤར་ཕྱོགས་མེ་ཏོག་ཆེར་རྒྱས་ཞིང་
གི་སངས་རྒྱས་མེ་ཏོག་དཔལ་ལ་ཕྱག་འཚལ་ལོ། །དེས་གཡོ་རྒྱུ་བྱས་པ་རྣམས་སྤུ་གྲིའི་
འཁོར་ལོས་ལུས་ཚལ་པར་གཏོང་པའི་སྡུག་བསྔལ་ལས་ཐ ་ ་བར་འགྱུར་རོ། །ཤར་ལྷོའི་
ཚངས་པས་ཁྱབ་པའི་ཞིང་གི་སངས་རྒྱས་དེ་བཞིན་གཤེགས་''ཎངས་པའི་འོད་ཟེར་རྣམ་
པར་རོལ་པ་མངོན་པར་མཁྱེན་པ་ལ་ཕྱག་འཚལ་ལོ། །དེས་འབུ སྐར་ལ་གནས་པ་རྣམས་
ཆུར་བསྒྱུར་བ་དང་། ཉ་སོགས་ཆུ་ལ་གནས་པའི་འབུ་སྐམ་ལ་ཕུད་པ་རྣམས་བྱེ་ཚན་དང་མེ་
ལ་བསྲེག་པའི་སྡུག་བསྔལ་ལས་ཐར་བར་འགྱུར་རོ། །ལྷོ་ཕྱོགས་པདྨ་ལྡན་པའི་ཞིང་གི་
སངས་རྒྱས་དེའི་དེ་བཞིན་གཤེགས་པདྨའི་འོད་ཟེར་རྣམ་པར་རོལ་པ་མངོན་པར་མཁྱེན་པ་
ལ་ཕྱག་འཚལ་ལོ། །
དེས་དགེ་འདུན་གྱི་དཀོར་དང་དཀོར་ལྷག་ཟོས་པ་རྣམས་ལས་ངན་གྱི་ཆུ་ཚན་ཁོལ་
མར་བཙོད་པའི་སྡུག་བསྔལ་ལས་ཐར་བར་
ར་བར་འགྱུར་རོ། །ལྷོ་ནུབ་ནོར་བུ་ཡོད་པའི་ཞིང་གི་
སངས་རྒྱས་ནོར་དཔལ་ལ་ཕྱག་འཚལ་ལོ། །དེས་སེམས་ཅན་མ་དང་ཁ་ཕྲལ་བ་རྣམས་
ལྕགས་སྲེག་གི་ཕུར་པ་མགོ་དང་ལྕེ་ལ་གདབ་ཅིང་སྙིང་ཕུག་པའི་སྡུག་བསྔལ་ལས་ཐར་
བར་འགྱུར་རོ། །ནུབ་ཕྱོགས་གསལ་བ་ལྡན་པའི་ཞིང་གི་སངས་རྒྱས་དྲན་པའི་དཔལ་ལ་
ཕྱག་འཚལ་ལོ། །དེས་དམ་ཚིག་དང་སྡོམ་པ་ཉམས་པ་རྣམས་སྣག་ཁྲག་གི་མཚོ་ལ་བསྐྱལ་
ཞིང་གཤིན་རྗེ་བཤའ་བཏུབ་བྱེད་པའི་སྡུག་བསྔལ་ལས་ཐར་བར་འགྱུར་རོ། །ནུབ་བྱང་
མཚན་མ་མེད་པའི་ཞིང་གི་སངས་རྒྱས་མཚན་དཔལ་ཤིན་ཏུ་ཡོངས་གྲགས་ལ་ཕྱག་འཚལ་ལོ། །
- ང་



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
དེས་གཞན་ལ་སྐུ་འཕྲོག་བཅོམ་གསུམ་བྱེད་པ་རྣམས་ཡང་ཤི་ཡང་སོས་ཀྱི་སྡུག་བསྔལ་
ལས་ཐར་བར་འགྱུར་རོ། །བྱང་ཕྱོགས་དབང་པོ་གསལ་བའི་ཞིང་གི་སངས་རྒྱས་དབང་པོ་
ཏོག་གི་རྒྱ་མཚན་གྱི་རྒྱལ་པོ་ལ་ཕྱག་འཚལ་ལོ། །དེས་ཡུལ་གཉེན་པོ་ལ་འགོམ་པ་དང་
གནོན་པ་བྱས་པ་རྣམས་ལྕགས་བསྲེག་གི་འཁོར་ལོ་མགོ་ལ་བསྐོར་བས་བཟོད་བརླག་མེད་
པའི་སྡུག་བསྔལ་ལས་ཐར་བར་འགྱུར་རོ། །བྱང་ཤར་རོལ་པ་ལྡན་པའི་ཞིང་གི་སངས་རྒྱུས་
ཤིན་ཏུ་རྣམ་པར་གནོན་པའི་དཔལ་ལ་ཕྱག་འཚལ་ལོ། །དེས་གཞན་ལ་ཕྲག་དོག་བྱས་པ་
རྣམས་དམྱལ་བ་ཡང་ཤི་ཡང་སོས་ལུས་ཐོབས་བཅོམ་པའི་སྡུག་བསྔལ་ལས་ཐར་བར་
འགྱུར་རོ། །འོག་ཕྱོགས་ཉོན་མོངས་མེད་པའི་ཞིང་གི་སངས་རྒྱས་གཡུལ་ལས་ཤིན་ཏུ་རྣམ་
པར་རྒྱལ་བ་ལ་ཕྱག་འཚལ་ལོ། །དེས་གོས་མེད་ཤིག་དང་འཁྱག་བསྐྲགས་བྱས་པ་རྣམས་
དམྱལ་བ་མེ་ཚན་དང་ཆུ་བུར་བརྡོལ་བའི་སྡུག་བསྔལ་
ལ་ལས་ཐར་བར་འགྱུར་རོ། །ཤར་
ཕྱོགས་དཔལ་དང་ལྡན་པའི་ཞིང་གི་སངས་རྒྱས་རྣམ་པར་གནོན་པས་གཤེགས་པ་ལ་ཕྱག་
འཚལ་ལོ། །དེས་དགེ་འདུན་གྱི་དཀོར་འཕྲོག་པ་རྣམས་ཡི་དྭགས་ཁ་ལ་མེ་འབར་གྱི་སྡུག་
བསྔལ་ལས་ཐར་བར་འགྱུར་རོ། །ལྷོ་ཕྱོགས་སྣང་བ་བཀོད་པའི་ཞིང་གི་སངས་རྒྱས་ཀུན་
ནས་སྣང་བ་བཀོད་པའི་དཔལ་ལ་ཕྱག་འཚལ་ལོ། །
དེས་ངན་སེམས་དང་རྩོད་གཞི་བྱས་པ་རྣམས་བྱ་དང་གཅན་གཟན་མང་པོས་
བརྟགས་ཅིང་བཏོགས་པའི་སྡུག་བསྔལ་ལས་ཐར་བར་འགྱུར་རོ། །ནུབ་ཕྱོགས་དཔལ་དང་
ལྡན་པའི་ཞིང་གི་སངས་རྒྱས་རིན་ཆེན་པདྨ་རྣམ་པར་གནོན་པ་ལ་ཕྱག་འཚལ་ལོ། །དེས་
ཆང་བག་མེད་འཐུང་བས་ཆང་གཟིས་འཐབ་མོ་གཞན་སེམས་དཀྲུག་པ་རྣམས་དམྱལ་བ་དུ་
འབོད་དུ་སྐྱེས་པའི་སྡུག་བསྔལ་ལས་ཐར་བར་འགྱུར་རོ། །བྱང་ཕྱོགས་རིན་ཆེན་ཞིང་གི་
སྟོན་པ་བཅོམ་ལྡན་འདས་དེ་གཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
ལ125~



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སངས་རྒྱས་རིན་པོ་ཆེའི་པདྨ་ལ་རབ་ཏུ་བཞུགས་པ་རི་དབང་གི་རྒྱལ་པོ་ལ་ཕྱག་འཚལ་ལོ། །
དེས་ཉོན་མོངས་དུག་ལྔ་དང་སེར་སྣ་བྱས་པ་རྣམས་རིགས་དྲུག་སོ་སོའི་སྡུག་བསྔལ་དང་
མཚམས་མེད་ལྔ་དང་ལྕི་བ་བཞི་ལོག་པ་བརྒྱད་དམ་དེ་ཀུན་བྱས་པའི་རྣམ་སྨིན་གྱི་ཚ་གྲང་
རེས་མོས་བྱེད་པའི་སྡུག་བསྔལ་བཟོད་པ་བཀླག་མེད་པའི་དམྱལ་བ་ལས་ཐར་བར་འགྱུར་
རོ། །ཞེས་གསུངས་པ་དང་།
གཞན་ཡང་སངས་རྒྱས་དང་པོ་ཐུབ་དབང་གི་མཚན་བརྗོད་ཅིང་ཕྱག་འཚལ་བས་
བསྐལ་པ་ཉ་ཁྲིའི་སྡིག་པ་བྱང་བ་དང་། གཉིས་པ་རྡོ་རྗེ་སྙིང་པོ་སོགས་རིམ་བཞིན་སངས་
རྒྱས་སོ་ལྔ་བར་གྱི་མཚན་བརྗོད་ཕྱག་འཚལ་བྱས་པས་རིམ་པ་ལྟར་བསྐལ་པ་ཉིས་ཁྲིའི་
སྡིག་པ་བྱང་བ་དང་། དེ་བཞིན་དུ་བསྐལ་པ་༣སྟོང་ཕྲག་ཉེར་ལྔའི་སྡིག་པ་དང་། བསྐལ་པ་
༤བརྒྱད་ཀྱི་སྡིག་པ་དང་། ངག་གི་སྡིག་སྒྲིབ་དང་། ཡིད་ཀྱི་སྡིག་སྒྲིབ་༦དང་དགེ་འདུན་
༧གྱི་དཀོར་དང་། བསྐལ་པ་གཅིག་རགི་སྡིག་པ་དང་། ཡང་བསྐལ་པ་གཅིག་གི་སྡིག་པ་
དང་། མ་༡༠བསད་པ་དང་ཕ་བསད་༡༡པ་དང་། དགྲ་བཅོམ་༡༢པ་བཀྲོང་བ་དང་། སངས་
རྒྱས་ལ་ངན་སེམས་༡༣ཀྱི་ཁྲག་འབྱིན་པ་དང་། བསྐལ་པ་༡༤ ཆིག་ཁྲིའི་སྡིག་པ་དང་། དགྲ་
བཅོམ་༡༥མ་སུན་ཕྱུང་བ་དང་། བྱང་སེམས་༡༦བཀྲོང་བ་དང་། འཕགས་པ་སློབ་པ་
༡༧བཀྲོང་བ་དང་། དགེ་༡༨འདུན་གྱི་འདུ་སྒོ་འཕྲོག་པ་དང་། མཆོད་རྟེན་༡༩བཤིག་པ་
དང་། ཞེ་སྡང་༢༠གི་སྡིག་པ་དང་། འདོད་༢༡ཆགས་ཀྱི་སྡིག་པ་དང་། བསྐལ་༢༢པ་ཆིག་
ཁྲིའི་སྡིག་པ་དང་། བསྐལ་༢༣པ་འབུམ་གྱི་སྡིག་པ་དང་། བསྐལ་པ་༢༤སྟོང་གི་སྡིག་པ་
དང༌། བསྐལ་པ་༢༥བདུན་གྱི་སྡིག་པ་དང་། བག་༢༦ཆགས་ལས་འབྱུང་བའི་སྡིག་པ་དང་།
ལུས་༢༧ཀྱི་སྒོ་ནས་བསགས་པའི་སྡིག་པ་དང་། སངས་རྒྱས་༢༨མ་མཉེས་པར་བྱས་པའི་
སྡིག་པ་དང་། ཕྲག་༢༩དོག་གི་སྡིག་པ་དང་གཞན་ལ་༣༠བྱེད་དུ་བཅུག་པའི་སྡིག་པ་དང་།
ལ 126



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
༣༡ང་རྒྱལ་གྱི་སྡིག་པ་དང་། ཕྲ་མའི་༣༢སྡིག་པ་དང་། སྡིག་༣.༣པ་ལ་རྗེས་སུ་ཡི་རང་བའི་
སྡིག་པ་དང་། དམ་ཆོས་༣༤སྤངས་པའི་སྡིག་པ་དང་། དམ་༣༥ཚིག་ཉམས་པའི་སྡིག་པ་སྟེ།
དེ་ཐམས་ཅད་སོ་སོར་བྱང་ཞིང་དག་པར་འགྱུར་བ། གངྒཱའི་ཆུ་རྒྱུན་ལས་གསུངས་སོ། །
སངས་རྒྱས་སོ་སོའི་མཚན་དོན་ཤེས་པར་འདོད་རྗེ་བཙུན་ཏ་ར་ན་ཐའི་འགྲེལ་པ་ལས་
གསལ་ལོ། །དེ་ནས་སངས་རྒྱས་རྣམས་ལ་དགོངས་གསོལ་གྱི་སྙན་གསན་དབབ་སྟེ། སུན་
འབྱིན་གྱི་སྟོབས་དང་བསྒྲགས་པས་སྡིག་པ་སྨྲེ་སྔགས་སུ་བཏོན་ནས་བཤགས་པ་དངོས་ནི།
གོང་དུ་མཚན་བརྗོད་པའི་སངས་རྒྱས་སུམ་ཅུ་རྩ་ལྔ་དེ་དག་ལ་སོགས་པ་གཞན་ཡང་ཕྱོགས་
མཚམས་བརྒྱད་དང་སྟེང་འོག་སྟེ་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན།
ཉིད་ཀྱི་བྱང་ཆུབ་བླ་ན་མེད་པའི་གོ་ས་ལ་མངོན་དུ་གཤེགས་པ། ཉོན་མོངས་པའི་དགྲ་
ཐམས་ཅད་བཅོམ་པ། བསམ་ལས་འདས་པའི་ཡོན་ཏན་ཐམས་ཅད་ཡང་དག་པར་རྫོགས་
པའི་སྒྲིབ་གཉིས་སངས་ཤིང་མཁྱེན་གཉིས་རྒྱས་པའི་བདུད་བཞི་མཐའ་དག་བཅོམ་ནས།
མངོན་པར་ཤེས་པ་དྲུག་དང་ལྡན་ཞིང་། སྲིད་ཞིའི་མཐའ་ལས་ཕ་རོལ་ཏུ་འདས་པ་གང་ཇི་
སྙེད་ཅིག་སྟེ་མཚན་དང་གྲངས་བརྗོད་པའི་ཚད་ལས་འདས་པ་ཞིག་བཞུགས་ཏེ། མྱ་ངན་
འདའ་བའི་ཚུལ་ཡང་མ་བསྟན་པར་འཚོ་ཞིང་གཞེས་པའི་སངས་རྒྱས་བཅོམ་ལྡན་འདས་དེ་
དག་ཐམས་ཅད་བདག་ལ། ཐུགས་བརྩེ་བའི་སླད་དུ་གསན་ཅིང་དགོངས་སུ་གསོལ། ཞེས་
སྙན་གསན་དབབ་ནས།
དེ་རྣམས་ཀྱི་སྤྱན་སྔར་རང་གི་ཐོག་མེད་ཀྱི་ཉེས་ལྟུང་ཐམས་ཅད་སྨྲེ་སྔགས་ཀྱི་ཚུལ་
དུ་བཤགས་པ་ལ་གསུམ་སྟེ། མི་དགེའི་ལས་དྲན་ཞིང་སྐྱེར་བའི་འགྱོད་པ་བསྐྱེ་པ། དེའི་
འབྲས་བུ་སྡུག་བསྔལ་དྲན་ཞིང་སྨེར་བའི་སྐྲག་སྣང་བསྐྱེད་པ། འགྱོད་སྐྲག་གི་སྒོ་ནས་
བཤགས་པ་དངོས་སོ། །དེ་ལ་དང་པོ་ལས་དྲན་ཞིང་སྨེར་བ་ནི། དེའང་གང་ཟག་བདག་
༤127ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གིས་གཙོར་བྱས་པའི་སེམས་ཅན་ཐམས་ཅད་ཀྱི་སྐྱེ་བ་འདི་དང་། འདིས་ཀྱང་མི་ཚད་པའི་
སྐྱེ་བ་འདིའི་ཐོག་མ་དང་། དེས་ཀྱང་ཐོག་མ་སྟེ་གོང་མ་ལ་སོགས་པ་ཐོག་མའི་མཐའ་མ་ལ་
ཐུག་པ་མ་མཆིས་པ་ནས། འཁོར་བ་འགྲོ་བ་རིགས་དྲུག་གི་གནས་ན་འཁོར་ལོ་ལྟར་འཁོར་
བའི་ཚེ་མངལ་སྐྱེས་སྒོང་སྐྱེས་བརྫུས་སྐྱེས་དྲོད་གཤེར་ལས་སྐྱེས་པ་སྟེ། སྐྱེ་གནས་རྣམས་པ་
བཞི་གང་སྐྱེས་ཐམས་ཅད་དུ་ནག་པོ་མི་དགེ་བ་སྡིག་པའི་ལས་རང་གིས་བྱས་པ་སྟེ་བགྱིས་
པ་དང་། གཞན་ལ་བྱེད་བཅུག་པ་སྟེ་བགྱིད་དུ་སྩལ་བ་དང་། གཞན་གྱི་བྱས་པ་ལ་དགའ་
སྣང་དང་བསྟོད་ར་བྱས་པ་སྟེ་བགྱིད་པ་ལ་རྗེས་སུ་ཡི་རང་བའམ། དེའི་ནང་ནས་ཀྱང་སྡིག་
ཚབ་ཆེ་བ་བླ་མ་སངས་རྒྱས་ཆོས་དགེ་འདུན་སོགས་མཆོད་པར་འོས་པའི་རྟེན་གྱི་དཀོར་
རམ། དཀོན་མཆོག་གསུམ་གྱི་ནང་ནས་ཀྱང་དགེ་འདུན་གྱི་དཀོར་སྡིག་པ་ཆེ་བའི་དེའི་
དཀོར་རམ། དགེ་འདུན་གྱི་མཚན་ནི་ཚུལ་ཁྲིམས་ལྡན་པའི་དགེ་སློང་བཞི་ཡན་ཆད་ལ་
ཐོབ་པས། དེ་ལས་ཀྱང་ཕྱོགས་མཐའ་དག་ནས་འདུས་པའི་ཕྱོགས་བཅུའི་དགེ་འདུན་གྱི་སྡེ་
ཆེན་པོའི་དཀོར་ཉེས་པ་ཆེ་བའི་དེའི་དཀོར་རང་གིས་འཕྲོག་པ་དང་། གཞན་ལ་འཕྲོག་ཏུ་
རྩལ་བ་དང་། གཞན་གྱི་འཕྲོག་པ་ལ་རྗེས་སུ་ཡི་རང་བའམ། གཞན་ཡང་སྟོན་དུས་བསོད་
སྙོམས་འགོག་པའི་བཅའ་སྒྲིགས་བྱེད་པ་དང་། དཀོར་ས་དགེ་ཁུང་ཡིན་ཟེར་ནས་དབང་
ཡོད་ཀྱི་འགོག་པ་དེ་འདྲ་བའི་རིགས་མང་པོ་རྣམས་འདིར་གཏོགས་སྐྱབས་རྗེ་རིན་པོ་ཆེས་
གསུངས། དེ་ནས་མཚམས་མེད་ལྔ་སྡིག་ཚབ་ཆེ་བས། སློབ་དཔོན་དང་དགྲ་བཅོམ་པ་དང་
ཕ་མ་བསོད་པ། དགེ་འདུན་གྱི་དབྱེན་འབྱེད་པ། དེ་བཞིན་གཤེགས་པའི་སྐུ་ལ་མི་ནུས་
ཀྱང་ངན་སེམས་ཀྱི་ཁྲག་འབྱིན་པ་སྟེ་མཚམས་མ་མཆིས་པ་ལས་རང་གི་བགྱིད་པ་དང་།
གཞན་ལ་བགྱིད་དུ་སྩལ་བ་དང་། གཞན་བགྱིད་པ་ལ་རྗེས་སུ་ཡི་རང་བའང་། ཞེས་དེ་
རྣམས་སྡིག་ཚབ་ཤིན་ཏུ་ཆེ་བས་དམིགས་ཀྱི་བཀར་ནས་སྨྲས་ཤིང་དེ་སོགས་མདོར་ན་ལུས་
ལ 128ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
ངག་ཡིད་གསུམ་གྱི་སྒོ་ནས་སྡིག་པའི་ལས་བྱས་པ་ལ། ལུས་ཀྱི་སྒོ་ནས་བསམ་བཞིན་དུ་
འབུ་སྲིན་ཡན་ཆད་སེམས་ཅན་གྱི་སྲོག་གཅད་པ། གཞན་གྱི་ནོར་རྫས་སྐུ་འཕྲོག་གཡོ་ཁྲམ་
སོགས་ཀྱིས་མ་བྱིན་པར་བླང་བ། སྡོམ་ལྡན་དང་གཞན་གྱི་བུད་མེད་ལ་སོགས་སྟེ་མདོར་ན་
རང་གི་ཆུང་མ་མིན་པའི་བུད་མེད་དང་། རང་གི་དབང་བྱར་ཡིན་ཀྱང་བྱིས་པ་སྐྱེ་ལ་ཉེ་བ།
ཟླ་མཚན་གྱི་དུས་དང་། དེ་དག་མིན་ཀྱང་། བླ་མ་དགེ་འདུན་ལྷ་ཁང་སོགས་ཀྱི་ཉེ་སྐོར་དང་
སྒྲོད་བྱ་མིན་པ་སོགས་ལ་སྤྱད་པ་སྟེ་ལོག་གཡེམ་སྟེ་ལུས་ཀྱི་མི་དགེ་གསུམ། ངག་གི་སྒོ་ནས་
ཤེས་བཞིན་དུ་མི་བདེན་པར་སྨྲ་བའི་བརྫུན། མི་འཛའ་ཞིང་འཁྲུངས་རྐྱེན་བྱེད་པའི་ཚིག་སྨྲ་
བའི་ཕྲ་མ། གཞན་ཡི་སེམས་ལ་འཕོག་པའི་ཚིག་གྱོང་དང་ཕྱ་ཁྲེ་དཀུ་རེ་བདེན་པ། གང་
རུང་གི་སྨྲ་བའི་ཚིག་རྩུབ། དེ་གསུམ་མིན་པའི་དམག་ཚོང་བུད་མེད་སོགས་ཀྱི་གཏམ་དང་
གླུ་རྩེད་མོ་ཁ་ཤག །ལོང་གཏམ་སྣ་ཚོགས་དེ་ཆོས་མཐུན་གྱི་དོན་དང་མི་ལྡན་པའི་ངག་
འཁྱལ་སྨྲ་བ་དེ་དག་གི་མི་དགེ་བ་བཞི་དཀར་པོ་དགེ་བའི་ཕྱོགས་མིན་པ་འཇིག་རྟེན་པའི་
བདེ་སྐྱིད་ལོངས་སྤྱོད་བུད་མེད་ནོར་རྫས་ཟས་གོས་སོགས་རང་ཉིད་འདོད་པ་བསྐྱེད་པའི་
རྣབ་སེམས། རང་ངམ་རང་ཕྱོགས་ལ་མི་མཐུན་པ་ལ་ངན་སེམས་ཀྱི་རྣམ་རྟོག་ཇི་ཙམ་དྲན་
པ་ཐམས་ཅད་གནོད་སེམས་ཚེ་སྔ་ཕྱི། ལས་རྒྱུ་འབྲས། བླ་མ་དཀོན་མཆོག་གི་ཡོན་ཏན་
རྣམས་ལ་ཡིད་མི་ཆེས་པའི་ལོག་ལྟ་སྟེ་ཡི་ཀྱི་མི་དགེ་བ་གསུམ་བཅས་སྡོམ་པས་མི་དགེ་བ་
བཅུའི་ལས་ཀྱི་ལམ་ཡང་དག་པར་བླང་བ་ལ། རང་ཉིད་ཞུགས་པ་སྟེ་བྱེད་པ་དང་། གཞན་
ལ་འཇུག་ཏུ་བསྩལ་བ་སྟེ་བྱེད་བཅུག་པ་དང་། གཞན་གྱི་འཇུག་པ་སྟེ་བྱེད་པ་ལ་རྗེས་སུ་ཡི་
རང་བའམ། ཞེས་པའི་མི་དགེ་བའི་ལས་རྣམས་དྲན་ཞིང་སྨྲས་པ་འགྱོད་པ་བསྐྱེད་པའོ། །
གཉིས་པ་འབྲས་བུ་སྡུག་བསྔལ་དྲན་ནས་སྐྲག་སྣང་སྐྱེད་པ་ནི། གོང་དུ་སྨོས་པའི་མི་
དགེ་བ་དེ་དག་ལ་སོགས་པའི་ལས་ཀྱི་སྒྲིབ་པ་གང་ཡོད་པ་དེ་དག་གི་སྒྲིབ་ནས་སྟེ་དེའི་རྣམ་
༤129



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྨིན་གྱི་བདག་སེམས་ཅན་ཚ་གྲང་གི་སྡུག་བསྔལ་བཟོད་བརླག་མེད་པས་ཡངས་སོས།
ཐིག་ནག་བསྡུས་འཇོམས། ངུ་འབོད། ངུ་འབོད་ཆེ་ཚ་བ། རབ་ཏུ་ཚ་བ། མནར་མེད་སྟེ་ཚ་
དམྱལ་བརྒྱད། ཆུ་བུར་ཅན། ཆུ་བུར་རྡོལ་བ། ཨ་ཆུ། ཀྱི་ཧུད། སོ་ཐམ། པདྨ་ལྟར་གས་པ།
ཨུཏྲ་ལྟར་གས་པ། པད་ཆེར་ལྟར་གས་པ་སྟེ་གྲང་དམྱལ་བརྒྱད། ཉེ་འཁོར། ཉི་ཚེ་བའི་
དམྱལ་བ་གཉིས་སྟེ་བཅོ་བརྒྱད་པོའི་དམྱལ་བར་མཆི་བའམ། སྟེ་འགྲོ་བའམ། དེར་མ་སོང་
ཀྱང་གླེན་ལྐུག་གཅིག་ལ་གཅིག་ཟ་བ་སོགས་ཀྱི་སྡུག་བསྔལ་ཆེས་མང་བ། བྱིང་ན་གནས་
པ། མུན་གླིང་དུ་གནས་པ། ཁ་འཐོར་དུ་གནས་པའི་རི་དྭགས། གཅན་གཟན་བྱ་བྱིས་འབུ་
སྲིད་བདག་བཟུང་སོགས་དུད་འགྲོའི་སྐྱེ་བ་ངན་པའི་གནས་སུ་མཆི་བའམ། སྟེ་འགྲོ་བའམ།
དེར་མ་སོང་ཀྱང་བཀྲེས་སྐོམ་འཇིགས་སྐྲག་ཚ་གྲང་གི་སྡུག་བསྔལ་ཤིན་ཏུ་ཆེ་བའི་ཕྱི་སྒྲིབ་
ཅན། ནང་སྒྲིབ་ཅན། ཟས་སྐོམ་གྱི་སྒྲིབ་ཅན། མེ་ལྕེ་འཁོར་ལོ། བྱིན་བུ་ཅན། ཁ་འཐོར་
བའི་འདྲེ་ངན་སོགས་ཡི་དྭགས་ཀྱི་ཡུལ་དུ་མཆི་བའམ་སྟེ་འགྲོ་བའམ། དེར་མ་སོང་བར་མི་
ལུས་ཙམ་ཞིག་ཐོབ་ནའང་དགེ་སྡིག་ངོ་མི་ཤེས་པར་དུད་འགྲོ་སུག་བཞི་མི་འཇུག་པ་དང་
འདྲ་བའི་ཡུལ་མཐའ་ཁོབ་ཏུ་སྐྱེ་བའམ། མཐའ་ཁོབ་ཀྱི་ནང་ནས་ཀྱང་ལྷ་མིན་གྱི་རྗེས་
འབྲང་སྟོན་པར་རཱཧྥུ་ཎས་ལུགས་སྲོལ་འཛིན་པ་ཏ་ཟིག་པའམ། ཕ་མེས་ཀྱི་ལུགས་སྲོལ་
ངན་པ་འཇགས་པས་སྡིག་པ་བྱེད་ཐུབ་ན་བསོད་ནམས་སུ་བརྩི་བའི་ཀླ་ཀློར་སྐྱེ་བའམ། ལྷ་
ལུས་ཙམ་ཞིག་ཐོབ་ནའང་སྐྱེས་ཚེ་དང་འཆི་ཚེ་དྲན་པ་ཅུང་ཟད་ཞིག་མིན་པ་ཚེ་བསྐལ་པ་
མང་པོར་གནས་ཀྱང་བཟང་ངན་བདེ་སྡུག་གི་བྲན་སེམས་མེད་པར་དྲན་མེད་དུ་ཤོར་བ་ལྟ་
བུའི་ངང་ནས་མཐར། སླར་ཡང་ངན་སོང་ལ་སོགས་པར་ལྷུང་ནས་སྡུག་བསྔལ་བ་མྱོང་
དགོས་པའི་ལྷ་ཚེ་རིང་པོ་ཞེས་པ་རྣམས་སུ་སྐྱེ་བའམ། མི་ཡུལ་མཐའ་ཁོབ་མིན་པར་ཆོས་
དར་སར་སྐྱེས་ཀྱང༌། མིག་མེད་པ། རྣ་བ་མེད་པ། ལྐུག་པ། ཡིད་ཀྱི་དབང་པོ་ཉམས་པའི་
མ }.3{ }ཀ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
གླེན་པ་ལུག་འདྲ་བ་སོགས་དབང་པོ་མ་ཚང་བར་གྱུར་པའི་ལུས་སུ་འགྱུར་བའམ། དེ་དག་
གི་སྐྱོན་མེད་ཀྱང་སྔོན་ལས་ངན་པའི་དབང་གིས་བླ་མ་དང་དཀོན་མཆོག་ལ་དད་པ་ཅུང་
ཟད་ཀྱང་མེད་ཅིང་སངས་རྒྱས་ཀྱི་གསུངས་ལ་ཡིད་མི་ཆེས་པར་གྲུབ་མཐའ་ངན་པ་ལ་
ཞུགས་པའི་ལོག་ལྟ་ཅན་མུ་སྟེགས་དངོས་སམ་ཆ་མཐུན་ལྟ་བུའི་ལྟ་བ་ལོག་པར་འཛིན་པར་
འགྱུར་བའམ། སངས་རྒྱས་མ་བྱོན་ཆོས་སྒྲ་མི་གྲགས་པའི་འཇིག་རྟེན་གྱི་ཁམས་སྟོང་པ་
མུན་བསྐལ་ཞེས་པ་དེ་འདྲར་སྐྱེས་ནས་སངས་རྒྱས་གསུངས་པའི་ཆོས་ལག་ཏུ་བླངས་ནས་
མཉེས་པར་བྱེད་པའི་སྐལ་བ་ཆད་པས་སངས་རྒྱས་འབྱུང་བ་ལ་མཉེས་པར་མི་བགྱིད་པར་
འགྱུར་བའི་ལས་ངན་གྱི་སྒྲིབ་པ་དང་ལགས་པ་སྟེ་གང་ཡིན་པའམ་གང་ཡོད་པ་རྣམས་དྲན་
ཞིང་དེ་ལྟར་གྱུར་ན་བདག་ཅི་རང་གྲག་ཨ་ཙ་མ་སྙམ་དུ་སྐྲག་སྣང་སྐྱེ་གང་ཐུབ་བྱའོ། །
གསུམ་པ་བཤེགས་པ་དངོས་ནི། གོང་གི་ལས་ངན་པ་བྱས་པའི་འབྲས་བུ་ངན་པ་
སྨིན་དགོས་པའི་སྡིག་སྒྲིབ་དེ་དག་ཐམས་ཅད་སྔོན་དུ་དགོངས་གསོལ་ཞུས་པའི་སངས་
རྒྱས་བཅོམ་ལྡན་འདས་ཇི་ལྟ་ཇི་སྙེད་མཁྱེན་པའི་ཡེ་ཤེས་སུ་གྱུར་པ། སེམས་ཅན་ཐམས་
ཅད་ལ་བརྩེ་བ་ཆེན་པོས་ཉིན་མཚན་དུས་དྲུག་ཏུ་གཟིགས་པའི་སྤྱན་དུ་གྱུར་པ། ལྐོག་གྱུར་
ཀྱི་ཆོས་ཐམས་ཅད་ཀྱི་སྒྲིབ་མེད་དུ་མཁྱེན་པའི་དབང་དུ་གྱུར་པ། ཉེ་རིང་ཕྱོགས་ལྷུང་མི་
བདེན་པ་སོགས་ཀྱི་དྲི་མ་མེད་པས་ཚད་མར་གྱུར་པ། མདོར་ན་ཡེ་ཤེས་ཀྱི་ཐམས་ཅད་
མཁྱེན་པ། སྙིང་བརྩེ་བ་ཆེན་པོས་ཐམས་ཅད་ལ་གཟིགས་པ་དེ་དག་གི་སྤྱན་སྔར་སྟེ་སྐུ་
མདུན་ལ་མཐོལ་ལོ། །སྟེ་དྲང་པོར་སྨྲའོ། །འཆགས་སོ་སྟེ་ཉེས་སྒྲིབ་རྣམས་གནོད་ངོའི་
བླངས་ཏེ་བྱང་ཞིང་དག་པ་ཞིག་ཁྱེད་རྣམས་ལ་མཁྱེན་ནོ་ལྟ་བུས་གསོལ་བ་འདེབས་པའོ། །
མི་འཆབ་བོ་སྟེ་འཆབ་ནི་གསང་བ་ཡིན་པ་གསང་ན་མཐོལ་བར་མི་འགྱུར་པས་དེའི་
ཕྱིར་མི་གསང་ཞིང་མཐོལ་ལོ་དང་། མི་སྦེད་དོ་སྟེ་སྦེད་མི་སྦས་པའང་སྐུང་པ་ཡིན་པས་སྤྲས་
ལ131ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ན་ཉེས་པ་ལ་ཉེས་པ་བཟུང་བའི་གནོང་ངོ་ལེན་མི་བྱེད་པར་འགྱུར་པས་དེའི་ཕྱིར་མི་སྤུས་
པར་འཆགས་སོ་ཞེས་པའོ། །དེ་རྣམས་སུན་འབྱིན་གྱི་སྟོབས་ཡིན་པར་ཆགས་མེད་རིན་པོ་
ཆེ་སོགས་ཀྱིས་གསུངས།
བཞི་པ་ཆུར་ལོན་གྱི་སྟོབས་སམ། ཉེས་པ་ལས་སླར་ལྡོག་པའི་སྟོབས་ནི། དེ་ལྟར་
སྔར་བྱས་ཀྱི་སྡིག་པ་མི་དགེ་བ་ལ་འགྱོད་སྐྲག་སྐྱེས་ན་བཤགས་པ་དེ་ཁ་ཙམ་མིན་པར་ཞེ་
ནས་ཡིན་པས་དེ་སྔ་དེ་རྣམས་བྱང་ཞིང་དག་པ་ཞིག་སངས་རྒྱས་ཁྱེད་རྣམས་མཁྱེན། ད་ཕྱིན་
ཆད་དེ་འདྲའི་ལས་བྱེད་པའི་དཔེ་ག་ལ་ཡོད་སྲོག་ལ་བབ་ཀྱང་མི་བྱེད་དོ་སྙམ་པའི་སྤོངས་
སེམས་བསྐྱེད་པ་སྟེ། དེའི་ཕྱིར་སླད་ཆད་སྟེ་ཕྱིན་ཆད་ཀྱང་མི་དགེ་བ་མི་བྱེད་པར་རྒྱུན་
གཅོད་ཅིང་། བྱེད་འདོད་ལྟ་བུ་བྱུང་ཡང་ཉེས་དམིགས་དྲན་ནས་མི་རུང་ངོ་སྙམ་པའི་ལུས་
ངག་ཡིད་གསུམ་སྡོམས་པར་བགྱིད་ལགས་སོ། །སྟོབས་བཞིའི་ནང་ན་འདི་ཤིན་ཏུ་གལ་ཆེ་
སྟེ། ཕྱིས་སྡོམས་སེམས་མེད་པའི་བཤགས་པ་ཇི་ཙམ་བྱས་ཀྱང་སྐྱེད་མི་འཕེལ་བས་ཡང་བ་
ཙམ་མ་གཏོགས་རྩད་ནས་དག་མི་ཐུབ་པ་བྱམས་པ་སེང་གེའི་མདོ་སོགས་བཀའ་བསྟན་
བཅོས་དུ་མ་ནས་གསུངས་ཤིང་སྡོམ་སེམས་ནུས་ན་དགེ་བཅུའི་ངོ་བོར་འགྱུར་བས་བསོད་
ནམས་རྒྱུན་དུ་འཕེལ་བ་དང་སྡིག་པ་རྩད་ནས་འཇོམས་པ་སོགས་ཉི་མའི་སྙིང་པོའི་མདོ་
སོགས་དུ་མ་ནས་གསུངས་སོ། །འདི་ནུས་མིན་ཀྱང་སྡིག་པའི་རྣམ་སྨིན་ལ་ཡིད་ཆེས་ནས་
འགྱོད་སྐྲག་སྐྱེ་ནུས་མིན་ལ་རགས་ལས་པས། རྣམ་པ་སུན་འབྱིན་དང་སྤོང་སེམས་རྒྱུད་ལ་
སྐྱེ་གང་ཐུབ་བྱའོ། །
གཉིས་པ་མཐུན་རྐྱེན་བསགས་སྦྱངས་གི་དགེ་ཚོགས་བྱང་ཆུབ་ཏུ་བསྔོ་བ་ལ་གསུམ།
དགོངས་གསོལ་གྱི་སྙན་གསན་དབབ་པ། བསྔོ་རྒྱུའི་དགེ་བ་གསལ་འདེབས་པ། བསྔོ་བ་
དངོས་སོ། །དང་པོ་ནི་བསྔོ་བའི་དཔང་པོ་དང་འགྲུབ་པའི་མཐུན་འགྱུར་དུ་ཕྱོགས་བཅུ་ན་
ལ 132ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
བཞུགས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་
གསོལ། ཞེས་པའོ། །གཉིས་པ་ནི། བདག་གི་སྐྱེ་བ་འདི་དང་སྐྱེ་བ་ཐོག་མ་དང་ཐོག་མའི་
མཐའ་མ་མ་མཆིས་པ་སྟེ་ཚད་ལས་འདས་པ་ནས། འཁོར་བ་ནས་འཁོར་བའི་སྐྱེ་བ་འདི་
དང་གཞན་དག་ཏུ། དགེ་བ་སྣ་ཚོགས་བྱས་པ་རྣམས་མདོར་བསྡུ་ན་ཕར་ཕྱིན་དྲུག་ལ་འདུས་
པས། དེས་ན་སྤྱིན་པ་ཐ་ན་ཡུལ་དམན་པ་དུད་འགྲོའི་སྐྱེ་གནས་སུ་སྐྱེས་པ་ལ། དངོས་པོ་
དམན་པ་ཟས་ཁམ་གཅིག་ཙམ་བསྩལ་བའི་སྟེ་སྦྱིན་པའི་དགེ་བ་ཡན་ཆད་ནས་ཡུལ་དང་
དངོས་པོ་བཟང་བ་རྣམས་ལྟ་ཅི་སྨོས། དེ་ལྟ་བུའི་སྦྱིན་པའི་ཕར་ཕྱིན་དུ་གཏོགས་པའི་དགེ་
བའི་རྩ་བ་གང་ལགས་པ་སྟེ་གང་ཡོད་པ་དང་དེ་བཞིན་དུ་བདག་གིས་བསྙེན་གནས་ཞག་
གཅིག་ཙམ་ཡན་ནས་སྡོམ་གསུམ་ཡོངས་རྫོགས་ཀྱི་བར་ཚུལ་ཁྲིམས་བསྲུང་བའི་དགེ་བའི་
རྩ་བ་གང་ལགས་པ་དང་། བདག་གི་བཟོད་པའི་ཕར་ཕྱིན་ཚངས་པར་སྤྱོད་པ་ལ་གནས་
པའི་དགེ་བའི་རྩ་བ་གང་ལགས་པ་དང་། ཞེས་ཚངས་པར་སྤྱོད་པ་ལ་འཇུག་པ་མི་འདྲ་བ་
སྣང་ཡང་སྐབས་འདིར་ཚངས་གནས་བཞི་སྟེ་ཚད་མེད་བཞི་ཡིན་ཅིང་དེས་བཟོད་པའི་མི་
མཐུན་ཕྱོགས་ཀྱི་ཞེ་སྡང་མཐུ་མེད་དུ་བཅོམ་པས་ཞེས་གསུངས། བདག་གི་བརྩོན་འགྲུས་
ཀྱི་ཕར་ཕྱིན་སེམས་ཅན་ཡོངས་སུ་སྨིན་པར་བགྱིས་པའི་ཞེས་དངོས་བསྟན་དང་ཤུགས་
བསྟན་དུ་གོ་ཆའི་བརྩོན་འགྲུས། དགེ་བ་ཆོས་སྡུད་ཀྱི་བརྩོན་འགྲུས་རྣམས་ཀྱི་དགེ་བའི་རྩ་
བ་གང་ལགས་པ་དང་། བདག་གིས་བསམ་གཏན་ཕྱི་ཕར་ཕྱིན་མཆོག་ཏུ་གྱུར་པ་བྱང་ཆུབ་
མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་དང་། ཞེས་སྤྱིར་སེམས་རྣམ་
རྟོག་གི་དབེན་པ་ལ་བསམ་གཏན་དུ་གྲགས་ཀྱང་། ཐེག་ཆེན་བྱང་ཆུབ་སེམས་དཔའ་
རྣམས་ནི་གཅིག་པུར་སྡོད་པ་དབེན་པ་མ་ཡིན་ཏེ། གཞན་དོན་ལ་གཡེལ་བ་མེད་པར་རང་
འདོད་ཀྱི་དབེན་པ་ནི་དབེན་པའི་མཆོག་ཏུ་ཤེར་ཕྱིན་སྡུད་པ་ལས་གསུངས་ཤིང་དེ་བཞིན་དུ་
ལ133



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐབས་འདིར་ཡང་སེམས་བསྐྱེད་ནས་སེམས་ཅན་ལ་སྙིང་རྗེ་དང་མི་འབྲལ་བའི་ཏིང་ངེ་
འཛིན་སྟེ། བདེན་པ་པོའི་ལེའུ་ལས། ཐུབ་པའི་ཐུགས་རྗེ་ཆེན་པོ་རྟག་འབྱུང་སྟེ། །དེ་མི་
འབྱུང་བ་ནམ་ཡང་སྲིད་མ་ཡིན། །ཞེས་པ་ནི་མཐར་ཕྱིན་པ་སྟེ། དེ་ཙམ་མིན་ཡང་རང་དོན་
གྱི་མི་གཡེང་བར་གཞན་དོན་ལ་བསམ་སྦྱོར་ཇི་ཙམ་གནས་པ་ཐམས་ཅད་བསམ་གཏན་ནོ། །
བདག་གི་ཤེར་ཕྱིན་ནམ་ཕྱག་རྫོགས་ཀྱི་དོན་བསྒོམ་པའི་བླ་ན་མེད་པའི་ཡེ་ཤེས་ཀྱི་ཚོགས་
སུ་འགྱུར་བའི་དགེ་བའི་རྩ་བ་གང་ལགས་པ་དེ་དག་ཐམས་ཅད་གཅིག་ཏུ་བསྡུས་ཤིང་།
དེས་མ་ཚད་གཞན་འཕགས་པ་དང་སོ་སྐྱེའི་དགེ་བ་ཐམས་ཅད་ལའང་དགའ་ཞིང་གུས་
པས་ཡི་རང་བའི་མཐུས། དེ་དག་གི་བསོད་ནམས་ཀྱང་མཉམ་པོར་ཐོབ་པར་བྱས་ནས་
བཟླུམས་ཏེ། དེ་ནས་རང་གཞན་གཉིས་ཀའི་དགེ་རྩ་ཐམས་ཅད་ཕྱོགས་སུ་བསྡོམས་ནས་
བསྔོ་བའོ། །ཡང་ན་བསྡུས་པ་ནི་ཚོགས་པ་དང་། བཟླུམ་པ་ནི་འདྲེས་པ། བསྡོམ་པ་ནི་
དབྱེར་མི་ཕྱེད་པའོ། །ཡང་ན་དེ་གསུམ་རྣམ་གྲངས་སུ་བྱས་ཀྱང་རུང་གསུངས་སོ། །
གསུམ་པ་བསྔོ་བ་དངོས་ནི། བསྔོ་རྒྱུའི་དགེ་བ་དེ་རྣམས་ཡུལ་གང་དུ་བསྔོ་ཞེ་ན།
འབྲས་བུའི་མཆོག་དམ་པ་བླ་ན་སྟེ་དེའི་སྟེང་ན་གཞན་མ་མཆིས་པ་དང་སྟེ་མེད་པ་དེ་བཞིན་
དུ་དེའི་གོང་མ་དེ་བས་ལྷག་པ་གཞན་མ་མཆིས་པ་དང་སྟེ་དེ་གཉིས་རྣམ་གྲངས་སུ་སྨོས་ཏེ།
གོང་མའི་ཡང་གོང་མ་ཞེས་པ་གོང་མ་ནི་ཉན་རང་གི་བྱང་ཆུབ་ཡིན་ལ། དེའི་ཡང་གོང་ན་
ཡོད་པ་རྫོགས་པའི་བྱང་ཆུབ་ཡིན་ཞིང་། དེ་བཞིན་དུ་དོན་འདྲ་བ་རྣམ་གྲངས་སུ་སྨོས་པ།
བླ་མའིའང་བླ་མར་ཡོངས་སུ་བསྔོ་བས། དེ་འང་ཆེད་བྱ་བ་སེམས་ཅན་ཐམས་ཅད་ཀྱི་དོན་
གྱི་ཕྱིར་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་བྱང་ཆུབ་ཏུ་ཡིད་ལ་བྱེད་
པའི་རྣམ་པ་བསྔོ་བྱ་དགེ་བ། བསྔོ་ཡུལ་སེམས་ཅན་རྣམས་རྫོགས་བྱང་ཐོབ་པ། བསྔོ་
མཁན་རང་སྟེ་འཁོར་གསུམ་མི་དམིགས་པ་དང་ཁྱད་པར་གསུམ་ལྡན་གྱི་ཡོས་སུ་བསྔོ་བར་
ལ 134



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
བགྱིའོ། །ཞེས་སོ། །འཁོར་གསུམ་དམིགས་བྲལ་གྱི་ཤེས་རབ་དངོས་ནི་འཕགས་པ་རྣམས་
ལས་གཞན་ལ་མེད་ཅིང་། ལུང་དང་བླ་མའི་གདམས་ངག་གི་རྗེས་མཐུན་རྟོགས་པ་ནི་སོ་སྐྱེ་
ལའང་ཡོད་དོ་ཞེས་སི་ཏུ་པཎ་ཆེན་གསུངས། གོང་གི་བསྔོ་ཡུལ་གོང་མའི་ཡང་གོང་མ་བླ་
མའི་བླ་མ་སོགས་རྣམ་གྲངས་སུ་མཛད་པ་ཇོ་ནང་ཀུན་མཁྱེན་དང་། བདག་གི་སྐྱབས་རྗེ་
མཆོག་སྤྲུལ་རིན་པོ་ཆེས་གསུངས། གཞན་ཀུན་ཐེག་པ་ཆེ་ཆུང་དང་གཟུགས་སྐུ་གཉིས་ཀྱི་
བཤད་པའང་སྣང་སྟེ། རྣམ་གྲངས་སུ་གསུངས་པ་འདི་ནི་དཔེར་ན་རྡོར་གཅོད་ལས་བཅོམ་
ལྡན་འདས་དང་བདེ་བར་གཤེགས་པ་ཉིས་ཟློས་བྱས་ཀྱང་དོན་ལོགས་སུ་མེད་ལྟར་རོ། །
དེ་ལྟར་དུ་བསྔོས་ཀྱང་ལས་དང་པོ་ལ། །བློ་དམན་རྣམས་ཀྱིས་ནི་རྗེས་མཐུན་ཀྱང་
འབྱུང་དཀའ་བས་བསྔོ་བ་དམིགས་བཅས་སམ་དུག་ཅན་ཞེས་པ་ལས་རྣམ་དག་མི་འོང་
བས། བདེན་མེད་སྒྱུ་མ་ལྟ་བུས་རྒྱས་འདེབས་བསམ། ལྷག་པར་རྒྱལ་བ་སྲས་བཅས་ཀྱི་
རྗེས་སུ་སློབ་བདུན་གྱིས་བསྔོ་དགོས་པ་གཞུང་འདི་དང་བཟང་སྤྱོད་ལ་སོགས་པ་ནས་རྒྱལ་
བས་གསུངས་ཏེ། དེའང་དཔེ་ཇི་ལྟར་ན་སྔོན་འདས་པའི་སངས་རྒྱས་བཅོམ་ལྡན་འདས་
རྣམས་ཀྱི་ཐབས་སྙིང་རྗེ་ཆེན་པོས་རྒྱ་ཆེ་ཞིང་གོ་མ་ལོག་པ་དང་། དེའང་མཚན་མས་མ་
བཅིངས་པར་ཤེས་རབ་སྟོང་པ་ཉིད་ཀྱི་འཁོར་གསུམ་ཡོངས་སུ་དག་པའི་ཐབས་ཞེས་ཟུང་
འཇུག་གི་འབྲས་བུ་སྐུ་གསུམ་དུ་དེ་བཞིན་ཉིད་ཀྱིས་ཡོངས་སུ་བསྔོས་པ་དང་། དེ་བཞིན་དུ་
ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་དེ་ལྟར་ཡོངས་སུ་བསྔོ་བར་
འགྱུར་བ་དང་། ཇི་ལྟར་ད་ལྟ་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་
སུ་བསྔོ་བར་མཛད་པ་དེ་བཞིན་བདག་གིས་ཀྱང་དགེ་བའི་རྩ་བ་རྣམས་དེ་ལྟར་དུ་ཡོངས་སུ་
བསྔོ་བར་བགྱིའོ། །ཞེས་སོ། །དེའང་སངས་རྒྱས་རྣམས་ནི་འཁོར་བ་མ་སྟོངས་བར་དུ་
འབད་མེད་ལྷུན་གྲུབ་ཀྱི་འགྲོ་དོན་མཛད་པ་ལས་འདས་མ་འདས་གཤེགས་བཞུགས་ཀྱི་
༤135ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚན་མ་མི་མངའ་ཡང་དྲང་དོན་ཙམ་དུ་དེ་ལྟར་གསུང་ཚུལ་ཞིབ་པར་ཀུན་མཁྱེན་ཇོ་ནང་
པས་གསུང་སྣང་ངོ༌། །
སླར་ཡང་ཚིགས་སུ་བཅད་པས་སྒོ་གསུམ་གྱི་སྡིག་པ་ཐམས་ཅད་ནི་སངས་རྒྱས་
རྣམས་ཀྱི་སྤྱན་སྔ་སོ་སོར་སྨྲེ་སྔགས་ཀྱི་ཚུལ་དུ་བཤགས་སོ། །སྐྱེ་འཕགས་ཀྱི་བསྡུས་པའི་
རང་གཞན་གྱི་དགེ་བ་བྱས་པའི་བསོད་ནམས་ཐམས་ཅད་དགའ་ཞིག་གུས་པས་རྗེས་སུ་ཡི་
རང་ངོ༌། །ཕྱོགས་བཅུའི་སངས་རྒྱས་ཐམས་ཅད་ལ་འགྲོ་བའི་བློ་དང་མཚངས་པའི་ཐེག་པ་
གསུམ་གྱི་ཆོས་འཁོར་བསྐོར་བར་བསྐོར་ཞིང་། འཁོར་བ་མ་སྟོང་བར་དུ་མྱ་ངན་ལས་
འདའ་ཚུལ་མི་སྟོན་ཞུགས་པར་གསོལ་བ་འདེབས་སོ། །འདིས་མཚོན་དགེ་བ་རྣམས་ཀྱི་
མཐུས་བདག་གིས། སེམས་ཅན་ཐམས་ཅད་འཁོར་བ་ལས་སྒྲོལ་ནུས་པའི་ཕྱིར་རང་དོན་
བླ་ན་མེད་པའི་ཡེ་ཤེས་ཀྱི་མཆོག་ཆོས་སྐུ་མངོན་དུ་གྱུར་ནས་གཞན་དོན་གཟུགས་སྐུ་སྟེ་དམ་
པ་གཉིས་ཐོབ་ནས་སྲིད་པ་ཇི་སྲིད་དུ་འགྲོ་བའི་དོན་བྱེད་པར་གྱུར་ཅིག་པར་བསྔོའོ། །རྐང་
གཉིས་མི་ཡི་མཆོག་བདུད་བཞིའི་གཡུལ་ལས་རྒྱལ་བ་ཕྱོགས་བཅུའི་ཞིང་ཁམས་གང་ཇི་
སྙེད་དག་ན་ད་ལྟར་འཚོ་ཞིང་གཞེས་ལ་བཞུགས་པ་ཐམས་ཅད་དང་། གང་དག་འགྲོ་བའི་
སྣང་ངོར་མྱ་ངན་འདས་ཚུལ་བསྟན་པ་དག་དང་། དེ་བཞིན་དུ་གང་དག་མ་བྱོན་པ་སྟེ་ད་ལྟ་
ཕྱོགས་བཅུའི་ཞིང་ན་ས་ལ་གནས་པའི་སེམས་དཔའ་ཆེན་པོ་ཐམས་ཅད་མཛད་པ་བཅུ་
གཉིས་ཀྱི་སྒོ་ནས་མ་འོངས་པ་ན་འབྱོན་པར་འགྱུར་བའི་སངས་རྒྱས་སྟེ་དུས་གསུམ་གྱི་
སངས་རྒྱས་ཡོན་ཏན་གྱི་བསྔགས་པ་བརྗོད་ན་བསྐལ་པ་རྒྱ་མཚོར་བརྗོད་ཀྱི་མི་ཟད་པ་
མཐའ་ཡས་མུ་མེད་པ་བསམ་གྱིས་མི་ཁྱབ་པ་རྒྱ་མཚོ་དང་འདྲ་བ་ཀུན་ལ་བདག་སོགས་
སེམས་ཅན་ཐམས་ཅད་སྒོ་གསུམ་གུས་པས་ཐལ་མོ་སྦྱར་བར་བགྱིས་སྟེ་བྱང་ཆུབ་སྙིང་པོའི་
བར་དུ་སྐྱབས་སུ་ཉེ་བར་སྟེ་ངེས་པར་མཆིའོ་སྟེ་འགྲོའོ། །ཞེས་སོ། །ཚིགས་བཅད་འདི་དག་
ལ136



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
ནི་སྡིག་བཤགས་ཡི་རང་། བསྐུལ་བ་གསོལ་བ་འདེབས། བསྔོ་བ་སྐྱབས་འགྲོ་སྟེ་ཡན་
ལག་དྲུག་པའམ། བདུན་གྱི་ཐ་སྙད་བྱེད་ན་བླ་མེད་བྱང་ཆུབ་ཏུ་བསྔོ་བ་ནི་སེམས་བསྐྱེད་ཀྱི་
རྒྱུའི་གཙོ་བོ་གཅིག་ཡིན་པས། དེ་སེམས་བསྐྱེད་དང་བསྔོ་བ་གཉིས་སུ་དབྱེ་ནས་བདུན་
བྱའོ། །
སྤྱིར་ན་ཡན་ལ་བཅུ་པ་བརྒྱད་པ། བདུན་པ། དྲུག་པ། ལྔ་པ་སོགས་གང་ཡང་འབྱུང་
བས་བདུན་པ་ཁོ་ནར་མ་ངེས་སོ། །མཇུག་གི་ཚིག་བཅད་འདི་གོང་དུ་གསུངས་པའི་ཚིག་
ལྷུག་གི་དོན་སླར་དབྱངས་ཀྱི་གསུངས་པས། གསུང་རབ་ཡན་ལག་བཅུ་གཉིས་ཀྱི་ཡ་གྱལ་
དབྱངས་ཀྱི་སྙད་པའི་སྡེ་ཡིན་པར་རྒྱལ་སྲས་ཐོགས་མེད་ཞབས་དང་། ཆགས་མེད་རིན་པོ་
ཚེས་གསུངས་སོ། །དེས་ནས་འདུན་དུ་བསྒོམས་ཡོད་ན་སངས་རྒྱས་རྣམས་རང་ལ་
བསྟིམས། མེད་ནའང་བཤགས་བྱ་བཤགས་བྱེད་བཤགས་ཡུལ་བཤགས་མཁན་ཐམས་
ཅད་མི་དམིགས་པར་ཅུང་ཟད་མཉམ་པར་བཞག་པས། དོན་དམ་བཤགས་པ་ཞེས་གྲགས།
མདོ་ལས་གང་ཞིག་འགྱོད་ཚང་བྱེད་འདོད་ན། །དྲང་པོར་འདུག་ལ་ཡང་དག་ལྟོས། །ཡང་
དག་མཐོང་ན་རྣམ་པར་གྲོལ། །དེ་ནི་འགྱོད་ཚང་མཆོག་ཡིན་ནོ། །ཞེས་གསུངས་པའི་དོན་
ཡིན་པར་གསུངས་སོ། །
དེ་ནས་དོག་གཅོད་ཕྲན་ཚེག་ནི། རྗེ་བདག་ཉིད་ཆེན་པོ་སོགས་ནས་གོང་གི་ཕྱག་
འཚལ་སྐབས་ཐམས་ཅད་ལ། དེ་བཞིན་གཤེགས་པ་མ་སྦྱར་ན་མཚན་རྐྱང་སྒྲོགས་པས་
བརྙས་ཐབས་སུ་འགྱུར་ཕྱིར་མི་རུང་བར་གསུངས་སྐད། རྗེ་མི་བསྐྱོད་ཞབས་ཀྱིས་མཚན་
རྐྱང་སྒྲོགས་པས་བརྙས་ཐབས་སུ་མི་འགྲོ་སྟེ་མཚན་སྔགས་བཟླ་བ་རྣམས་ཀྱང་མཚན་རྐྱང་
ཡིན་པ་དེ་བཞིན་གཤེགས་པ་སྤྱར་མི་དགོས་པར་གསུངས་ཞིང་། ཀུན་མཁྱེན་ཇོ་ནང་པས།
རྒྱས་པར་འདོད་ན་ཐོག་མཐའི་སངས་རྒྱས་ཐུབ་པ་དང་། རི་དབང་གཉིས་ལྟར་བཅོས་ལྡན་
137



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་སོགས་ཀུན་ལ་སྦྱར། འབྲིང་པོ་སངས་རྒྱས་ཉེས་བཞི་དང་ཉེར་ལྔ་གཉིས་ལྟར་དེ་
བཞིན་གཤེགས་པ་ཀུན་ལ་སྦྱར། བསྡུས་པ་གཞུང་ལྟར་མཚན་རྐྱང་བརྗོད་པས་མཆོག་སྟེ་
རྒྱས་བསྡུས་འབྲིང་གསུམ་དུ་གཞུང་ལས་ཤུགས་ཀྱིས་བསྟན་པར་བཞེད། དེས་ན་རང་རང་
ཆོས་ལུགས་གང་ལ་མོས་པ་དེའི་ལུགས་ལྟར་བྱས་པས་བྱིན་རླབས་ཆེ། ཀུན་མཁྱེན་གུ་ཎིས་
ཕྱོགས་རིས་མེད་ཀྱང་རང་རྐང་བཟུང་ནས་འཚིངས། ཞེས་གསུངས་དེ་བཞིན་དུ་འཇམ་
དབྱངས་ས་པཎ་གྱིས། གཡུལ་ལས་རྣམ་རྒྱལ་གྱི་གོ་མཚོན་བསྣམས་པ་མི་འཐད་གསུངས་
པའམ་མཁས་པའི་བགྱི་བ་གསུམ་སྤེལ་ཕྱིར་དགོངས་པ་ཅན་གྱི་གསུང་ཡིན་པར་སྣང་ངོ༌། །
གཞན་ཡང་གོང་གིས་དཀོན་མཆོག་གི་དཀོར་གྱི་ནང་ཚན་དགེ་འདུན་གྱི་དཀོར་ལྕི་
བ་མདོ་དྲན་ཉེར་དང་། ཉི་སྙིང་ནས་གསུང་པ་དང་། མི་དགེ་བའི་ལས་ལམ་རྫོགས་ལུགས་
ནང་ཚན་ཉེས་པ་ལྕི་ཡང་སྟོབས་ལྡན་གྱི་ལས། ཕན་རྫོགས་བྱས་བསགས་ཀྱི་ངོས་འཛིན་སོ་
སོའི་འབྲས་བུ་སོགས་ཀྱང་བཀའ་བསྟན་བཅོས་མཇལ་བའམ། དགེ་བའི་བཤེས་གཉེན་
བསྟན་ནས་ཤེས་པར་བྱེད་པའང་གནད་ཆེའོ། །དེ་ལྟར་མི་དགེ་བཅུ་སོགས་སམ་སྡོམ་རྣམས་
ཤེས་པར་བྱས་ནས་སྤངས་བླང་ལ་འབད་ན་མ་འོངས་པའི་སྐྱེ་བ་རྣམས་སུ་འང་གོམ་འདྲིས་
ཀྱི་མཐུས་དགེ་སྒྲུབ་སྡིག་སྤངས་བྱེད་པའི་ལུས་ཁོ་ནའང་ཐོབ་སྟེ། སྐྱེས་རབས་ལས། དགེ་
དང་མི་དགེ་བའི་ལས་རྣམས་དགོམ་བྱས་པས། །མི་རྣམས་ལ་ནི་འདྲིས་པ་ཉིད་དུ་འགྱུར། །
དེ་ལྟ་བུ་དག་ཆེད་དུ་མ་བསྒྲིམ་ཀྱང་། ཚེ་རབས་གཞན་ལ་རྨི་ལམ་བཞིན་དུ་སྤྱོད། ཅེས་
གསུངས་པས་དེའི་ཕྱིར་ད་ལན་འབད་ན་བདེ་བ་ནས་བདེ་བར་འགྲོ་ཞིང་མཐའ་བྱང་ཆུབ་
ཐོབ་པར་འགྱུར་རོ། །
ད་རེས་དགེ་སྡིག་བླང་དོར་མ་འབད་པར་སྡིག་པ་ལ་སེམས་དགའ་ནས་རྒོད་བཞིན་
དུ་སྣང་བ་བདེ་བདེ་ལྟར་བྱས་ཀྱང་དེའི་རྣམ་སྨིན་རྣམས་ངུ་བཞིན་དུ་མྱོང་དགོས་ཏེ། ཚོམས་
༤138ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
ལས། བདག་ཉིད་བདེ་བ་ཐོབ་འདོད་ཅིང་། །རྒོད་ཅིང་སྡིག་པའི་ལས་བྱས་པའི། །སྡིག་
ལས་དེ་ཡི་རྣམ་སྨིན་དག །ངུ་ཞིང་ཉམས་སུ་མྱོང་བར་འགྱུར། །ཞེས་གསུངས་ལ། སྡིག་པ་
དེ་ལྔ་བྱས་སམ་ད་རུང་བྱེད་པ་ཐམས་ཅད་ཀྱི་རྣམ་སྨིན་སྡུག་བསྔལ་མ་མྱོང་བར་མི་ཐར་ཏེ།
དེ་ཉིད་ལས། གལ་ཏེ་སྡིག་པའི་ལས་བྱས་སམ། །བྱེད་ཀྱང་རུང་སྟེ་ཁྱོད་ཀྱིས་ནི། །ཀོག་
ཅེས་ལངས་ཏེ་བྲོས་ན་ཡང་། །སྡུག་བསྔལ་ལས་ནི་ཐར་མི་འགྱུར། །ཞེས་སོགས་ལུང་
མཐའ་ཡས་ཤིང་། རྗེ་བཙུན་མི་ལའི་ཞལ་ནས་ཀྱང་། ཆོས་ཀུན་གྱི་རྩ་བ་རྒྱུ་འབྲས་ལ་ཡིད་
ཆེས་པ་འདི་ཡིན་པ། རྒྱུ་འབྲས་ཀྱི་ཕྱག་ལེན་སྡིག་སྤོངས་དགེ་སྒྲུབ་ལ་ཞིག་པར་བརྩོན་པ་
གལ་ཆེའོ། །ཞེས་གསུངས་ཤིང་། རོ་གཅིག་འདྲ་བའི་རྣལ་འབྱོར་ཀྱང་རྒྱུ་འབྲས་མ་ཞིབ་ན་
ངན་སོང་དུ་འགྲོ་བར་བཤད་ན་དེ་མིན་རྣམས་ལྟ་ཅི་སྨོས། དེས་ན་སྤྱི་རང་བཞིན་དང་བཅས་
པའི་ཉེས་ལྟུང་མ་ཡང་མི་དགེ་བཅུ་དངོས་དང་ཕྱོགས་གཏོགས་ནས་བསྡམས་ནུས་ན་གོང་
བཤད་ལྟར་དོན་ཕལ་ཆེར་འདུས་པས་འབད་དགོས་ཏེ། རྣམ་འབྱེད་ལས། ངག་རྣམས་
བསྲུང་ཞིང་ཡིད་ཀྱིས་རབ་བསྡམས་སྟེ། །ལུས་ཀྱི་མི་དགེ་བ་དག་མི་བྱེད་ཅིང་། །ལས་ལམ་
གསུམ་པོ་འདི་དག་རབ་སྦྱང་ནས། །དྲང་སྲོང་གསུངས་པའི་མལ་ནི་འཐོབ་པར་འགྱུར། །
ཞེས་སོགས་བཀའ་བསྟན་བཅོས་ནས་ཡང་ཡང་བསྔགས་སོ། །
སྨྲས་པ། སྨྲ་ཤེས་དོན་གོ་མི་ཡི་ལུས་ཐོབ་ནས། །བྱང་ཆུབ་བར་དུ་སྐྱེ་བ་ཚེས་རབས་
ཀུན། །སྡུལ་བསྔལ་མེད་པའི་བདེ་བ་འབྱུང་བ་དང་། །མཐར་ཐུག་བདེ་ཆེན་བྱང་ཆུབ་
མངོན་ཐོབ་ཐབས། །ཐུབ་དབང་བཀའ་དྲིན་ཅན་དེས་བསྟན་ན་ཡང་། །རང་འདྲ་སེར་
གཟུགས་འགའ་ཞིག་དད་བརྩོན་ཞན། །སྐྱེ་བོ་ཕོ་མོས་སྐྱོན་ཡོན་དོན་མ་གོ། །ཀུན་གྱི་ཤེས་
ནུས་ཆོས་འདི་གྱི་ནར་ལུས། བདེ་བ་འདོད་ཅིང་སྡུག་བསྔལ་རྒྱུ་ལ་བཙོན། །རང་རེ་རྨོངས་
པའི་སེམས་ཅན་འདི་ཀྱི་ཧུད། །སྔར་བྱས་འགྱོད་བཤགས་ཕྱི་ཆད་སྡོམ་ནུས་ན། །འདིར་
ལ139



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབད་བཤན་པ་ཡིན་ཀྱང་མཐོ་རིས་ཐོབ། །འདི་ལ་འབད་ཀྱང་ཕྱིན་ཆད་མི་སྡོམ་ན། །རྩོད་
ནས་དག་དཀའ་ངན་སོང་ལྷུང་གྱུར་ཀྱང་། །འདིའི་མཐུས་སངས་རྒྱས་དྲན་ཞིང་དེ་ཕྲད་ཐལ། །
དེ་ཕྱིར་ཀུན་གྱི་འདི་ལ་འབད་པར་རིག ། ཞེས་པའང་བར་སྐབས་ཀྱི་ཚག་བཅད་དོ། །
དེས་ན་ལྟུང་བཤགས་འདི་རང་རེ་སེར་སྐྱ་ཀུན་གྱི་འབད་པ་གནད་ཆེ་སྟེ། སྤྱིར་
སེམས་ཅན་ཐམས་ཅད་ཚེ་རབས་མང་པོའི་སྡིག་པ་ཡོད་པ་ལ་གོང་དུ་བཤད་པ་ལྟར་ལ་ཚེ་
འདི་ཡང་ཉོན་མོངས་རགས་པས་འདོད་ཆགས་ཞེ་སྡང་གཏི་མུག་གི་དུས་འདའ་བས། དེའི་
ཕྱིར་སྡིག་པ་དངོས་བྱས་པ་ལྟ་ཅི་སྨོས། དགེ་བ་ལྟར་བྱས་ཀྱང་ཀུར་སློང་གི་སླད་པའི་དགེ་
སྡིག་གང་དུ་སོང་ཡོད་ཀྱང་མི་ཤེས་ཏེ་དཔེར་ན་མུན་པའི་ནང་དུ་མདའ་འཕངས་བས་དགྲ་
གཉེན་སུ་ལ་ཕོག་མི་ཤེས་པ་ལྟར་དགེ་བ་བྱས་སྙམ་ནའང་དགེ་སྡིག་གང་ལ་འགྱུར་མི་ཤེས་
པས་བཤགས་པ་བྱེད་ཚུལ་སོགས་ཀུན་མཁྱེན་མི་བསྐྱོད་ཞབས་ཀྱིས་གསུངས་ལྟར་རོ། །
མི་དགེ་བཅུ་སོགས་དངོས་སུ་བྱས་པ་ལས་ཀྱང་བྱེད་བསམས་པའི་སེམས་ཤུགས་
དྲག་རྒྱུན་རིང་ཉིན་མཚན་ཕལ་ཆེར་འདའ་བའི་སྡིག་པ་རྒྱུན་མི་ཆད་པར་བསོགས་པའི་ཚེ་
གང་སྡིག་ལ་འགྲོ་བ་ཕལ་ཆེར་ཡིན་པ་དང་། བྱེ་བྲག་སེར་མོ་བ་རྣམས་ཀུང་སྡོམ་པ་གསུམ་
ཀ་ཞུས་ནས་བསྲུང་ཚུལ་ངོ་ཡང་ཤེས་པ་དཀོན་པས་ཆགས་མེད་རིན་པོ་ཆེས། རང་རེ་བཙུན་
པ་ཆོས་སྒོར་ཞུགས་པ་རྣམས༔ །ཕལ་ཆེར་སྡོམ་པ་བསྲུང་རྒྱུའང་ངོ་མི་ཤེས། །ཞེས་དང༌། །
སྡོམ་གསུམ་ལྡན་པའི་ང་རྒྱལ་ཆེ་ན་ཡང་། །ཕྲ་ཞིབ་ལྟུང་བའི་ཆར་རྒྱུན་བར་མཚམས་མེད། །
ཅེས་དང་། ཉེས་བྱས་བདུན་བརྩེགས་ལྟུང་བ་རེ་རེར་འགྱུར། །ལྟུང་བ་དེ་ལའོང་བཤགས་
པ་མ་མཐོང་ན། །ངན་སོང་གནས་སུ་ལན་གཅིག་འགྲོ་དགོས་སོ། །ཞེས་དང༌། ལྟ་བ་རྣམས་
པར་དག་པ་ཡོད་ན་ཡང་། །སྤྱོད་པ་འདུལ་ཁྲིམས་ཕྲ་ཞིབ་མ་བསྲུང་ན། །ཀླུ་རུ་སྐྱེ་བ་རྒྱ་
མཚོས་ཞུས་མདོར་གསུངས། །ཞེས་དང༌། ད་ལྟ་ཀུན་གྱི་ཆོས་པར་རྩི་ཤིང་བཀུར། །ཤི་དུས་
- 1 -i j -



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
ཀླུ་བདུད་འཁོར་དུ་སྐྱེ་ཤོར་ན། །དེ་ལས་གཙོག་དང་དེ་ལས་སྡུག་པ་ཅི། །ཞེས་སོགས་ཡང་
ཡང་གསུངས་པ་རྣམས་མི་དྲན་པར་སྐབས་འགར་རྩ་བ་བཞི་པོ་བསྲུང་ན་ཁྲིམས་ལྡན་ཡིན་
ཚུལ་གསུངས་པ་དེ་ཁོ་ནར་རྩིག་བཟུང་བྱས་ནས་བསྲུང་བྱ་གཞན་རྣམས་གཡས་ཆུང་དུ་
ཤོར་ན། ཀོང་སྤྲུལ་རིན་པོ་ཆེས། བེའུ་བུམ་ཆུང་ངུ་ལ་གཅེས་སྤྲས་ཆེ་བས་བཀའ་བསྟན་
བཅོས་ལ་རྒྱབ་འགལ་དུ་སོང་བ་དེ་བླུན་དྲག་པའི་སྐྱོན་ཡིན། ཞེས་གསུངས་པས་སྐབས་
ཐོབ་ཀྱི་དགོངས་པ་ལེན་མི་ཤེས་པར་ཚིག་རེ་གཉིས་ལ་ཞེན་པར་མི་བྱ་སྟེ། བཀའ་གདམས་
ཕུ་ཆུང་རིན་པོ་ཆེས་སྐབས་ཤིག་མཚན་མོ་ཨ་ཙ་མ་གསུངས། ཉེ་གནས་ཀྱི་ཅི་ཞེས་ཞུས་
པས། དེ་རིང་མདོ་སྡེ་མཇལ་བས་སྙིགས་དུས་ཀྱི་བཙུན་པ་ཕལ་ཆེར་བྱེ་མའི་སྒོ་བ་བྱོ་བ་
ལྟར་ངན་སོང་དུ་འགྲོ་གསུངས་གདའ་གསུངས་ཆགས་མེད་རིན་པོ་ཆེས་རྒྱ་མཚོས་ཞུས་
མདོ་གླིང་ནས་ལུང་འདིས་རང་རེའི་བཙུན་པ་རྣམས་འཇིགས་གསུངས་ཀོང་སྤྲུལ་རིན་པོ་
ཆེས་མདོ་པད་དཀར་གྱི་ལུང་དྲང་ནས་ལུང་འདིས་རང་རེ་བཙུན་པ་རྣམས་ཀྱི་གཡའ་བར་
གདའ་གསུངས། འདུལ་བ་ལས་ཚུལ་ཁྲིམས་འཆལ་བ་ལྟ་ཅི་སྨོས། ཚུལ་ཁྲིམས་ལྷོད་
པའང་ཡུལ་འཁོར་གྱི་བསོད་སྙོམས་ཟ་བ་ལྕགས་བསྲེགས་ཟ་བ་ལས་ལོད་པ་དང་། ཉེས་
བྱས་ཕྲ་ཞིབ་ལ་གནང་ཆུང་བྱས་ནས་བསྲུང་བ་དང་བཤགས་པ་མ་བྱས་ན་ཨེ་ལེའི་འདབ་
མའི་ཤིང་བཅད་པས་ངན་སོང་དུ་སྡུག་བསྔལ་བའི་དཔེ་དྲངས་པ་སོགས་ལུང་ཤིན་ཏུ་མང་།
དེ་ལས་བྱང་སྡོམ་བསྲུང་དཀའ། དེ་ལས་སྔགས་སྡོམ་ནི་ཆེས་བསྲུང་དཀའ་བ་དེའི་ཕྱིར།
སྔགས་ལ་ཞུགས་པའི་སྐྱེས་བུ་ངན་སོང་དང་སངས་རྒྱས་གཉིས་ལས་འགྲོ་ས་གསུམ་པ་
མེད། ཅེས་གསུངས་ལྟར་དང་མི་སྐྱ་ཕོ་མོ་རྣམས་ཀྱང་འདི་ཉུང་དྲག་པས་ཤེས་མིན་ལྟས་ན་
ཕལ་ཆེར་གྱི་ཤེས་པར་འདུག་ཤེས་དགོས་གནད་ཀྱང་འདུག །སྤྱིར་གོང་གསལ་ལྟར་སྡིག་
ལ་རྒྱུན་མི་ཆད་པ་གསོག་པ་དང་། བྱེ་བྲག་བྱང་སྡོམ་དང་དགེ་བསྙེན་ཞུ་མ་མྱོང་ཡང་།
ལ141ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དབང་ནི་ཀུན་གྱི་ཐུབ་ཚད་ཞུ་བས། བསྲུང་བྱ་ནི་བྱང་སྡོམ་དགེ་བསྙེན་སོགས་ལས་
སྟོང་གི་དཀའ་ཡང་བསྲུང་རྒྱུའང་ངོ་མི་ཤེས་པས་ཞེ་སྐྲག །འོ་ན་བླ་མ་རྣམས་ནས་དམ་ཚིག་
བསྲུང་དཔེ་ནུས་མི་གསུང་བར་དབང་ཞུས་ཚད་ལ་གནང་བ་ཅི་ཡིན་སྙམ་ན་དེ་ནི་འཁོར་བ་
མཐའ་ཅན་ལ་དགོངས་པ་སྟེ། དབང་ཐོབ་ན་དམ་ཚིག་བསྲུང་མ་ནུས་པར་ཕྱི་མ་དམྱལ་བར་
སྐྱེ་ནས་ལོ་གྲངས་བྱེ་བ་དུང་ཕྱུག་སོགས་སྡུག་བསྔལ་མྱོང་ནས། དེ་ནས་དབང་གི་བྱིན་
རླབས་ཀྱིས་རིམ་གྱི་ཐར་པ་ཐོབ་པར་གསུངས། དེས་ན་ད་ལྟ་ནད་དང་དབུལ་བཀྲེས་
སོགས་ཚེ་གང་གཅིག་གི་སྡུག་བསྔལ་ཕྲན་བུ་ལའང་དཀའ་བར་གདའ་ན་དམྱལ་བའི་སྡུག་
བསྔལ་ལོ་གྲངས། དེ་ཙམ་མྱོང་དགོས་བྱུང་ན་ཨེ་མི་སྐྲག །དེ་བཤགས་པ་འདྲ་བྱས་ནས་
མྱོང་མ་དགོས་ན་ཨེ་དགའ།
དེས་ན་ལྟུང་བཤགས་འདི་ནི་སོ་ཐར་བྱང་སྡོམ་སྔགས་སྡོམ་དམ་ཚིགས་སོགས་
གསུམ་ཀའི་གསོ་སྦྱོངས་བཤགས་པའི་མཆོག་ཡིན་པར་འདུལ་བ། སྤྱོད་འཇུག །སྙིང་པོ་
རྒྱན་སོགས་དུ་མ་ནས་གསུངས། བཅས་དང་རང་བཞིན་གྱི་སྡིག་པ་བཤགས་པ་ལ་འདི་
འདྲ་བ་དཀོན་ཏེ། ཆོས་རྒྱལ་ཁྲི་སྲོང་ལྡེའུ་བཙན་གྱིས་རྒྱ་གར་པཎ་གྲུབ་བརྒྱ་རྩ་གདན་
དྲངས་དུས་སྡིག་བཤགས་པ་ལ་འདི་ལྷག་པར་གསུངས་པས་རྒྱལ་པོའི་ཐུགས་དམ་མཛད།
ལྟུང་བཤགས་ཀྱི་ཆོ་ག ། བཅོམ་ལྡན་འདས་ཀྱི་ཞལ་ནས་གསུངས་པའི་ཆོས་ཉ་བ་ལྔ་
བརྒྱའི་དོན་དུ་ཞུས་དེ་ཉ་དང་མི་ཐམས་ཅད་དག་པའི་ཞིང་དུ་སྐྱེས་པའོ། །སངས་རྒྱས་སུམ་
ཅུ་རྩ་ལྔ་འདི་དག་གི་མཚན་རེ་རེ་ཙམ་རྣ་བར་ཐོས་ཀྱང་ལས་ངན་སྡིག་སྒྲིབ་མ་ལུས་པ་དག་
ནས་ཕྱིར་མི་ལྡོག་པའི་ས་ལ་སྐྱེ་ལ་བར་གསུངས་སོ། །ཞེས་དང་། ལུང་ལས། བཅོམ་ལྡན་
འདས་ཀྱི་བཀའ་སྩལ་པ་མ་འོངས་པའི་དུས་ལྔ་བརྒྱའི་ཐ་མ་ལ་སེམས་ཅན་ཉོན་མོངས་པའི་
སྒྲིབ་པ་འཐུག་པ་ཅན་རྣམས་ལ་ཕན་བཏགས་པའི་ཕྱིར། འཕགས་པ་ཕུང་པོ་གསུམ་པའི་
ལ142ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
མདོ་སྟེ། དཀོར་གྱི་ཕུང་པོ་རི་རབ་ཙམ་ཡང་བྱང་འགྱུར་རོ། །སེམས་ཅན་འཆི་ཁའི་རྣ་ལམ་
དུ་གྲགས་པ་དེ་ངན་སོང་དུ་སྐྱེ་བའི་སྒོ་གཅོད་པར་འགྱུར་རོ། །ཞེས་གསུངས་སྟེ།
དེའང་ཕྱག་འཚལ་བ་བཤགས་པ་དགེ་བ་བྱང་ཆུབ་དུ་བསྔོ་སྟེ་བསགས་སྦྱང་སྤེལ་
གསུམ་ཡོངས་རྫོགས་ཚང་བའི་ཕྱིར་སངས་རྒྱས་ཐོབ་པའི་རྒྱུ་གྲུབ་བོ་ཡིན་པས་ན་ཕན་ཡོན་
བསོད་ནམས་ཀྱི་ཕུང་པ་ཚད་མེད་པའི་ཕྱིར་ཕུང་པོ་གསུམ་པ་ཞེས་པའི་མཚན་གྲགས་ལ།
དཀོར་སྦྱོང་ལའང་འདི་ཉིད་ཤིན་ཏུ་ཟབ་པ་དང་། གང་ཞིག་འཆི་བའི་དུས་ལས་དབང་གིས་
བླ་མ་འབྱོར་པའི་སྐལ་བ་མ་བྱུང་ཚེ། དབུགས་ཆད་འགྲོ་ཁར་སྔས་འགོའི་འཐད་ནས་
བྱམས་སྙིང་དང་དད་པས་ལྟུང་བཤགས་འདིའི་སངས་རྒྱས་ཀྱི་མཚན་རྣམས་སྐད་གསང་
མཐོན་པོས་སྒྲགས་ཤིང་སྤྱི་གཙུག་གི་སྐྲ་ནས་ཀྱང་འཐེན་ཙམ་འགའ་བྱས་ནས། མི་དེ་
གསོན་དུས་ལྟུང་བཤགས་ལ་ལོག་ལྟ་མེད་ནི་ངན་སོང་དུ་མི་འགྲོ་བར་ཡང་དག་པའི་བཀའི་
ཞལ་གྱིས་བཞེས་པའི་ཕྱིར། ཐེ་ཚོམ་དགོས་པ་མི་འདུག་ཅིང་། གསོན་དུས་ལྟུང་བཤགས་
སོགས་ཆོས་ལ་ཡིད་མི་ཆེས་ཤིང་སྐུར་པ་འདེབས་པ་རྣམས་ནི་ངན་སོང་དུ་འགྲོ་བ་སྨོས་ཅི་
དགོས། ཐར་པའི་དུས་ཀྱང་དཀའ་ཚུལ་ཐར་མདོ་སོགས་ནས་གསུངས་སོ། །
ཡང་དེང་སང་ཁ་ཅིག་ནས་འགའ་ཞིག །ཤི་ཚེ་བླ་མ་གདན་པའི་བཀའ་ལས་དང་
གསོལ་ཆས་སོགས་འཚེར་ནས་རོ་དེ་སྤྲང་པོ་སོགས་སུ་བྱུང་གི་མེད་པར་བཟོས་ནས།
འབུལ་བ་དང་ཆོ་ག་རེ་ཙམ་གཞན་ལ་སྐྱེལ་བའི་སྲོལ་ངན་འདི་འདྲ་ནི་མི་རུང་བས་བླ་མ་
འབྱོར་ཙམ་ཡོད་ཚེ་དོ་གལ་ཆེན་པོས་འཚོལ་བར་བྱེད་པ་གནད་ཆེའོ། །དེས་ན་དེ་སྔར་སྡིག་
པ་ཅི་ཙམ་བྱས་ཀྱང་ད་ནས་འགྱོད་སེམས་དང་སྐྲག་སྣང་གི་ཕྱིད་ཆད་སྡོམ་སེམས་དང་
བཅས་པས་ལྟུང་བཤགས་ལ་བརྩོན་ན་སྡིག་པ་ཐམས་ཅད་དག་པར་ངེས་ལ། ཆོས་ལུགས་
གྲུབ་མཐའ་སོ་སོའི་དགོན་སྡེ་ཐམས་ཅད་དུ་ལྟུང་བཤགས་འདི་མཆོག་དམན་ཀུན་གྱི་ཞལ་
ལ143ལ



ན་ལ་བསམ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདོན་དུ་མཛད་པ་ཞིག་ཡིན་འདུག་པས་རང་རེ་སེར་སྐྱ་ཀུན་གྱི་རབ་དུས་དྲུག །འབྲིང་སྔ་
དགོང་ཐ་མ་ཚར་རེ་མ་ཆག་པར་འདོན་པ་གལ་ཆེའོ། །
ཆོས་འདིར་བྷི་དྷི་ས་ཏྭའི་འགྲེལ་ཆེན་ཡེ་ཤེས་སྡེ་དང་། ཏ་ར་ནཱ་ཐའི་འགྲེལ་པ།
ཆགས་མེད་ཞབས་ཀྱིས་ཟིན་བྲིས་ཉུང་འདུས་རྣམས་གང་རུང་མཇལ་ན་འདི་འདྲར་མི་ལྟོས་
མོད། །དེ་མིན་དཔེ་འདི་སུའི་ཕྱག་ཏུ་བྱུང་ཡང་རང་གིས་རྟོག་ཅིང་སྤྱོད་པ། གཞན་ལ་བས
པ་བཟང་པོས་ལྟུང་བཤགས་འདོད་ཆ་ཤོག་ལྡེབ་གསུམ་བཞི་དེ་ཉིད་མི་ཤེས་པ་ལ་སློབ་པ་
དང་། འདི་ཉིད་སྒྲོགས་ཤིང་བཤད་པའི་སྒོ་ནས་ཐུགས་བསམ་རེ་གཏོང་བར་ཞུ་ལགས།། །།
ཤེས་སླ་ཕན་ཡོན་ཆེ་བའི་གདམས་པ་འདི། །མཚན་ཙམ་ཐོས་ཀྱང་འཁོར་བ་མཐའ་
ཅན་དུ། །འགྱུར་བ་སངས་རྒྱས་མཆོག་དེས་ཡོངས་བསྔགས་ན། །བདེ་འདོད་སྡུག་བསྔལ་མི་
འདོད་ཕོ་མོ་རྣམས། །སྒྲིབ་སྦྱོང་བྱ་སླའི་དོན་ཆེན་འདི་ཉིད་ལ། །བརྩོན་པར་མི་བྱེད་བསམ་
ཡོད་སུ་ཞིག་ཡིན། །དེས་ན་སྒྲིབ་སྦྱོང་བདུད་རྩིའི་ཆུ་རྒྱུན་འདི། །དད་ལྡན་ཕོ་མོ་རྣམས་ཀྱིས་
འཐུང་འཚལ་ལོ། །འོན་ཏེ་ད་དུས་སྙིགས་མ་ལྔ་བདོའི་དུས། །དམ་པའི་གསུང་རབ་ཉལ་ཉི་
གསེར་སྦ་ན། །བདག་འདྲའི་ཚིག་སྐམ་ཉན་པ་ཅང་སྲིད་དམ། །དེ་བས་རང་གི་དྲན་པ་
གསོས་ཤིག་གུ། །
ཞེས་པ་འདི་ཉིད་རིན་དབང་གི་ཕྱི་མར་ཕན་པའི་བསླབ་བྱ་ཞིག་བྲི་རོག་ཡང་ཡང་
བསྐུལ་བ་ཡུན་རིང་སོང་སྐབས། ལྟུང་བཤགས་འདི་ལ་ཕན་ཡོན་སོགས་འབྲེལ་པ་ཞིག་
བྲིས་ན་དགེ་བའི་བག་ཆགས་ཅུང་ཟད་བྱས་པའི་རང་འདྲ་བློ་དམན་གྱི་ཕོ་མོ་འགའི་འདོན་
རོགས་ཨི་བྱེད་ཀྱི་རེ་བ་དང་། གཙོ་ཆེར་རང་གི་བརྗེད་བྱང་དུ། དཔལ་ལྡན་བླ་མའི་བཀའ་
དྲིན་ལས། ཨོ་རྒྱན་སངས་རྒྱས་གཉིས་པ། ཀུན་མཁྱེན་ཇོ་ནང་པ། མཁན་གྲུབ་རཱ་ག་ཨ་སྱ།
རྗེ་བཙུན་དྷརྨ་བྷ་དྲ་སོས་ཀྱི་གསུངས་དང་། རྒྱ་སྐད་བྱས་པ་ཞིག་དང་བཅས་ཕྱོགས་སུ་
ལ 144ལ



བྱང་ཆུབ་ལྟུང་བཤགས་ཀྱི་དོན་གྱི་འབྲེལ་ཟིན་བདུད་རྩིའི་ཆུ་རྒྱུན།
བསྡུས། ལས་འབྲས་ཀྱི་གོ་དོན་ལུང་གི་ཅུང་ཟད་ཟུར་བརྒྱན་ཅིང་དོགས་གནས་འགའ་ཞིག་
འདྲེན་མཆོག་བླ་མའི་ཞབས་འདི་ལ་གསོལ་བ་བཏབ་སྟེ་གཞུང་ཚིག་མཐར་ཆགས་སུ་
བཀོད་ནས་མཆན་འགྲེལ་གྱི་ཚུལ་དུ། འཕགས་མཆོག་ཕྱག་ན་པདྨོ་ཡབ་སྲས་ཀྱི་ཞབས་
སྡུལ་སྤྱི་བོར་རེག་ཅིང་སྐྱབས་འོག་ཏུ་འཚོ་བ་རྟགས་ཙམ་འཛིན་པའི་སེར་གཟུགས་ཉམ་
ཆུང་མ་ཎི་པ་ངེས་དོན་པས་ཟ་གཉིད་ཀྱི་ཐུན་མཚམས་རྣམས་སུ་རང་ཤོང་གུར་འཛུགས་སུ་
སྦྱར་བས། འགལ་འཁྲུལ་མཆིས་ན་དམ་པ་རྣམས་ལ་བཤགས་ཤིང་འཆོས་པར་ཞུ་ལ།
དགེ་བས་འདི་ཉིད་ལ་འབྲེལ་བ་ཐོག་ཚད་བདེ་ཆེན་ཞིང་དུ་བྱམ་གཅིག་སྐྱེས་ནས་སངས་
རྒྱས་ཀྱི་བསྟན་པ་ལ་བྱ་བ་བྱེད་པ་དང་འཁོར་བ་དོང་སྤྲུགས་ཀྱི་འགྲོ་དོན་ནུས་པའི་རྒྱུར་གྱུར་
ཅིག ། །།གང་ཞིག་ལུང་བའི་གཉེན་པོ་མཆོག་གྱུར་པ། ཕུང་པོ་གསུམ་པའི་མདོ་ཡི་དོན་
འབྲེལ་འདི། །སྨན་དགོན་དགེ་མ་ཚུལ་ལྡན་ཆོས་མཛད་མ། །གཞན་ཕན་རྣམས་དཀར་
སྤར་ཡོན་སྦྱར་བའི་དགེ། །མཁའ་ཁྱབ་འགྲོ་བ་གཅིག་ཀྱང་མ་ལུས་པར། །སྟོན་མཆོག་ཐུབ་
དབང་གོ་འཕང་མངོན་བྱེད་ཤོག །སརྦ་མངྒ་ལཾ། བྷ་ཝ། སྦྱར་འདི་སྨན་དགོན་ཐུབ་བསྟན་
བདེ་ཆེན་གླིང་དུ་བཞུགས་སོ། །
ལ145ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་
མུན་སེལ་ཞེས་བྱ་བ་བཞུགས།
འབྲི་གུང་ཉིན་རྫོང་ཁྲི་བ།
ན་མོ་ཤཱཀྱ་མུ་ནེ་ཡེ། སྲིད་དང་ཞི་བའི་ཁམས་ན་གྲགས་འབར་བ། །གསེར་མངལ་
འཁོར་ལོའི་ལག་སོགས་ཅོད་པན་རྩེར། །མཚན་དཔེའི་དཔལ་གྱིས་ལྷམ་མེར་ཆོས་སྟོན་པ། །
ཐུབ་དབང་མི་ཡི་སེང་གེ་གུས་ཕྱག་འཚལ། །གང་གསུངས་སྐྱེ་བ་ལྔ་པའི་སྒྲ་དབྱངས་ལས། །
ཐུགས་བསྐྱེད་མཐར་ཕྱིན་བདེ་གཤེགས་སུམ་ཅུ་ལྔ། །ཚོགས་བསགས་སྒྲིབ་སྦྱང་ཞིང་དུ་
ཆེར་བསྔགས་པས། །ཡོན་ཏན་བརྗོད་ལ་མགྲིན་པ་འདེགས་པར་རིགས། །དེ་ལ་སངས་
རྒྱས་ཐམས་ཅད་ཀྱི་ནང་ནས་ལས་ཉོན་ཤེས་སྒྲིབ་སྦྱོང་བར་མཛད་པ་ལ་ཐུགས་རྗེའི་མཐུ་
ཕུལ་དུ་བྱུང་བ་སྟོན་མཆོག་ཤཱཀྱའི་རྒྱལ་པོ་གཙོ་བོར་གྱུར་པའི་བདེ་གཤེགས་སུམ་ཅུ་རྩ་ལྔ་
འདི་དག་ཡིན་པར་གསུངས་ཏེ། འདི་རྣམས་དང་པོ་བྱང་ཆུབ་ཏུ་ཐུགས་བསྐྱེད་པའི་ཚེ་ན་
ཡང་། བདག་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
སངས་རྒྱས་པ་ན། གང་ཞིག་བདག་ཅག་གི་མཚན་འཛིན་ཅིང་ཕྱག་འཚལ་བ་དེ་དག་གི་
ལས་ཀྱི་སྒྲིབ་པ་ཐམས་ཅད་ཟད་པར་གྱུར་ཅིག ། ཅེས་སྨོན་ལམ་བཏབ་པས། ད་ལྟ་སངས་
ལ 146ལ



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
རྒྱས་ཀྱི་ཞིང་ཁམས་རྣམ་པར་དག་པ་རྣམས་སུ་འཚོ་ཞིང་གཞེས་ཏེ་བཞུགས་པ་སྨོན་ལམ་གྱི་
སྟོབས་ཅན་ཡིན་ཏེ། སེམས་ཅན་གང་གིས་མཚན་ནས་བརྗོད་ཅིང་མོས་པ་བྱས་ན་དེ་ཡི་
འདོད་པ་སྐོང་བར་ངེས་ཏེ། རྒྱལ་སྲས་ཞི་བ་ལྷའི་སྤྱོད་འཇུག་ལས། ཉིན་དང་མཚན་མོ་ལན་
གསུམ་དུ། །ཕུང་པོ་གསུམ་པ་འདོན་བྱ་ཞིང་། །རྒྱལ་དང་བྱང་ཆུབ་སེམས་བརྟེན་པས། །
ལྟུང་བའི་ལྷག་མ་དེས་ཞི་བྱ། །ཞེས་གསུངས་པའི་ཕུང་པོ་གསུམ་པ་ནི་འདི་ཡིན་ཞིང་
འཕགས་པ་དཀོན་མཆོག་བརྩེགས་པའི་འདུས་པ་ཉེར་བཞི་པ་ཉེ་བར་འཁོར་གྱིས་ཞུས་
པའི་ལེའུ་ལས། བཅོམ་ལྡན་འདས་ཀྱིས་ཤཱ་རིའི་བུ་ལ་གསུངས་པ་ལས། བྱང་ཆུབ་སེམས་
དཔའ་མཚམས་མེད་པ་ལྔ་དང་ལྡན་པའི་ཉེས་པ་དང་། བུད་མེད་ཀྱི་ཉེས་པ་དང་། ཁྱེའུ་ཉེས་
པ་དང༌། ལག་པའི་ཉེས་པ་དང་། མཆོད་རྟེན་གྱི་ཉེས་པ་དང་། དགེ་འདུན་གྱི་ཉེས་པ་དང་།
དེ་ལས་གཞན་པའི་ཉེས་པ་ལྕི་བ་རྣམས་ནི། སངས་རྒྱས་བཅོམ་ལྡན་འདས་སུམ་ཅུ་རྩ་ལྔའི་
སྤྱན་སྔར་གཅིག་པུས་ཉིན་མཚན་དུ་བཤགས་པར་བྱའོ། །
དེ་ལ་བཤགས་པ་ནི་འདི་ཡིན་ཏེ། བདག་མིང་འདི་ཞེས་བགྱི་བ། སངས་རྒྱས་ལ་
སྐྱབས་སུ་མཆིའོ། །སོགས་རྒྱས་པ་གསུངས་ཤིང་མཐར་ཡང་། ཤཱ་རིའི་བུ་དེ་ལྟར་བྱང་ཆུབ་
སེམས་དཔའ་སངས་རྒྱས་བཅོམ་ལྡན་འདས་སུམ་ཅུ་རྩ་ལྔ་པོ་དེ་དག་ལ་སོགས་པ་དེ་བཞིན་
གཤེགས་པ་ཐམས་ཅད་དང་ལྡན་པ་ཡིད་ལ་བྱེད་པ་དག་གི་སྡིག་པ་ཐམས་ཅད་དག་པར་
བྱའོ། །དེ་ལྟར་སྡིག་པ་ཐམས་ཅད་རྣམ་པར་དག་པ་དེ་ལ་སངས་རྒྱས་བཅོམ་ལྡན་འདས་དེ་
དག་ཉིད་ཀྱང་། སེམས་ཅན་རྣམས་ཐར་པར་བྱ་བ་ཁོ་ནའི་ཕྱིར་ཞལ་ཉེ་བར་སྟོན་པར་
མཛད་དོ། །ཞེས་དང་། བྱང་ཆུབ་སེམས་དཔའ་ནི་སངས་རྒྱས་བཅོམ་ལྡན་འདས་དེ་དག་གི་
མཚན་འཛིན་ཅིང་ཡོངས་སུ་བརྗོད་པ་དང་། ཕུང་པོ་གསུམ་པའི་ཆོས་ཀྱི་རྣམ་གྲངས་ཉིན་
ལན་གསུམ་མཚན་ལན་གསུམ་བརྗོད་པས་ཉེས་པ་འགྱོད་པའི་གནས་ལ་ངེས་པར་འགྱུར་
- ] 4



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞིང་ཏིང་ངེ་འཛིན་ཡང་ཐོབ་པར་འགྱུར་རོ། །ཞེས་གསུངས་སོ། །
དེ་སོགས་སྙིགས་མ་ལྔ་བདོ་བའི་དུས་འདིར། ཉེས་ལྟུང་མེད་པ་མི་སྲིད་པ་ཙམ་
ལགས་ན། ཉེས་པ་དང་ལྟུང་བའི་རིགས་དག་པར་བྱེད་པ་ལ། འདི་ལས་ཟབ་པའི་ཐབས་
གཞན་མེད་དེ། དེའི་ཆོ་ག་འཛོམ་ན། སློབ་དཔོན་ནག་པོ་པས་མཛད་པའི་ཕུང་པོ་གསུམ་
པའི་སྒྲུབ་ཐབས་ལས་བཤད་པ་ལྟར་རྒྱས་པའམ། དེ་ཙམ་མིན་ཡང་བྱང་ཤར་ཕྱོགས་ནས་
ལྟུང་བཤགས་ཀྱི་སྐུའི་ཞལ་ཐང་བཤམས། མཆོད་པ་ཅི་འབྱོར་གཙང་བར་བཤམས། འོག་
ནས་བཤད་པ་ལྟར་ཕྱོགས་སོ་སོ་ནས་སངས་རྒྱས་དེ་རྣམས་བྱོན་ནས་མདུན་དུ་བཞུགས་
པར་བསམ་པ་རྟེན་གྱི་སྟོབས་དང་། དེ་དག་གི་སྤྱན་སྔར་རང་གི་ཚེ་ཐོག་མ་མེད་པ་
བསགས་པའི་སྡིག་སྒྲིབ་རྣམས་ཁོང་དུ་དུག་སོང་བ་ལྟར་འགྱོད་པ་རྣམ་པར་སུན་འབྱིན་
པའི་སྟོབས། སྡིག་སྒྲིབ་དེ་དག་གི་གཉེན་པོར་དཀོན་མཆོག་གསུམ་ལ་སྐྱབས་སུ་འགྲོ་ཞིང་
སངས་རྒྱས་དེ་དག་ལ་ཕྱག་འཚལ་བ་ནི་གསོལ་བ་གདབ་པའི་ཕུང་པོ་དང་། རང་གཞན་གྱི་
སྡིག་པ་རྣམས་མི་འཆབ་པར་མཐོལ་ཞིང་སྙིང་ཐག་པ་ནས་འཆག་པ་བཤགས་པའི་ཕུང་པོ་
དང་། དགེ་བའི་རྩ་བ་རྣམས་བྱང་ཆུབ་ཏུ་བསྔོ་བ་ནི་བསྔོ་བའི་ཕུང་པོ་སྟེ། ཕུང་པོ་གསུམ་པོ་
གཉེན་པོ་ཀུན་ཏུ་སྤྱོད་པའི་སྟོབས། སླན་ཆད་སྡིག་པ་དེ་ལྟ་བུ་མི་འགྱིད་པ་རྒྱལ་བ་དེ་དག་
གི་སྤྱན་སྔར་དམ་བཅའ་བ་སོར་ཆུད་པའི་སྟོབས་ཏེ་སྟོབས་བཞི་ཚང་ན། སྡིག་པའི་ཕུང་པོ་
རི་རབ་ཙམ་ཡང་བྱང་བར་འགྱུར་རོ། །ཆོས་བཞི་པའི་མདོ་ལས། བྱམས་པ་ཆོས་བཞི་པོ་དེ་
དག་ནི། སྡིག་པ་བྱས་ཤིང་བསགས་པ་རྣམས། །ཀུན་ནས་བསུབས་པར་འགྱུར་བ་སྟེ། །
བཞི་གང་ཞེ་ན། རྟེན་གྱི་སྟོབས་དང་། རྣམ་པར་སུན་འབྱིན་པའི་སྟོབས་དང་། གཉེན་པོ་
ཀུན་ཏུ་སྤྱོད་པའི་སྟོབས་དང་། སོར་ཆུད་པའི་སྟོབས་སོ། །དེ་ནས་བྱང་ཆུབ་སེམས་དཔའ་
གང་དག་སྡིག་པའི་ལས་ཟད་པར་འདོད་པ་དག་གིས་མདོ་འདི་མང་དུ་ཡིད་ལ་བྱའོ། །ཁ་
ལ148ལ



བྱང་ཆུབ་ལྟུང་བ་བཤགས་པའི་ བསྔ ས་འགྲེལ་ཡིད་ཀྱི་མུན་སེལ།
ཏོན་དུ་བྱའོ། །ཞེས་གསུངས་པས། དང་པོ་སྐྱབས་སུ་འགྲོ་ཞིང་ཕྱག་འཚལ་པ་ནི། བདག་
མིང་འདི་ཞེས་བགྱི་བ། སངས་རྒྱས་ལ་སྐྱབས་སུ་མཆིའོ། །སོགས་ནས། བདག་ནི་གཙོ་
བོར་སྨོས་ཅི། པ་ལས་ཐོག་དྲངས་སེམས་ཅན་ཐམས་ཅད། འཁོར་བའི་སྡུག་བསྔལ་ལ་
སྐྲག་ཅིང་འཇིགས་པས་དེ་ལས་སྐྱོབ་པའི་གཉེན་པོ་ནི་དཀོན་མཆོག་གསུམ་མ་གཏོགས་
གཞན་མེད་པས་ཐོག་མར་སངས་རྒྱས་ཞེས་སྨོས་ཏེ་ཉོན་མོངས་པ་སངས་ཤིང་། ཡེ་ཤེས་
ཡོངས་སུ་རྒྱས་པས་ཏེ། དེ་ཡང་སྐུ་གསུམ་བདག་ཉིད་ཆོས་ཀྱི་སྐུ་དང་། ལོངས་སྤྱོད་རྫོགས་
པའི་སྐུ་དང༌། སྤྲུལ་པའི་སྐུ་སྟེ་སྐུ་གསུམ་དང་ལྡན་པའོ། །ལ་ནི་རྣམ་དབྱེ་འདུན་པ་གནས་
གཞིའི་ལ་སྟེ་ཡུལ་ལོ། །སྐྱབས་སུ་མཆི་བ་ནི། ཉོན་མོངས་པ་ལ་སོགས་པའི་འཚེ་བ་ལས་
སྐྱབས་པའོ། །དེ་བཞིན་ཆོས་ནི་ལུང་གི་ཆོས་དང༌། རྟོགས་པའི་ཆོས་སོ། །དགེ་འདུན་ནི་
ཉན་ཐོས་ཀྱི་དགེ་འདུན་དང་། རང་སངས་རྒྱས་ཀྱི་དགེ་འདུན་དང༌། བྱང་ཆུབ་སེམས་
དཔའི་དགེ་འདུན་ཏེ་གསུམ། ཉན་ཐོས་ལའང་། ཞུགས་པ་བཞི་དང་། འབྲས་བུ་ལ་གནས་
པ་བཞི། རང་རྒྱལ་ལ་གཅིག་པུ་དང༌། ཚོགས་སྤྱོད་གཉིས། བྱང་སེམས་ལའང་ངེས་པ་དང་
མ་ངེས་པ་གཉིས། དེ་རྣམས་ནི་ཉོན་མོངས་པའི་འདམ་ལས་གྲོལ་བས་འཁོར་བའི་
འཇིགས་པ་ལས་སྐྱོབ་པར་ངེས་པས་སྐྱབས་ཀྱི་མཆོག་ཏུ་བཟུང་བ་སྟེ། ཇི་སྐད་དུ།
རྒྱསཆོས་དང་དགེ་འདུན་ཏེ། །ཐར་ལ་འདོད་པ་རྣམས་ཀྱི་སྐྱབས། །ཞེས་གསུངས་སོ། །
དེ་ནས་རང་གི་མདུན་དུ། བདག་ཅག་གི་སྟོན་པ་གཙོ་བོར་གྱུར་པའི་སངས་རྒྱས་སོ་
ལྔ་པོ་ཕྱོགས་སོ་སོ་ནས་བྱོན་ཏེ། སེངྒེ་དང༌། པདྨ་དང་། རིན་པོ་ཆེ་དང༌། ཟླ་བའི་གདན་ལ་
རབ་བྱུང་སྤྲུལ་སྐུའི་ཆ་ལུགས་མཚན་དཔེ་འོད་དང་ལྡན་པ་རྒྱས་པ་ན་སྐུ་རདོག་ཕྱག་མཚར་
གྱི་ཁྱད་པར་དང་བཅས་པ་བཞུགས་པར་བསམ་ལ། ལུས་མང་དུ་སྤྲུལ་ཞིང་ཡན་ལག་ལྔའི་
པུག་དང་། ངག་བདེ་བར་གཤེགས་པ་དེ་དག་གི་མཚན་གྱི་ཁྱད་པར་ཡོན་ཏན་བསྔགས་པ་
སངས་



ཐར་ལམ་གསལ་སྒྲོན་ལས། རྒྱལ་པོ་ར་དོ་བཅུའི་རྩ་འགྲེལ་ཕྱོགས་བསྒྲིགས།
མཐའ་ཡས་པ་བརྗོད་ཅིང་ཡིད་ཁ་ཙམ་མིན་པར་མོས་གུས་ཀྱི་ཞབས་ལ་མགོ་བོས་གཏུགས་
པར་བསམ། ཡང་བློ་དམན་པས་སྐུ་མདོག་ཕྱག་མཚན་སོགས་གསལ་བར་མ་ཤེས་ན།
ཐམས་ཅད་ཞལ་གཅིག་ཕྱག་གཉིས། ཆོས་འཆད་དམ་བསོད་སྙོམས་ལ་གཤེགས་པའི་
ཚུལ་ལ་མ། ས་གནོན་ལ་སོགས་པའི་ཕྱག་རྒྱ་ཅན། སྐུ་མདོག་ཀྱང་དཀར་པོའམ། སེར་པོ་
ལ་སོགས་རང་གང་འདོད་ཆོག་པར་གསུངས།
རེ་ཞིག་ཞལ་ཐང་སོགས་བྲིས་པའམ། བློ་
གྲོས་རབ་ཀྱི་དབང་གིས་སྐུ་མདོག་ཕྱག་མཚན་སོགས་སློབ་དཔོན་ཀླུ་སྒྲུབ་ཀྱི་བཞེད་པ་
བཞིན་བཀོད་ན། དབུས་སུ་སེངྒེའི་ཁྲི་ཆེན་པོ་ལ་མཉམ་མེད་ཤཱཀྱའི་རྒྱལ་པོ་སྐུ་མདོག་
གསེར་བཙོ་མ་ལྟ་བུ་ཆོས་འཆད་ཀྱི་ཕྱག་རྒྱ་ཅན་བཞུགས་པ་ལ་ཕྱག་འཚལ་བར་བསམ། དེ་
བཞིན་དུ་དེའི་སྐུ་ལས་འོད་ཟེར་འཕྲོས་རང་རང་གི་ཞིང་ནས་སངས་རྒྱས་རྣམས་རིམ་པར་
བྱོན་ནས་མདུན་གྱི་ཕྱོགས་སོ་སོར་བཞུགས་པར་བསམ་སྟེ། སྟེང་ཕྱོགས་ནམ་མཁའི་སྙིང་
པོའི་ཞིང་ནས་རྡོ་རྗེའི་སྙིང་པོ་རབ་ཏུ་འཇོམས་པ་སྔོན་པོ་ཕྱག་གཉིས་ན་རྡོ་རྗེ་བསྣམས་པ།
ཤར་ཕྱོགས་རིན་ཆེན་ཡོད་པའི་ཞིང་ནས་རིན་ཆེན་འོད་འཕྲོ་དཀར་པོ་རྡོ་རྗེ་དང་ཉི་མ། ཤར་
ལྷོ་ཀླུའི་ཁྱབ་པའི་ཞིང་ནས་ཀླུ་དབང་རྒྱལ་པོ་སྔོན་པོ་ཀླུ་ཤིང་དང་སྦྲུལ། ལྷོ་དཔའ་བ་དང་
ལྡན་པའི་ཞིང་ནས་དཔའ་བོའི་སྡེ་སེར་པོ་པོ་ཏི་དང་རལ་གྲི། ལྷོ་ནུབ་དགའ་བ་དང་ལྡན་
པའི་ཞིང་ནས་དཔལ་དགྱེས་དམར་སེར་ཉི་མ་དང་པདྨ། ནུབ་སྣང་བ་དང་ལྡན་པའི་ཞིང་
ནས་རིན་ཆེན་མེ་དམར་པོ་རིན་པོ་ཆེ་དང་མེའི་དཀྱིལ་འཁོར། ནུབ་བྱང་འོད་བཟང་པོའི་
ཞིང་ནས་རིན་ཆེན་འོད་དཀར་པོ་རིན་པོ་ཆེ་དང་ཟླ་བ། བྱང་ཕྱོགས་རྔ་སྒྲའི་ཞིང་ནས་མཐོང་
བ་དོན་ཡོད་ལྗང་གུ་ཕྱག་ན་སྤྱན་གཉིས། བྱང་ཤར་འོད་ཟེར་ཅན་གྱི་ཞིང་ནས་རིན་ཆེན་ཟླ་
བ་དཀར་ལྗང་རིན་པོ་ཆེ་དང་ཟླ་བ། འཇིག་རྟེན་འདིའི་འོག་ཕྱོགས་ཐལ་བས་ཁྱབ་པའི་ཞིང་
ནས་དྲི་མ་མེད་པ་དུད་ཀའམ་ཐལ་མདོག་ཕྱག་གཉིས་མེ་ལོང་།



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
གོང་གི་སྟེང་ཕྱོགས་པ་དེའི་སྟེང་ཕྱོགས་དཔལ་དང་ལྡན་པའི་ཞིང་ནས་དཔལ་སྦྱིན་
དཀར་པོ་ཤིང་འབྲས་ཀྱི་སྡོང་བུ་ལོ་འབྲས་བཅས་པ་བསྣམས་པ། ཤར་ཕྱོགས་སྒྲིབ་པ་དང་
བྲལ་བའི་ཞིང་ནས་ཚངས་པ་དམར་སེར་པདྨ་དང་ཉི་མ། ཤར་ལྷོ་མྱ་ངན་མེད་པའི་ཞིང་ནས་
ཚངས་པས་བྱིན་སེར་པོ་ཟླ་བ་དང་ཉི་མ། ལྷོ་ཕྱོགས་དྲི་མ་མེད་པའི་ཞིང་ནས་ཆུ་ལྷ་སྔོན་པོ་
ཆུའི་དཀྱིལ་འཁོར་དང་ཆོས་འཆད། ལྷོ་ནུབ་གསལ་བའི་ཞིང་ནས་ཆུ་ལྷའི་ལྷ་དཀར་པོ་ཆུའི་
དཀྱིལ་འཁོར་དང་མེ་ལོང་། ནུབ་ཕྱོགས་བདེ་བ་ཅན་གྱི་ཞིང་ནས་དཔལ་བཟང་དམར་པོ་
པདྨ་དང་དཔག་བསམ་གྱི་ཤིང་། ནུབ་བྱང་དྲི་བཟང་པོས་ཁྱབ་པའི་ཞིང་ནས་ཙནྡན་དཔལ་
དམར་སེར་ཙནྡན་གྱི་སྡོང་པོ་དང་དཔལ་འབྲས། བྱང་ཕྱོགས་གཟི་བརྗིད་དང་ལྡན་པའི་
ཞིང་ནས་གཟི་བརྗིད་མཐའ་ཡས་དམར་པོ་ཉི་མ་གཉིས། བྱང་ཤར་དོན་ཡོད་དང་ལྡན་པའི་
ཞིང་ནས་འོད་དཔལ་དཀར་པོ་འོད་དཀར་པོའི་དཀྱིལ་འཁོར་བསྣམས་པ། འོག་ཕྱོགས་
སྒྲིབ་པ་དང་བྲལ་བའི་ཞིང་ནས་མྱ་ངན་མེད་པའི་དཔལ་སྔོ་སྐྱ་ཤིང་མྱ་ངན་མེད་པ་བསྣམས་པ།
སྟེང་ཕྱོགས་པ་དེའི་ཡང་སྟེང་སྲིད་པ་དང་བྲལ་བའི་ཞིང་ནས་སྲེད་མེད་ཀྱི་བུ་སྔོན་པོ་
རི་རབ་དང་པདྨའི་ཕྱག་རྒྱ་ཅན། ཤར་ཕྱོགས་མེ་ཏོག་ཆེར་རྒྱས་པའི་ཞིང་ནས་མེ་ཏོག་
དཔལ་སེར་པོ་མེ་ཏོག་སེར་པོ་དང་ཤིང་ཐོག་དཔལ་འབྲས། ཤར་ལྷོ་ཚངས་པས་ཁྱབ་པའི་
ཞིང་ནས་ཚངས་པའི་འོད་ཟེར་རྣམ་པར་རོལ་པ་མངོན་པར་མཁྱེན་པ་དཀར་པོ་པདྨ་དང་
འོད་ཕུང་། ལྷོ་པདྨ་དང་ལྡན་པའི་ཞིང་ནས་པདྨའི་འོད་ཟེར་རྣམ་པར་རོལ་པ་མངོན་པར་
མཁྱེན་པ་དམར་པོ་པདྨ་དང་ཉི་མ། ལྷོ་ནུབ་ནོར་བུ་ཡོད་པའི་ཞིང་ནས་ནོར་དཔལ་དམར་པོ་
དཀར་བའི་མདངས་ཅན་ཕྱག་གཉིས་ན་རིན་པོ་ཆེ། ནུབ་ཕྱོགས་གསལ་བ་དང་ལྡན་བའི་
ཞིང་ནས་དྲན་པའི་དཔལ་སེར་པོ་པུ་ཏི་དང་རལ་གྲི། ནུབ་བྱང་མཚན་མ་མེད་པའི་ཞིང་ནས་
མཚན་དཔལ་ཤིན་ཏུ་ཡོངས་གྲགས་ལྗང་གུ་ཕྱག་གཉིས་ཀྱི་དེ་བཞིན་གཤེགས་པའི་གཙུག་
༤151ལ



ཐར་ལམ་གསལ་སྒྲོན་ལས། རྒྱལ་པོ་ར་ངོ་བཅུའི་རྩ་འགྲེལ་ཕྱོགས་བསྒྲིགས།
ཏོར་དབུའི་སྟེང་འདེགས་པ། བྱང་ཕྱོགས་དབང་པོ་གསལ་བའི་ཞིང་ནས་དབང་པོ་ཏོག་གི་
རྒྱལ་མཚན་གྱི་རྒྱལ་པོ་སེར་པོ་རིན་པོ་ཆེའི་ཏོག་དང་རྒྱལ་མཚན། བྱང་ཤར་རོལ་པ་དང་
ལྡན་པའི་ཞིང་ནས་ཤིན་ཏུ་རྣམ་པར་གནོན་པའི་དཔལ་དཀར་པོ་ས་གནོན་གྱི་ཕྱག་རྒྱ། འཀྲ་
ཕྱོགས་ཉོན་མོངས་པ་མེད་པ་འི་ཞིང་ནས་གཡུལ་ལས་ཤིན་ཏུ་རྣམ་པར་རྒྱལ་བ་ནག་པོ་ཁྲབ་
དང་རལ་གྲི། ཤར་ཕྱོགས་དཔལ་དང་ལྡན་པའི་ཞིང་ནས་རྣམ་པར་གནོན་པ་གཤེགས་པའི་
དཔལ་དཀར་པོ་ས་གནོན་དང་མི་འཇིགས་པའི་ཕྱག་རྒྱ་ཅན། ལྷོར་སྣང་བ་བཀོད་པའི་ཞིང་
ནས་ཀུན་ནས་སྣང་བ་བཀོད་པའི་དཔལ་སེར་པོ་ཉི་མ་དང་རིན་པོ་ཆེ། ནུབ་དཔལ་དང་
ལྡན་པའི་ཞིང་ནས་རིན་པོ་ཆེ་པདྨ་རྣམ་པར་གནོན་པ་དམར་པོ་རིན་པོ་ཆེ་དང་པདྨ། བྱང་
ཕྱོགས་རིན་པོ་ཆེའི་ཞིང་ནས་རིན་པོ་ཆེའི་པདྨའི་གདན་ལ་རབ་ཏུ་བཞུགས་པའི་རི་དབང་
གི་རྒྱལ་པོ་སྔོ་སངས་ཕྱག་གཉིས་ཀྱིས་རི་རབ་བཏེགས་པ་རྣམས་སྤྱན་དྲངས།
འདིར་ཞིང་ནས། ཞེས་པ་འབྱུང་ཁུངས་ཀྱི་སྒྲ་སྟེ། དེ་ནི་སྤྱན་དྲངས་པ་དེ་དོན་ཡིན།
གཞུང་དུ་ཞིང་ནས་ཞེས་གནས་གཞིའི་སྒྲ་ཡོད་པ་ཞིང་དེར་བཞུགས་པའི་དོན་ཡིན་པས་
ཤེས་པར་བྱའོ། །མདུན་དུ་བཞུགས་པ་ལ་ཕྱག་འཚལ་བ་ནི། གསོལ་བ་གདབ་པའི་ཕུང་པོ།
གཉིས་པ་བཤགས་པ་ལ་སྟོབས་བཞི་སྟེ། སངས་རྒྱས་དེ་དག་ལ་སོགས་ཏེ་ཕྱོགས་
བཅུའི་འཇིག་རྟེན་ཁམས་ན་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཏེ། འཚོ་ཞིང་གཞེས་པའི་ཇི་སྙེད་
ཅིག་ནི་གྲངས་མེད་པའི་སྐད། འཚོ་ཞིང་གཞེས་པ་ནི། ཐུགས་རྗེའི་སྤྱན་གྱིས་སེམས་ཅན་
ཐར ས་ ཅད་ལ་གཟིགས་ཤིང་འཚོ་བའམ་བསྐྱང་ཞིང་ཞེས་པ་ནི་བའགས་པ་སྟེ་འཁོར་བ་མ་་
སྟོངས་བར་དུ་བཞུགས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་
དགོངས་སུ་གསོལ། ཞེས་པ་སྡིག་པ་བཤགས་པའི་རྟེན་གྱི་སྟོབས་ཏེ་ཐུགས་དགོངས་
-- ， -



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
གཏད་དུ་གསོལ། ཞེས་པའོ། །
བདག་གི་སྐྱེ་བ་འདི་དང་ཞེས་པ་ད་ལྟའི་ལུས་འདི་དང་སྐྱེ་བ་ཐོག་མ་ཞེས་པ་སྐྱེ་བ་
འདིའི་སྔོན་དང་། དེའི་ཡང་སྔོན་སོགས་ཐ་མ་མ་མཆིས་པ་ནས་འགྲོ་བ་རིགས་དྲུག་གི་
གནས་སུ་འཁོར་བ་ན་དེའི་འཁོར་བའི་སྐྱེ་གནས་ཐམས་ཅད་དུ་སྡིག་པའི་ལས་རང་གིས་
བགྱིས་པ་དང་། གཞན་ལ་བགྱིད་དུ་སྩལ་བ་དང་། གཞན་གྱིས་སྡིག་པ་བགྱིས་པ་ལ་རྗེས་
སུ་ཡི་རང་བ་གསུམ་ནི་རྣམ་སྨིན་འདྲ་སྟེ། ལྷག་པར་ཐེག་ཆེན་གྱི་ལུགས་ལ་གཞན་ལ་
འགྱིད་དུ་རྩ་ལ་བ་རྣམ་སྨིན་ལྕི་སྟེ། རང་ལ་སྡོམ་པ་དང་། གཞན་བྱ་བ་ངན་པ་ལ་སྦྱོར་བ་
སོགས་གཉིས་ཕུང་བྱས་པས་སོ། །དེ་དག་ནི་སྡིག་པ་ཞེས་སྤྱིར་བཏང་སྟེ། བྱེ་བྲག་ཕ་མ་
སྦྱིན་ལེན་སོགས་ལྕི་བ་ལྔའི་ནང་ནས་འདིར་གསུམ་སྟེ། མཆོད་རྟེན་གྱི་དཀོར་རམ། ཞེས་
པ་སྐུ་གཟུགས་དང་། གསུང་རབ་དང་། རིང་བསྲེལ་དང་། གནས་ཆེན་པོ་བརྒྱད་ཀྱི་མཆོད་
རྟེན་ལྷ་ཁང་ལ་སོགས་པ་ལ་ཡོན་བདག་དད་པ་ཅན་གྱིས་ཕུལ་བའི་ཡོ་བྱད། དགེ་འདུན་གྱི་
དཀོར་ནི། དགེ་འདུན་གྱི་སྡེ་གཉིས་དང་གསུམ་ལ་སོགས་པ་ལ་གཞན་གྱིས་ཕུལ་བའི་ནོར་
རྫས་འཕྲོག་པ་དང་། ཤིན་ཏུ་ལྕི་བ་ཕྱོགས་བཅུའི་དགེ་འདུན་གྱི་དཀོར་སྤྱིར་རྫས་ཀྱི་མགྲོན་
པོ་སོགས་བཅོམ་པས་དམྱལ་བར་འགྲོ་སྟེ། དེ་ལྟ་བུའི་དཀོར་རང་གིས་འཕྲོགས་པའམ་
གཞན་ལ་འཕྲོག་ཏུ་སྩལ་བ་དང་། གཞན་གྱིས་འཕྲོག་པ་ལ་རྗེས་སུ་ཡི་རང་བ་ལ་སོགས།
མཚམས་མ་མཆིས་པ་ལྔའི་ལས་བགྱིས་པ་སོགས་ནི། ཕ་བསད་པ་དང་། མ་བསད་པ་དང་།
དགྲ་བཅོམ་པ་བསད་པ་དང་། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ་
དང༌། དགེ་འདུན་གྱི་སྡེ་དཀྲུགས་པ་རྣམས་བར་དོ་མེད་པར་དམྱལ་བ་མནར་མེད་དུ་སྐྱེ་བ་
དང་། མི་དགེ་བ་བཅུའི་ལས་ཀྱི་ལམ་ཡང་དག་པར་བླངས་པ་ལ་རང་ཞུགས་པ་དང་།
གཞན་འཇུག་ཏུ་སྩལ་བ་དང་། གཞན་ཞུགས་པ་ལ་རྗེས་སུ་ཡི་རང་བ་ཞེས། མི་དགེ་བ་བཅུ་
ལ153



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་སྲོག་གཅོད་པ། རྐུ་བྱེད་པ། མི་ཚངས་པ་སྤྱོད་པ་སྟེ་ལུས་ཀྱི་གསུམ། རྫུན་དུ་སྨྲ་བ། ཕྲ་མ་
སྨྲ་བ། ཚིག་རྩུབ་ངག་འཁྱལ་ཏེ་ངག་གི་བཞི། བརྣབ་སེམས། གནོད་སེམས། ལོག་པར་ལྟ་
བ་སྟེ་ཡིད་ཀྱི་གསུམ་རྣམས་མི་དགེ་བཅུ། དེ་ལ་ལས་ཀྱི་ལམ་ནི་དྲུག་པ་བཞི་བསྡུ་བ་སྟེ་མི་
དགེ་བ་མཐའ་དག །དེ་རྣམས་རྒྱུན་དུ་བསགས་ན་དམྱལ་བ། ཕལ་ཆེར་སྤྱོད་ན་དུད་འགྲོ།
རེས་འགའ་སྤྱོད་ན་ཡི་དྭགས་སུ་སྐྱེ་བ་ལས་ཚབ་ཆུང་བའམ། དགེ་བ་གཞན་གྱི་དབང་གིས་
མིར་སྐྱེས་ཀྱང་སྲོག་བཅད་པའི་རྒྱུ་མཐུན་གྱིས་འབྲས་བུ་ཚེ་ཐུང་བ་དང་ནད་མང་། མ་བྱིན་
པ་བླངས་པས་དབུལ་ཞིང་འཕོང་། མི་ཚངས་པ་སྤྱོད་པས་ཡུལ་གྱི་དབང་པོ་དང་ཡན་ལག་
མ་ཚང་བར་འགྱུར། ལོག་གཡེམ་གྱིས་རང་གི་ཆུང་མ་གཞན་གྱིས་སྤྱོད་པའམ་ཆུང་མ་དང་
འཐབ་པ་འབྱུང་། རྫུན་སྨྲས་པ་ནི། རང་ལ་བསྐུར་བ་ཡང་གཞན་གྱིས་བསླུ་བར་འགྱུར། ཕྲ་
མས་ནི་འཛའ་བ་དང་དབྱེ་བ་སོགས་འབྱུང་། ཚིག་རྩུབ་ཀྱིས་ནི། མི་སྙན་པ་ཐོས་པ་སོགས་
དང་། ངག་འཁྱལ་གྱིས་ནི། རང་གི་སྨྲས་པ་ལ་གཞན་ཡིད་མི་ཆེས། བརྣབ་སེམས་ཀྱིས་ནི།
འདོད་པ་ཆེ་ཡང་ལག་ཏུ་མི་འོང་། གནོད་སེམས་ཀྱིས་ནི། གཞན་གྱིས་གླེགས་ཚོལ་བར་
བྱེད། ལོག་ལྟས་ནི། གཡོ་སྒྱུ་དང་བཅས་ལོག་པར་ཞུགས་པར་འགྱུར། ཡང་དག་པར་
བླངས་བ་ནི། མི་དགེ་བའི་ལས་དེ་ལ་དགའ་ཞིང་དེའི་གཉེན་པོར་མི་འབད་ཅིང་། དེའི་མ་
སྤངས་པ་སོགས་ལས་ཀྱི་སྒྲིབ་པ། གང་གིས་མཐོ་རིས་དང་ཐར་བའི་ལམ། སྒྲིབ་ནས། ངན་
སོང་གི་སྒོ་ཕྱེ་སྟེ། བདག་དང་སེམས་ཅན་ཐམས་ཅད་རྣམ་སྨིན་ལྕི་བས་དམྱལ་བར་མཆི་
བའམ། བར་པས་དུད་འགྲོའི་སྐྱེ་གནས་སུ་མཆི་བའམ། ཆུང་དུས་ཡི་དྭགས་ཀྱི་ཡུལ་དུ་མཆི་
བའམ། ཞེས་གསུངས་ཏེ། མཆི་བ་ཞེས་པ་བརྡ་རྙིང་སྟེར་དེར་སླེབ་པའི་དོན་ནོ། །མི་དགེ་
བ་སྟོབས་ཆུང་དུས་ཡུལ་མཐའ་འཁོབ་སངས་རྒྱས་ཀྱི་སྒྲ་ཡང་མི་གྲགས་པར་སྐྱེ་བའམ་ཀླ་
ཀློར་ཏེ་གླེན་ཅིང་སྨུག་པ་སྐད་ཀྱང་མི་གོ་བར་སྐྱེ་བའམ། ལྷ་ཚེ་རིང་པོ་ནི་བསོད་ནམས་ཆེ་
༤154ལ



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
ཞིང་ཚེ་རིང་བས་འཆི་བ་མི་དྲན་རྟག་པར་ལྟ་བས་མཐར་ངན་སོང་དུ་ལྟུང་། མིར་སྐྱེས་ཀྱང་
དབང་པོ་མ་ཚང་བར་འགྱུར་བའམ། དབང་པོའི་ནང་ནས་ཡིད་ཀྱི་དབང་པོ་ལ་སྐྱོན་ཞུགས་
པས་ཡང་དག་པའི་ལྟ་བ་དང་བྲལ་ཞིང་། དགེ་སྡིག་སོགས་བླང་དོར་མེད་པར། སངས་
རྒྱས་ཀྱང་མི་བདེན། ངན་འགྲོ་ཡང་མི་བདེན་སྙམ་པ་ལྟ་བ་ལོག་པར་འཛིན་པ་འགྱུར་བ་སྟེ།
མི་དགེ་བ་ཐམས་ཅད་ལས་ལྕི་བར་གསུངས་མི་ཁོམ་པའི་གནས་བརྒྱད་དེ་དང་། སངས་
རྒྱུས་འབྱུང་བ་ལ་མཉེས་པར་མི་འགྱིད་པར་འགྱུར་བའི་ལས་ཀྱི་སྒྲིབ་པ་ནི། སངས་རྒྱས་
འཇིག་རྟེན་དུ་བྱུང་ངམ། སངས་རྒྱས་ཀྱི་སྐུ་གཟུགས་དང་། བླ་མ་ལ་སོགས་པ་བྱོན་པ་
མཐོང་ན་ལྡང་བ་དང་། མགོ་གཡོགས་བསལ་བ་ལ་སོགས་མི་བྱེད་པ་དང་། དམ་པའི་ཆོས་
དང་། དགེ་འདུན་ལ་བཀུར་སྟི་ཞེས་པ་མི་བྱེད་པ་ནི། མཉེས་པ་མི་བགྱིད་པའི་ལས་ཀྱི་སྒྲིབ་
པ་གང་ལགས་པ་དང་། དེ་དག་ཐམས་ཅད་ཞེས་མིང་ཚིག་གིས་སྡིག་པ་སྔར་སྨོས་པ་དང་།
མ་སྨོས་པའི་སྡིག་པའི་རིགས་ཅི་བགྱིས་པ་ཐམས་ཅད་བཤགས་བྱ་སྟེ། སྡིག་པ་དང་དེའི་
འབྲས་བུ་རྣམ་པར་སྨིན་པ་ངན་སོང་གསུམ་སོགས་སྨོས་པས། སེམས་འབྱུང་བ་རྣམ་པར་
སུན་འབྱིན་པའི་སྟོབས། དེ་ལྟ་བུའི་སྡིག་པ་བྱས་པ་དེ་རྣམས། སངས་རྒྱས་བཅོམ་ལྡན་
འདས་སུམ་ཅུ་རྩ་ལྔ་པོ་དེ་དག་ལ་སོགས་པ་རྣམ་པ་ཐམས་ཅད་མཁྱེན་པས་ན་ཡེ་ཤེས་སུ་
གྱུར་པ། དགེ་སྡིག་ཇི་ལྟ་བ་མངོན་སུམ་གཟིགས་པས་སྤྱན་དུ་གྱུར་བ། ལེགས་ཉེས་ཐུགས་
སུ་ཆུད་པས་དཔང་དུ་གྱུར་བ། འཁྲུལ་པ་མི་མངའ་བས་ཚད་མར་གྱུར་བ། དགེ་སྡིག་ཇི་ལྟ་
བ་ཐམས་ཅད་མཁྱེན་པས་ཐམས་ཅད་མཁྱེན་པ། སེམས་ཅན་ཐམས་ཅད་ལ་གཟིགས་པས་
གཟིགས་པ་སྟེ། དེ་བཞིན་གཤེགས་པ་ཡོན་ཏན་རྣམ་པ་དྲུག་དང་ལྡན་པའི་སངས་རྒྱས་དེ་
རྣམས་ཀྱི། མདུན་ནམ་སྤྱན་སྔར་མཐོལ་ལོ་འཆགས་སོ། །ཞེས་པ་བརྡ་རྙིང་སྟེ། སྡིག་པ་མི་
དགེ་བ་གང་བགྱིས། ངག་གིས་བརྗོད་པས་ནི་མཐོལ་བའོ། །དེ་དག་ངོ་ཚ་ཞིང་འཇིགས་
ལ 155



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐྲག་དང་བཅས་བཤགས་པ་ནི་འཆགས་པའོ། །མི་འཆབ་བོ། །མི་སྦེད་དོ་ཞེས་པ་ཡང་བརྡ་
རྙིང་སྟེ། མི་འཆབ་བོ་ཞེས་པ་ནི་མི་གསང་ངོ་ཟེར་བ་སྟེ། འདི་ཚིག་མ་དག་པར་མི་འཚོགས་
སོ་བརྗོད་མཁན་འདུག་པ་ནི། མ་དག་སྒྲ་ལོག་པ་སྟེ། མི་བཤགས་སོ་ཞེས་པར་འགྱུར་བས་
སྐྱོན་ཆེ། མི་སྦེད་དོ་ཞེས་པ་མི་རྐུང་ངོ་ཞེས་པ་སྟེ། དེ་ལྟར་མཐོལ་བ་དང་། འཆགས་པ་དང་།
མི་འཆབ་པ་དང་། མི་ཕྱེད་པ། བཞི་པོ་དེ་འཛོམ་ན་ཉེས་ལྟུང་ཐམས་ཅད་དག་པར་འགྱུར་
ཏེ། གཉེན་པོ་ཀུན་ཏུ་སྤྱོད་པའི་སྟོབས་སོ། །
དེ་ཡང་བྱང་ཆུབ་སེམས་དཔའི་སྡེ་སྣོད་ལས། ཉེས་པ་བྱུང་ན་བཤགས་པར་བྱ། །
སྙིང་རྗེ་བྱམས་པ་ཞུགས་གྱུར་ན། །སྔར་བྱས་ཉེས་པ་དེ་ཡིས་དག །བཤགས་ཀྱང་ཕྱིར་ཞིང་
མི་སྡོམ་ན། །བཤགས་ཀྱང་དྲི་མ་དག་པ་མེད་གསུངས་པས། སླད་ཆད་སྲོག་ལ་བབས་ཀྱང་
སྡིག་པ་དེ་ལྟ་བུ་མི་བགྱིད་པར་གཅོད་ཅིང་སྡོམ་པར་བགྱིད་ལགས་སོ། །ཞེས་སོར་ཆུད་
པས་ཉེས་པ་ལས་ལྡོག་པ་ཆུ་ལོན་གྱི་སྟོབས་ཏེ། སྟོབས་བཞི་ཚང་ན་སྡིག་པ་མེད་པར་
འགྱུར་ལ། དེ་ཡང་སྔར་བྱས་འགྱོད་པ་དང་ད་ལྟ་འཆགས་པ་དང་། ཕྱིན་ཆད་མི་བྱེད་པ་ནི་
བཤགས་པའི་མཆོག་དམ་པ་ཡིན་པར་གསུངས། དེ་དག་ནི་སྡིག་པ་བཤགས་པའི་ལུང་
པོའོ། །
གསུམ་པ་བསྔོ་བ་ལ། བསྔོ་བ་གྲུབ་པ་ནི་དཔང་པོར། སངས་རྒྱས་བཅོམ་ལྡན་
འདས་སུམ་ཅུ་རྩ་ལྔ་པོ། དེ་དག་ཐམས་ཅད་བདག་ལ་དགོངས་སུ་གསོལ། ཞེས་ཞེ་ཐག་པ་
ནས་གསོལ་ནས་གང་བསྔོ་རྒྱུའི་དགེ་བའི་རྩ་བ་ནི། སྦྱིན་པ་ལས་བྱུང་བའམ། ཚུལ་ཁྲིམས་
ལས་བྱུང་བའམ། བསྒོམས་པ་ལས་བྱུང་བ་རྣམས་ཏེ། དེ་ཡང་དུས་ནི་བདག་གི་སྐྱེ་བ་འདི་
དང༌། སྐྱེ་བ་ཐོག་མ་དང༌། ཐ་མ་མ་མཆིས་པ་ནས་ཁམས་གསུམ་རིགས་དྲུག་གི་གནས་སུ་
འཁོར་བ་དང་འཁོར་བའི་སྐྱེ་བ་གཞན་དག་ཏུ་སྦྱིན་པ་རྣམ་པ་བཞི། ཆོས་དང་། མི་འཇིགས་
༤156



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
པ། བྱམས་པ། ཟང་ཟིང་གི་སྦྱིན་པ། ཆེ་ཕྲ། ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་
ཁམ་གཅིག་ཙམ་རྩ་ལ་བའིདགེ་བའི་རྩ་བ་གང་ལགས་པ་ཞེས་གང་ཡོད་པ་དང་། སྐྱེ་བ་དེ་
རྣམས་སུ་བདག་གི་སྡོམ་པའི་ཚུལ་ཁྲིམས། དགེ་སློང་དུ་གྱུར་པའི་ཆེ་ཁྲིམས་ཉིས་བརྒྱ་ལྔ་
བཅུ་རྩ་གསུམ། དགེ་སློང་མར་གྱུར་པའི་ཚེ་ཁྲིམས་སུམ་བརྒྱ་དྲུག་ཅུ་རྩ་བཞི། དགེ་སློང་
མའི་ཐུན་མོང་མིན་པ་བཅུ་གཉིས། དགེ་ཚུལ་ཕ་མར་གྱུར་ཆེ་བླང་འདས་བཅུ་གསུམ། དགེ་
བསྙེན་ཕ་མར་གྱུར་ཚེ་བསླབ་བྱ་བརྒྱད་རྣམས་འདུས་ཅུང་ཟད་ཙམ་སྲུང་བའི་དགེ་བའི་རྩ་བ་
གང་ལགས་པ་དང༌། བདག་གིས་ཚངས་པར་སྤྱོད་པ་ལ་གནས་པ་ཞེས་ཚངས་པ་ནི་མྱ་ངན་
ལས་འདས་པ་སངས་རྒྱས་ཀྱི་སྒྲ་ཡིན་པ། སློབ་དཔོན་ཤཱཀྱ་འོད་ཀྱི ས་འོད་ལྡན་ལས་
གསུངས་པས། དེའི་ལམ་ལ་སྤྱོད་པ་ནི་ཕ་རོལ་ཏུ་ཕྱིན་པ་དྲུག་བསྡུ་བའི་དངོས་པོ་བཞི་
སོགས། དགེ་བའི་ཆོས་སྡུད་ཀྱི་ཚུལ་ཁྲིམས་གང་བསྲུང་བའི་དགེ་བའི་ རྩ་བ་གང་ལགས་
པ་དང་། བདག་གིས་སེམས་ཅན་ཡོངས་སུ་སྨིན་པར་ཞེས་པ་དངོས་དང་བརྒྱུད་པའི་སྒོ་ནས་སེམས་ཅན་
དོན་བྱེད་ཀྱི་ཚུལ་ཁྲིམས་ཀྱིས། བགྱིས་ང་འི་དགེ་བ་རྩ་བ་གང་ལགས་པ་སྟེ། ཚུལ་ཁྲིམས་གསར་།
བདག་གིས་སེམས་ཅན་གྱི་ངོ ན་དུ་སྨོན་པ་དང་འཇུག་པའི་བྱང་ཆུབ་མཆོག་ཏུ་སེམས་
བསྐྱེད་པའི་དགེ་བའི་རྩ་བ་གང་ལགས་པ་དང་། བདག་གིས་བླ་ན་མེད་པའི་ཡེ་ཤེས་ཀྱི ས་
གསུངས་པ་སྔར་སྲིན་པ་དང་། ཚུལ་ཁྲིར།ས་སོགས་བསོད་ནམས་ཚོགས་བསགས་རྣམས་
ནི་བླ་ར་ཡོད་པ་སྟེ། མྱ་ངན་ལས་འདས་པའི་རྒྱ་རི་ཡིན་ཡང་དངོས་སུ་རི་ཐོབ་ད་ལམ་སྔོན་
འཇུག་གི་སེམས་སྦྱོང་ཞིང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་བསྒོམ་པ་ན་བླ་ན་གཞན་
མེད་པའི་ཡེ་ཤེས་ཀྱི་དགེ་བའི་རྩ་བ་ཡིན་པས་རྫོགས་པའི་སངས་རྒྱས་ཐོབ་པར་བྱེད་པ་
གང་ལགས་པ། མདོར་ན་དགེ་བའི་རྩ་བ་གང་ཅི་བགྱིས་པ་དེ་དག་ཐམས་ཅད་ཕྱོགས་
གཅིག་ཏུ་བསྡུས་ཤིང་། ཟླུམ་པོར་བྱས་ཏེ་ཆུད་མི་ཟ་བར་བསྡོམས་ནས། གང་དུ་བསྔོ་ན།
།.



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉན་ཐོས་བླ་ན་མ་མཆིས་པ་དང་། རང་སངས་རྒྱས་གོང་ན་མ་མཆིས་པ་དང་། གོང་མའི་
བྱང་ཆུབ་སེམས་དཔའ་ལའང་གཉིས་ཀྱི་གོང་མ། བླ་མའི་བླ་མ་ནི་སངས་རྒྱས་ཐམས་ཅད་
ཀྱི་གཙོ་བོ་ཡོངས་སུ་བསྔོ་བས། བླ་ན་གཞན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་བསྔོ་བར་བགྱིའོ། །
དེ་ཡང་འཁོར་གསུམ་ཡོངས་སུ་དག་པ་དམིགས་པ་མེད་པའི་བསྔོ་བ་ནི། རྫོགས་
པའི་སངས་རྒྱས་མ་གཏོགས་ལམ་ལ་ཞུགས་པ་རང་རེ་རྣམས་ཀྱིས་བསྔོ་མི་ཤེས་པས། ཇི་
ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང་། ཇི་
ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་
དང༌། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་འདས་རྣམས་ཀྱིས་ཡོངས་སུ་བསྔོ་
བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་དོན་དུ་
འདས་པ་དང་མ་བྱོན་པ་དང་ད་ལྟར་གྱུར་བའི་སངས་རྒྱས་རྣམས་ཀྱིས་དགེ་བའི་རྩ་བ་ཇི་
ལྟར་བསྔོས་པ་བཞིན་དུས་བདག་གིས་དགེ་བའི་རྩ་བ་འདི་རྣམས་ཀྱང་ཡོངས་སུ་བསྔོ་བར་
བྱའོ། །ཞེས་པའི་དོན་ནོ། །
དེ་ཐམས་ཅད་བསྡུ་ན་འདི་ལྟ་སྟེ། སྡིག་པ་ཐམས་ཅད་ནི་སོ་སོར་བཤགས། །བསོད་
ནམས་ཐམས་ཅད་ལ་རྗེས་སུ་ཡི་རང་ངོ༌། །སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་
བསྐོར་བར་བསྐུལ་ཞིང་། མྱ་ངན་ལས་མི་འདའ་བར་བཞུགས་པར་གསོལ་བ་འདེབས་སོ། །
དགེ་བ་དེས་བདག་གིས་བླ་ན་མེད་པའི་ཡེ་ཤེས་ཀྱི་མཆོག་དམ་པར་ཐོབ་པར་གྱུར་ཅིག །
ཅེས་པ་རྣམས་དགེ་བའི་རྩ་བ་བསྔོ་བའི་ཕུང་པོའོ། །
སླར་ཡང་སངས་རྒྱས་བཅོམ་ལྡན་འདས་དེ་དག་ལ་བཀའ་དྲིན་དྲན་པའི་སྒོ་ནས་
བསྟོད་ཅིང་ཕྱག་འཚལ་བ་ནི། མི་མཆོག་རྒྱལ་བ་གང་དག་དེ་ལྟ་བཞུགས་པ་དང་། །གང་
མ158



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་མཚོ་
འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་བར་མཆིའོ། །ཞེས་སྐྱབས་ཀྱི་
མཐར་ཐུག་སངས་རྒྱས་ཡིན་ལ། དེ་ལ་འདས་པ་དང་། མ་བྱོན་པ་དང་། ད་ལྟར་གྱི་སངས་
རྒྱས་འཚོ་ཞིང་གཞེས་པ་སུམ་ཅུ་རྩ་ལྔ་པོ་སོགས་ཐམས་ཅད་ཐུགས་བསྐྱེད་སྨོན་ལམ་མཛད་
སྟོབས་ཡོན་ཏན་རྒྱ་མཚོ་ལྟ་བུ་ཐམས་ཅད་འདྲ་བ་ལ་སྒོ་གསུམ་གུས་པས་ཕྱག་ཐལ་མོ་སྦྱར་
ནས་སྐྱབས་སུ་ཉེ་བར་མཆིའོ། །ཞེས་པ་སྟེ་གཏན་གྱི་སྐྱབས་གནས་ལ་བློ་ལིངས་ཀྱིས་
འགེལ་བའོ། །
ཇི་ཙམ་འདོད་པའི་ཐུན་གྱི་མཐར་སྐྱབས་ཡུལ་དང༌། སྐྱབས་མཁན། སྡིག་སྒྲིབ་
ཐམས་ཅད་མི་ད མི གས་པ་དོན་དམ་པ་ལ་མཉམ་པར་བཞག་པ་ནི། དོན་དམ་པའི་
བཤགས་པ་སྟེ། འགྱོད་པ་བཤགས་པའི་མདོར། ཆོས་ཐམས་ཅད་རང་བཞིན་མེད་པ་ཡིད་
ལ་བྱ་བ་ནི་བཤགས་པ་ཆེན་པོ་སྟེ། དྲང་པོར་འདུག་ལ་ཡང་དག་ལྟོས། །ཡང་དག་ཉིད་ལ་
ཡང་དག་ལྟ། །ཡང་དག་མཐོང་ན་རྣམ་པར་གྲོལ། །དེ་ནི་བཤགས་པ་ཆེན་པོ་ཡིན། །ཞེས་
གསུངས་སོ། །དེ་ལྟར་ལྟུང་བ་བཤགས་པའི་ཆོ་ག་མཆོད་པ་ཐང་སྐུ་སོགས་བཤད་པ་བཞིན་
མ་བྱུང་ཡང་། སེམས་དད་པས་སངས་རྒྱས་དེ་རྣམས་ཀྱི་མཚན་བརྗོད་ཅིང་ཕྱག་འཚལ་བ་
དང་། རང་གིས་བྱས་པ་དང་བསགས་པའི་སྡིག་སྒྲིབ་དྲན་བཞིན་འགྱོད་པ་དང་བཅས་
བཤགས་པ་དང་། དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བ་སོགས་ལན་ཅིག་བྱས་
ནའང་། བསྐལ་པར་བསགས་པའི་སྡིག་པ་འཇོམས་ཤིང༌། སངས་རྒྱས་ཀྱི་གོ་འཕང་ཐོབ་
པར་གདོན་མི་ཟའོ། །སེམས་ཅན་འཆི་ཁ་མའི་རྣ་ལམ་དུ། དེ་བཞིན་གཤེགས་པ་དེ་དག་གི་
མཚན་བརྗོད་ཅིང་སྐྱེ་བ་དེའོ། ཐོག་མ་མེད་པ་ནས་བསགས་པའི་སྡིག་སྒྲིབ་བཤགས་ཤིང༌།
དགེ་བའི་རྩ་བ་ཅུང་ཟད་ཡོད་པ་བསྔོ་བས་རྒྱས་འདེབས་པ་སོགས། དགེ་སློང་ཚུལ་ཁྲིམས་
： ན、， ..



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཙང་མས། སེམས་བརྟན་པོས་ལན་གཅིག་བྱས་ན་སེམས་ཅན་དེ་སངས་རྒྱས་སུམ་ཅུ་རྩ་
ལྔས་རྗེས་སུ་བཟུང་། ངན་སོང་གི་སྒྲ་ཡང་མི་གྲགས། སྡིག་པ་དང་སྒྲིབ་པ་རྣམས་ཀྱང་མེད་
པར་འགྱུར་བ་དང་། སངས་རྒྱས་ཀྱི་ཞིང་དུ་སྐྱེ་བ་སོགས་ཕན་ཡོན་དཔག་ཏུ་མེད་དོ། །གཞན་
ཡང་བྱང་ཆུབ་སེམས་དཔའ་འམ་ཉན་ཐོས་གང་ཡིན་ཀྱང་། རང་སྡོམ་པ་དམ་ཚིག་སོགས་
ལ་ཉམས་ཆགས་བྱུང་ན། ཐུན་ཁོང་དེའམ། ཉིན་ཞག་གི་བར་མ་ཆད་པར་ཕུང་པོ་གསུམ་
པའི་མདོ་སྡེ་འདི་ ག་ཚིག་ཙམ་མིན་པར་འདོན་ན། དེ་མ་ཐག །རྒྱ་མཚོ་ཆེན་པོ་ལ་མི་རོ་
ཞག་ཏུ་མི་གནས་པ་ལྟར། སྡིག་སྒྲིབ་ཀྱིས་གོས་པར་མི་འགྱུར་རོ། །འདི་ནི་ཕུང་པོ་གསུམ་
པའི་ཆུང་ངུ་སྟེ། ཆེན་པོ་ནི་མ་ཡིན་ནོ། །གསུངས་པ་ལྟར་ཕུང་པོ་གསུམ་པའི་མདོ་སྡེ་ཆེན་པོ་ནི།
བོད་དུ་མ་འགྱུར་བའམ། འགྱུར་ཀྱང་བཀའ་འགྱུར་རིན་པོ་ཆེར་མ་ཚུད་པའམ་གང་ཡིན་
ཡང་སྔར་མ་མཇལ་བསླབ་བཏུས་སོགས་སུ་མཆོད་པ་དང་། ཕྱག་དང་། བཤགས་པ་
སོགས་ཀྱི་སྐབས་ལུང་དྲངས་པ་ནི་མང་དུ་འདུག །
སྨྲས་པ། མདོ་དང་གྲུབ་གཞུང་གངས་ཀྱི་རི། །ལྷག་བསམ་ཉི་མས་བཞུས་པའི་ཆབ། །
དོན་ཚིག་ཡན་ལག་བརྒྱད་ལྡན་འདི། །ངོམ་པ་མེད་པ་ད་འཐུངས་ཤིག །ཐོག་མེད་བསགས་
པའི་ལས་ཉོན་མུན། །རྒྱལ་བའི་ཉི་མ་འདི་ཤར་བས། །སྐད་ཅིག་བསལ་ནས་ཡེ་ཤེས་ཀྱི།
སྣང་བས་ཕྱོགས་བརྒྱར་ཁྱབ་པར་ངེས། །
དེ་ལྟར་བྱང་ཆུབ་ལྟུང་བ་བཤགས་པའི་འགྲེལ་པ་ཉུང་ངུ་འདི། གཙོ་བོ་འཕགས་པ་
དཀོན་མཆོག་བརྩེགས་པ་དང་། འདུལ་བ་ལུང་དང་། ཀླུ་སྒྲུབ་ཀྱིས་མཛད་པའི་འགྲེལ་པ།
ཛེ་ཏཱ་རི་དགྲ་ལས་རྣམ་པར་རྒྱལ་བ། ཇོ་བོ་རྗེ་དཔལ་ལྡན་ཨ་ཏི་ཤ །སློབ་དཔོན་ནག་པོ་
པས་མཛད་པ་སོགས་གཞི་བགྱིས། འཇམ་མགོན་ས་སྐྱ་པཎྜི་ཏས། གཡུལ་ལས་རྣམ་པར་
རྒྱལ་བའི་གྲི་ཕུབ་སོགས་ལ། ཁྱད་པར་འཕགས་བསྟོད་ཀྱི་ཁྱོད་ཀྱིས་མཚོན་ཆ་མདུང་མེད་
ལ160



བྱང་ཆུབ་ལྟུང་བ་བཤགས་པའི་བསྡུས་འགྲེལ་ཡིད་ཀྱི་མུན་སེལ།
པ། སོགས་ཀྱི་ལུང་བཀོད་ནས་ཕྱོགས་འགོད་པར་མཛད་ཀྱང་། ཕྱིས་བཀའ་གདམས་པའི་
དགེ་བཤེས་ཀྱི་དྲི་ལན་དུ་གསོར་བཞག་ཕྱིས་བཞེད་མཛད་པ་དང་། རྗེ་ཙོང་ཁ་པ་ཆེན་པོའི་
ཞལ་གཟིགས་ཀྱི་ཞལ་ཐང་དང་མཐུན་ཞེས་གོང་ས་བདུན་པའི་བཀའ་འབུམ་དུ་འཁོད་པ་
ལྟར་ཀླུ་སྒྲུབ་ལུགས་ཕྱོགས་དང་། ཕྱག་ཞལ་སྐུ་མདོག་ཕྱག་མཚན་སོགས་གཙོ་བོར་བཟུང་།
མཚན་གྱི་དག་པ་སོགས་རྒྱས་བཤད་ཀྱི་རིགས་དོར་ནས་བྲིས་པ་འདི་ཡང་། མགོན་པོ་འབྲི་
གུང་པ་ཆེན་པོའི་གྲྭ་རིགས་ཁྲི་མིང་གིས་བྲིས་ནས་ཕུལ་བ་དགེའོ།། །།
ལ161



ཐར་ལམ་གསལ་སྒྲོན་ལས། རྒྱལ་པོ་མངོ་བཅུའི་རྩ་འགྲེལ་ཕྱོགས་བསྒྲིགས།
༄༅། །འཕགས་པ་དཀོན་མཆོག་བརྩེགས་པ་ལས་བྱུང་བའི་
ལྟུང་བ་བཤགས་པའི་སྒོམ་ཟིན་བདུད་རྩིའི་
ཆུ་རྒྱུན་བཞུགས་སོ།།
ཟུར་མར་་དྷ་རྣམ་རྒྱལ།
ཕྱག་བྱར་འོས་པ་རྣམས་ལ་ན་མོ་སྟེ་ཕྱག་འཚལ་བའི་དོན་ཡིན་པས་འགྱུར་གྱི་ཕྱག་
གོ། །ཐེག་ཆེན་བྱང་ཆུབ་སེམས་དཔའི་ལྟུང་བ་བཤགས་པའི་ཐབས་ཕུང་པོ་གསུམ་པའི་
མདོ་འདི་འདོན་པ་ལ་བཤགས་ཡུལ་གསལ་འདེབས་པ་དང་། ཇི་ལྟར་བཤགས་པ་གཉིས་
ལས། དང་པོ་ནི་མདུན་གྱི་ནམ་མཁར་པད་ཟླ་ལྔ་ཚོམ་གྱི་གདན་དབུས་མ་ལ་རང་གི་མཁན་
སློབ་སོགས་ཀྱིས་གཙོ་བོར་གྱུར་པའི་བླ་མ། གཡས་སུ་ཤཱཀ་ཐུབ་ལ་ལྟུང་བ་བཤགས་པའི་
སངས་རྒྱས་སོ་ལྔ་མཆོག་གི་སྤྲུལ་སྐུའི་ཆ་ལུགས་ཅན་ཕྱག་མཉམ་བཞག་གམ་ཆོས་འཆད་
ཀྱི་ཕྱག་རྒྱ་མཛད་པ་དང་བཅས་ཕྱོགས་བཅུའི་སངས་རྒྱས་ཀྱིས་བསྐོར་བར་བསམ་ལ་།
རྒྱབ་ཏུ་དམ་ཆོས་དཀོན་མཆོག་གི་ངོ་བོ་གསུང་རབ་པུ་ཏིའི་རྣམ་པ་ཀུན་དགའ་ར་བར་
བརྩེགས་ཤིང་གསེར་གདོང་ཁྲ་ཆེམ་མེར་རང་ལ་བསྟན་པ། གཡོན་དུ་དགེ་འདུན་དཀོན་
ཆོག་ནམ་ཊ། བའི་སྙིང་པོ་སོགས་བྱང་སེམས་ཉན་རང་
སོགས་བྱང་སེམས་ཉན་རང་གི་ཚོགས་དང་མདུན་དུ་རྗེ་བཙུན་



འཕགས་པ་དཀོན་མཆོག་བརྩེགས་པ་ལས་བྱུང་བའི་ལྟུང་བ་བཤགས་པའི་སྒོམ་ཟིན་བདུད་རྩིའི་ཆུ་རྒྱུན།
སྒྲོལ་མ་སོགས་ལྷག་པའི་ལྷ་རྣམས་ཡོད་པར་བསམ་ལ་བདག་གི་གཡས་གཡོན་སྔོན་རྒྱབ་
ཏུ་ཕ་མ་དགྲ་གཉེན་གྱི་སེམས་ཅན་ཐམས་ཅད་ཉེས་ལྟུང་བཤགས་པའི་ཕྱིར་དུ་འཁོད་པར་
བསམ་སྟེ་ཡུལ་དེ་དག་ལ་ཤིན་ཏུ་དད་པའི་སེམས་དང་སེམས་ཅན་ལ་སྙིང་རྗེ་དང་ཉེས་ལྟུང་
འཆགས་པར་འདོད་པའི་སེམས་སེམས་ཀྱིས་ཆབས་ཅིག་ཏུ་འདོན་པར་བྱའོ། །
གཉིས་པ་ལ་ཕུང་པོ་གསུམ་ལས་ཐོག་མར་ཕྱག་འཚལ་བའི་ཕུང་པོ་ནི། བདག་མིང་
འདི་ཞེས་བགྱི་བ། བླ་མ་ལ་ཚེ་རབས་ཀུན་ཏུ་འདྲེན་པའི་མགོན་ཏུ་འགྱུར་བར་སྐྱབས་སུ་
མཆིའོ། །སངས་རྒྱས་ལ་གནས་སྐབས་ཆོས་སྟོན་པའི་སྟོན་པ་དང་མཐར་ཐུག་ཐོབ་བྱར་
སྐྱབས་སུ་མཆིའོ། །ཆོས་ལ་བྱང་ཆུབ་ཐོབ་པའི་ལམ་དུ་འགྱུར་བར་སྐྱབས་སུ་མཆིའོ། །དགེ་
འདུན་ལ་བྱང་ཆུབ་སྒྲུབ་པའི་གྲོགས་སུ་འགྱུར་བར་སྐྱབས་སུ་མཆི་སྟེ་འགྲོའོ། །ཞེས་སྐྱབས་
སུ་འགྲོ་ཞིང་སེམས་བསྐྱེད་ལ་བྱེ་བྲག་ཏུ་སངས་རྒྱས་སོ་ལྔ་སོགས་ལ་ཕྱག་བྱ་བ་ནི། བཅོམ་
ལྡན་འདས་དེ་བཞིན་བཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཤཱཀྱ་ཐུབ་པ་ལ་ལུས་ངག་ཡིད་གསུམ་གྱིས་གུས་པར་འདུད་ཅིང་ཁྱད་པར་དུ་ལུས་གྲངས་
མེད་པས་ཕྱག་འཚལ་ལོ། །དེ་བཞིན་བཤེགས་པ་རྡོ་རྗེ་སྙིང་པོས་རབ་ཏུ་འཇོམས་པ་ལ་
ཕྱག་འཚལ་ལོ། །དེ་བཞིན་གཤེགས་པ་རིན་ཆེན་འོད་འཕྲོ་ལ་ཕྱག་འཚལ་ལོ། །དེ་བཞིན་
བཤེགས་པ་ཀླུ་དབང་གི་རྒྱལ་བོ་ལ་ཕྱག་འཚལ་ལོ། །དེ་བཞིན་གཤེགས་པ་དཔའ་བོའི་སྡེ་
ལ་ཕྱག་འཚལ་ལོ། །དེ་བཞིན་བཤེགས་པ་དཔལ་དགྱེས་ལ་ཕྱག་འཚལ་ལོ། །དེ་བཞིན་
གཤེགས་པ་རིན་ཆེན་མེ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་ཟླ་འོད་ལ་
ཕྱག་འཚལ་ལོ། །དེ་བཞིན་གཤེགས་པ་མཐོང་བ་དོན་ཡོད་ལ་ཕྱག་འཚལ་ལོ། །དེ་བཞིན་
གཤེགས་པ་རིན་ཆེན་ཟླ་བ་ལ་ཕྱག་འཚལ་ལོ། །དེ་བཞིན་གཤེགས་པ་དྲི་མ་མེད་པ་ལ་
ཕྱག་འཚལ་ལོ། །དེ་བཞིན་གཤེགས་པ་དཔལ་སྦྱིན་ལ་ཕྱག་འཚལ་ལོ། །དེ་བཞིན་
༤163ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཤེགས་པ་ཚངས་པ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པས་བྱིན་ལ་ཕྱག་
འཚལ་ལོ། །དེ་བཞིན་གཤེགས་པ་ཆུ་ལྷ་ལ་ཕྱག་འཚལ་ལོ། །དེ་བཞིན་གཤེགས་པ་ཆུ་ལྷའི་
ལྷ་ལ་ཕྱག་འཚལ་ལོ། །དེ་བཞིན་གཤེགས་པ་དཔལ་བཟང་ལ་ཕྱག་འཚལ་ལོ། །དེ་བཞིན་
གཤེགས་པ་ཙནྡན་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་གཟི་བརྗིད་མཐའ་
ཡས་ལ་ཕྱག་འཚལ་ལོ། །དེ་བཞིན་གཤེགས་པ་འོད་དཔལ་ལ་ཕྱག་འཚལ་ལོ། །དེ་བཞིན་
གཤེགས་པ་མྱ་ངན་མེད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྲེད་མེད་
ཀྱི་བུ་ལ་ཕྱག་འཚལ་ལོ། །དེ་བཞིན་གཤེགས་པ་མེ་ཏོག་དཔལ་ལ་ཕྱག་འཚལ་ལོ། །དེ་
བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པས་མངོན་པར་མཁྱེན་པ་ལ་ཕྱག་
འཚལ་ལོ། །དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་པས་མངོན་པར་མཁྱེན་
པ་ལ་ཕྱག་འཚལ་ལོ། །དེ་བཞིན་གཤེགས་པ་ནོར་དཔལ་ལ་ཕྱག་འཚལ་ལོ། །དེ་བཞིན་
གཤེགས་པ་དྲན་པའི་དཔལ་ལ་ཕྱག་འཚལ་ལོ། །དེ་བཞིན་གཤེག་པ་མཚན་དཔལ་ཤིན་ཏུ་
ཡོངས་བསྒྲགས་ལ་ཕྱག་འཚལ་ལོ། །དེ་བཞིན་གཤེགས་པ་དབང་པོ་ཏོག་གི་རྒྱལ་མཚན་
གྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཤིན་ཏུ་རྣམ་པར་གནོན་པའི་དཔལ་
ལ་ཕྱག་འཚལ་ལོ། །དེ་བཞིན་གཤེགས་པ་གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་
འཚལ་ལོ། །དེ་བཞིན་གཤེགས་པ་རྣམ་པར་གནོན་པས་གཤེགས་པའི་དཔལ་ལ་ཕྱག་
འཚལ་ལོ། །དེ་བཞིན་གཤེགས་པ་ཀུན་ནས་སྣང་བ་བཀོད་པའི་དཔལ་ལ་ཕྱག་འཚལ་ལོ། །
དེ་བཞིན་གཤེགས་པ་རིན་ཆེན་པདྨ་རྣམ་པར་གནོན་པ་ལ་ཕྱག་འཚལ་ལོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་པདྨ་ལ་
རབ་ཏུ་བཞུགས་པ་རི་དབང་གི་རྒྱལ་པོ་ལ་ཕྱག་འཚལ་ལོ། །ཞེས་དེ་ལྟར་སྐྱབས་སུ་འགྲོ་
ཞིང་ཕྱག་འཚལ་བ་ནི་གཉེན་པོ་སྟོབས་བཞི་ལས་རྟེན་གྱི་སྟོབས་ཡིན་ནོ་དེ་ལྟར་ཕྱག་བྱ་
- 1 {-， -



འཕགས་པ་དཀོན་མཆོག་བརྩེགས་པ་ལས་བྱུང་བའི་ལྟུང་བ་བཤགས་པའི་སྒོམ་ཟིན་བདུད་རྩིའི་ཆུ་རྒྱུན།
བའི་ཕུང་པོ་དང་།
གཉིས་པ་སྡིག་པ་བཤགས་པའི་ཕུང་པོ་ནི་གོང་གི། དེ་དག་ལ་སོགས་པ་གཞན་ཡང་
ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཏེ་
འཚོ་ཞིང་གཞེས་པ་སྔོན་བྱོན་པ་དང་ད་ལྟར་བཞུགས་པའི་སངས་རྒྱས་བཅོམ་ལྡན་འདས་དེ་
དག་ཐམས་ཅད་བདག་ལ་ལྟུང་བ་དག་པའི་ཕྱིར་དུ་བརྩེ་བ་ཆེན་པོས་དགོངས་སུ་གསོལ།
ཞེས་དགོངས་སུ་གསོལ་ནས་བཤགས་པ་དངོས་ནི་བདག་གི་ད་ལྟ་མིའི་ལུས་སུ་གྱུར་པའི་
སྐྱེ་བ་འདི་དང་། གཞན་ཡང་སྔོན་སྐྱེ་བ་ཐོག་མ་དང་། ཐ་མ་འདི་ཙམ་ནས་ཡིན་ཞེས་ངོས་
བཟུང་དུ་མ་མཆིས་པ་ནས་ངན་སོང་གསུམ་དང་མཐོ་རིས་གསུམ་གྱི་རིགས་དྲུག་གི་འཁོར་
བ་ན་འཁོར་བའི་མངལ་སྒོང་དྲོད་གཤེར་བརྫུས་ཏེ་འབྱུང་བའི་སྐྱེ་གནས་བཞི་པོ་ཐམས་
ཅད་དུ་སྤྱིར་སྡིག་པའི་ལས་རང་གིས་དངོས་སུ་བགྱིས་པ་དང་། གཞན་ལ་བརྒྱུད་ནས་
བགྱིད་དུ་སྩལ་བཅུག་པ་དང་། གཞན་གྱིས་བགྱིས་པ་ལ་རྗེས་སུ་ཡི་རང་ཞིང་དགའ་བའམ།
བྱེ་བྲག་ཏུ་ཉེས་པ་ཆེ་ཞིང་བྱང་སེམས་ཀྱི་རྩ་ལྟུང་དུ་འགྱུར་བ་མཆོད་རྟེན་གྱི་དཀོར་རམ།
དགེ་སློང་བཞིའི་དགེ་འདུན་གྱི་དཀོར་རམ། ཕྱོགས་བཅུ་ནས་འདུས་པའི་དགེ་འདུན་གྱི་
དཀོར་རང་གི་ལུས་ཀྱིས་འཕྲོག་པ་དང་། གཞན་ལ་ངག་གིས་འཕྲོག་ཏུ་བཅུག་པ་དང་།
གཞན་གྱིས་འཕྲོག་ཟིན་པ་ལ་ཡིད་ཀྱིས་རྗེས་སུ་ཡི་རང་བའམ། རང་གི་ཕ་དང་མ་དང་དགྲ་
བཅོམ་པ་བསད་པའི་མཚམས་མེད་གསུམ་དང་སངས་རྒྱས་ཀྱི་སྐུ་ལ་ངན་སེམས་ཀྱིས་ཁྲག་
འབྱིན་པ་དང་དགེ་འདུན་འཁོར་ལོའི་དབྱེན་བགྱིས་པ་སྟེ་མཚམས་མ་མཆིས་པ་ལྔའི་ལས་
རང་གིས་བགྱིས་པ་དང་། གཞན་ལ་བགྱིད་དུ་སྩལ་བ་དང་། གཞན་གྱིས་བགྱིས་པ་ལ་རྗེས་
སུ་ཡི་རང་བའམ། ལུས་ཀྱི་སྲོག་གཅོད་མ་བྱིན་ལེན་དང་མི་ཚངས་སྤྱོད་གསུམ། ངག་གི་
ལ165



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྫུན་ཕྲ་མ་ཚིག་རྩུབ་ངག་འཆལ་བཞི། ཡིད་ཀྱི་བརྣབ་སེམས་གནོད་སེམས་ལོག་ལྟ་གསུམ་
བཅས་མི་དགེ་བ་བཅུའི་ལས་ཀྱི་རང་བཞིན་ངན་སོང་དུ་འགྲོ་བའི་ལམ་དེ་རྣམས་ཡང་དག་
པར་བླངས་བ་ལ་རང་ཞུགས་པ་དང་། གཞན་འཇུག་ཏུ་སྩལ་བ་དང་། གཞན་དག་འཇུག་པ་
ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་བསྒྲིབས་ནས་ཚ་གྲང་གི་སྡུག་བསྔལ་
གྱིས་ཆོས་སྒྲུབ་ཏུ་མི་ཁོམ་པ་བདག་སེམས་ཅན་དམྱལ་བར་མཆི་སྟེ་འགྲོ་བའི་ལས་
བསགས་པའམ། རྨོངས་ནས་མི་ཁོམ་པ་དུད་འགྲོའི་སྐྱེ་གནས་སུ་མཆི་སྟེ་འགྲོ་བའི་ལས་
བསགས་པའམ། བཀྲེས་སྐོམ་གྱིས་མི་ཁོམ་པ་ཡི་དྭགས་ཀྱི་ཡུལ་དུ་མཆི་བའམ། ཆོས་མེད་
པས་མི་ཁོམ་པ་ཆོས་དར་བའི་ཡུལ་དབུས་ལས་རིང་བའི་ཡུལ་མཐའ་འཁོབ་ཏུ་སྐྱེ་བའམ།
རང་བཞིན་གྱིས་ཆོས་ལ་མི་སྤྱོད་པའི་རྨོངས་པ་སོགས་ཀླ་ཀློར་སྐྱེ་བའམ། འདོད་ཡོན་དང་
ཏིང་ངེ་འཛིན་ལ་གཡེང་བས་ཆོས་སྒྲུབ་ཏུ་མི་ཁོམ་པ་ལྷ་ཚེ་རིང་པོ་རྣམས་སུ་སྐྱེ་བའམ་མིག་
སོགས་དབང་པོ་ལས་སུ་མི་རུང་བས་ཆོས་སྒྲུབ་ཏུ་མི་ཁོམ་པ་དབང་པོ་མ་ཚང་བར་འགྱུར་
བའམ། རང་རྒྱུད་ལོག་ལྟའི་དབང་གིས་མི་ཁོམ་པ་ལྟ་བ་ལོག་པ་འཛིན་པར་འགྱུར་བའམ།
སྟོན་པ་དང་བསྟན་པ་མེད་པས་ཆོས་ལ་མི་ཁོམ་པ་སངས་རྒྱས་འབྱུང་བ་ལ་ཐུགས་མཉེས་
པར་མི་བགྱིད་པར་འགྱུར་བ་སྟེ་མི་ཁོམ་བརྒྱད་དུ་སྐྱེ་བར་འགྱུར་བ་དང་བཅས་པའི་
འཆགས་བྱའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་བཤགས་ཡུལ་སངས་རྒྱས་
བཅོམ་ལྡན་འདས་ཤེས་བྱ་ཐམས་ཅད་མཁྱེན་པའི་ཡེ་ཤེས་སུ་གྱུར་བ། དེ་ཤེས་པ་ལ་དབང་
བསྒྱུར་བའི་སྤྱན་ཉིད་དུ་གྱུར་པ། སྤང་བླང་ཀུན་གྱི་ཤན་འབྱེད་པའི་དཔང་པོ་ཉིད་དུ་གྱུར་པ།
ཀུན་གྱི་བླ་མར་གྱུར་པས་ཚད་མད་གྱུར་པ། ཆོས་ཅན་མཁྱེན་པ་ཆོས་ཉིད་གཟིགས་པ། དེ་
དག་གི་སྤྱན་སྔར་ཉེས་པ་སོ་སོར་མིང་ནས་སྨྲ་ཞིང་མཐོལ་ལོ། །འཆགས་ཤིང་དུམ་བུར་
བཤགས་སོ། །སྔར་གྱི་ཉེས་ལྟུང་གསང་ཞིང་མི་འཆབ་བོ། །ད་ལྟའི་ཉེས་ལྟུང་གསང་ཞིང་མི་
༤166



འཕགས་པ་དཀོན་མཆོག་བརྩེགས་པ་ལས་བྱུང་བའི་ལྟུང་བ་བཤགས་པའི་སྒོམ་ཟིན་བདུད་རྩིའི་ཆུ་རྒྱུན།
སྦེད་དོ། །ཞེས་སྔར་བྱས་ཀྱི་སྡིག་པ་ལ་ཁོང་དུ་དུག་སོང་བ་ལྟ་བུའི་འགྱོད་སེམས་དྲག་པོ་
བྱེད་པ་ནི་སྟོབས་བཞི་ལས་རྣམ་པར་སུན་འབྱིན་པའི་སྟོབས་ཡིན་ནོ། །སླན་ཆད་ཀྱང་སྡིག་
པ་དེ་དག་རྒྱུན་གཅོད་ཅིང་སྒོ་གསུམ་ལེགས་པར་སྡོམ་པར་བགྱི་ལགས་སོ་ཞེས་ཕྱིན་ཆད་
སྲོག་ལ་བབས་ཀྱང་མི་བྱ་བར་དམ་བཅའ་བ་ནི་སྟོབས་བཞི་ལས་ཉེས་པ་ལས་སླར་ལྡོག་
པའི་སྟོབས་ཞེས་བྱ་སྟེ་དེ་ལས་ཀྱང་འགྱོད་སེམས་དང་སྡོམ་སེམས་གཉིས་པོ་ཤིན་ཏུ་གཙོ་
ཆེའོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་བརྩེ་བས་དགོངས་སུ་
གསོལ། བདག་གིས་ད་ལྟའི་སྐྱེ་བ་འདི་དང་། སྔོན་གྱི་སྐྱེ་བ་ཐོག་མ་དང་ཐ་མ་མ་མཆིས་པ་
ནས་འཁོར་བ་ན་འཁོར་བའི་སྐྱེ་གནས་བཞི་པོ་གཞན་དག་ཏུ་གང་བསྔོ་བ་བསོད་ནམས་བྱ་
བའི་དངོས་པོ་གསུམ་ལས་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་རྒྱ་ཆེ་བ་
གཞན་ལྟ་ཅི་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་བུ་གཅིག་ཙམ་སྩལ་བའི་
དགེ་བའི་རྩ་བ་གང་ལགས་པ་དང་། ཚུལ་ཁྲིམས་ལས་བྱུང་བའི་བསོད་ནམས་བྱ་བའི་
དངོས་པོ་ཉེས་སྤྱོད་སྡོམ་པའི་ཚུལ་ཁྲིམས་སུ་གྱུར་པའི་བདག་གིས་ཚུལ་ཁྲིམས་བསྲུངས་
བའི་དགེ་བའི་རྩ་བ་གང་ལགས་པ་དང་། དགེ་བ་ཆོས་སྡུད་ཀྱི་ཚུལ་ཁྲིམས་སུ་གྱུར་པ་
བདག་གིས་དགེ་བ་བཅུའི་ཚངས་པར་སྤྱོད་པ་ལ་གནས་པའི་དགེ་བའི་རྩ་བ་གང་ལགས་པ་
དང་། སེམས་ཅན་དོན་བྱེད་ཀྱི་ཚུལ་ཁྲིམས་སུ་གྱུར་པ་བདག་གིས་སེམས་ཅན་རྣམས་བྱང་
ཆུབ་ཀྱི་ལམ་ལ་དང་པོར་འཇུག་པར་བྱེད་པའི་སྒོ་ནས་ཡོངས་སུ་སྨིན་པར་བགྱིས་པའི་དགེ་
བའི་རྩ་བ་གང་ལགས་པ་དང་། སྒོམ་པ་ལས་བྱུང་བའི་བསོད་ནམས་བྱ་བའི་དངོས་པོ་
བདག་གིས་བསམ་པ་བྱང་ཆུབ་མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་
དང་
། བདག་གིས་སྦྱོར་བ་འབྲས་བུ་བླ་ན་མེད་པའི་ཡེ་ཤེས་ཐོབ་པ་ཉིད་ཀྱི་དགེ་བའི་རྩ་བ་
ཏིང་ངེ་འཛིན་དང་ཤེས་རབ་སོགས་གང་ལགས་པ་དེ་དག་འདས་པའི་དགེ་བ་བསྒྲུབས་ཟིན་
ལ167



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཐམས་ཅད་ཕྱོགས་གཅིག་ཏུ་བསྡུས་ཤིང་ད་ལྟར་གྱི་དགེ་བ་སྒྲུབ་བཞིན་པ་ཐམས་ཅད་
ཐབས་གཅིག་ཏུ་བཟླུམས་ཏེ་མ་འོངས་པའི་དགེ་བ་བསྒྲུབ་པར་འགྱུར་བ་ཐམས་ཅད་ལྷན་
ཅིག་ཏུ་བསྡོམས་ནས་གང་དུ་བསྔོ་བ་འབྲས་བུ་རྫོགས་པའི་བྱང་ཆུབ་ནི་མཐོ་རིས་ལས་ཁྱད་
པར་དུ་འཕགས་པས་བླ་ན་མ་མཆིས་པ་དང་། ཉན་ཐོས་ཀྱི་ས་ལས་འཕགས་པས་གོང་ན་
མ་མཆིས་པ་དང་། རང་རྒྱལ་གྱི་ས་ལས་འཕགས་པས་གོང་མའི་ཡང་གོང་མ། བྱང་སེམས་
ཀྱི་ས་ལས་འཕགས་པས་བླ་མའི་ཡང་བླ་མར་ཡོངས་སུ་བསྔོ་བ་ཁྱད་པར་དུ་འཕགས་པ་ནི་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཆེད་དག་ཏུ་ཡོངས་སུ་
བསྔོ་བར་བགྱིའོ། །དཔེ་ཇི་ལྟར་བསྔོ་ན་སྔོན་འདས་པའི་སངས་རྒྱས་བཅོམ་ལྡན་འདས་
རྣམས་ཀྱིས་ཡོངས་སུ་བསྔོས་པ་དང་། ཇི་ལྟར་མ་བྱོན་པའི་མ་འོངས་པའི་སངས་རྒྱས་
བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང་། ཇི་ལྟར་ད་ལྟ་བཞུགས
པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་བཞིན་པ་དེ་
བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །མདོར་ན་སྡིག་པ་ཐམས་ཅད་ནི་སོ་
སོར་བཤགས། དེ་ལྟར་སྡིག་པ་བཤགས་ང་འི་ཕུང་པོ་སོང་ནས།
གསུམ་པ་དགེ་བ་ལ་རྗེས་སུ་ཡི་རང་བའི་ཕུང་པོ་ནི་མཐོརིས་དང་ཐར་བ་ཐོབ་པའི་
བསོད་ནམས་སྒྲུབ་པ་ཐམས་ཅད་ལ་ནི་དགའ་བས་རྗེས་སུ་ཡི་རང་ངོ་། །སངས་རྒྱས་ཐམས་
ཅད་ལ་ནི་ཆོས་ཀྱི་འཁོར་ལོ་བསྐོར་བར་བསྐུལ་ཞིང་མྱ་ངན་ལས་མི་འདའ་བར་ཡུན་རིང་དུ་
བའགས་པར་གསོལ་བ་འདེབས་སོ། །བདག་གིས་བླ་ན་མེད་པའི་ཡེ་ཤེས་ཀྱི་མཆོག་དམ་
པ་སངས་རྒྱས་ཀྱི་གོ་འཕང་ཐོབ་པར་གྱུར་ཅིག་ཅེས་པ་སྟེ་དེ་ལྟར་སྐྱབས་སུ་འགྲོ་བ། ཕྱག་
འཚལ་བ། སྡིག་པ་བཤགས་པ། དགེ་བ་བསྔོ་བ། རྗེས་སུ་ཡི་རང་། ཆོས་འཁོར་བསྐུལ་བ།
བཞུགས་པར་གསོལ་བ། སྨོན་ལམ་འདེབས་པ་སྟེ་ཡན་ལག་བརྒྱད་ཡོད་ཀྱང་གཙོ་བོ་ཕུང་
(༨



འཕགས་པ་དཀོན་མཆོག་བརྩེགས་པ་ལས་བྱུང་བའི་ལྟུང་བ་བཤགས་པའི་སྒོམ་ཟིན་བདུད་རྩིའི་ཆུ་རྒྱུན།
པོ་གསུམ་དུ་བསྡུས་ཏེ་བཤད་པ་ནི་མདོ་ལས་གསུམ་དུ་གསུངས་པའི་དགོངས་པ་ཡིན་ནོ། །
མཇུག་བསྡུ་བ་ནི་འགྲོ་བ་ལྷ་དང་བཅས་པའི་མི་ཡི་མཆོག་ཏུ་གྱུར་པའི་རྒྱལ་བ་གང་
དག་ད་ལྟར་བཞུགས་པ་དང་། གང་དག་སྔོན་འདས་པ་དག་དང་དེ་བཞིན་དུ་གང་མ་བྱོན་
པ་མ་འོངས་པ་བཅས་སྤངས་རྟོགས་ཕྲིན་ལས་ཀྱི་ཡོན་ཏན་དང་བསྔགས་པའི་འོས་སུ་གྱུར་
པ་མཐའ་ཡས་པ་ཟབ་ཅིང་རྒྱ་མཚོ་དང་འདྲ་བ་ཀུན་ལ། སླར་ཡང་ལུས་གུས་པའི་སྒོ་ནས་
ཐལ་མོ་སྦྱར་བར་བགྱིས་ཏེ་ཡིད་གུས་པའི་སྒོ་ནས་སྐྱབས་སུ་ཉེ་བར་མཆིའོ། །ཞེས་དེ་ལྟར་
བཤགས་པ་མན་ཆད་ཀྱི་བསྔོ་བ་སོགས་ཀྱི་ཡན་ལག་རྣམས་དང་ལྟུང་བ་བཤགས་པའི་མདོ་
འདོན་པ་བཅས་ནི་གཉེན་པོ་སྟོབས་བཞི་ལས་གཉེན་པོ་ཀུན་ཏུ་སྤྱོད་པའི་སྟོབས་ཡིན་ནོ། །
དེ་ནས་བཤགས་ཡུལ་རྣམས་རང་བཞིན་མི་དམིགས་པར་བཞག་ནས་དགེ་བ་བསྔོ་བའི་
ཚིགས་སུ་བཅད་པ་ཅི་རིགས་པ་གདོན་པར་བྱའོ། །
དེ་ལྟར་སྟོབས་བཞིའི་དོན་སོག་
འི་དོན་སོགས་དོན་ཡིད་ལ་དྲན་བཞིན་དུ་ཉིན་མཚན་དུས་དྲུག་ཏུ་
འདོན་པའམ། རྒྱུན་ཁྱེར་ལྟ་བུར་འདོན་ཡང་རུང་། སྡིག་པ་དག་པའི་མཚན་མ་མ་བྱུང་གི་
བར་དུ་ཤུགས་ཕྱུང་ནས་འདོན་ན། ལས་སྒྲིབ་དང་ཉེས་ལྟུང་དག་པའི་ཐབས་མདོ་ལས་ལྟུང་
བ་བཤགས་པའི་མདོ་འདི་དང་སྔགས་ལས་རྡོ་རྗེ་སེམས་དཔའི་ཡིག་བརྒྱའི་སྒོམ་བཟླས་
ཉིད་ཤིན་ཏུ་བསྔགས་ཤིང་བྱ་སླ་ལ་ཕན་ཡོན་ཆེ་བ་ཡིན་པས། ཉེས་ལྟུང་བཤགས་པར་
འདོད་པ་རྣམས་ཀྱིས་ཡི་དམ་དུ་འཆང་བ་གལ་ཆེའོ། །དེ་ལྟར་བཤགས་ན་མཚམས་མེད་
ལྔའི་ལས་ཀྱང་བྱང་ཞིང་དག་ན་ཉེས་པ་གཞན་འདག་པ་ལྟ་ཅི་སྨོས། དཔེར་ན་ཕྱོགས་གང་
དང་གང་དུ་འགྲོ་བ་ན་དེའི་ཕྱོགས་ཀྱི་སངས་རྒྱས་ལ་ཕྱག་འཚལ་ན། ཕྱོགས་དེ་ནས་
འཇིགས་པ་ཀུན་ལས་སྐྱོབ་ནུས་པ་ཕྱོགས་བཅུའི་མུན་སེལ་གྱི་མདོ་ལས་འབྱུང་བའི་སངས་
རྒྱས་ཀྱི་མཚན་བརྗོད་པ་བཞིན། སངས་རྒྱས་རྒྱལ་བ་རིན་ཆེན་གྱི་མཚན་ཐོས་ན་སུམ་ཅུ་རྩ་
~169



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་གྱི་ལྷར་སྐྱེ་བ་དང་། སངས་རྒྱས་སྨན་བླའི་མཚན་ཐོས་ན་བུད་མེད་དུ་མི་སྐྱེ་བ་
གསུངས་པ་བཞིན་དུ། འདིར་ཡང་སངས་རྒྱས་སོ་ལྔའི་མཚན་ཐོས་པ་དང་། རང་གིས་
བརྗོད་པ་ཙམ་གྱིས་ལས་ཀྱི་སྒྲིབ་པ་དང་ལྟུང་བ་ཐམས་ཅད་རིམ་བཞིན་བྱང་ཞིང་དག་པར་
འགྱུར་བ་ཡིན་པས་དེའི་ཁར་གཉེན་པོ་སྟོབས་བཞི་ཚང་བར་བཤགས་ན་ནི་སྟོབས་རེ་རེས་
ཀྱང་། སྔོན་སོར་ཕྲེང་ཅན་དང་། གཅུང་མཛེས་དགའ་སོགས་ཀྱིས་མཚམས་མེད་ཀྱི་ལས་
བྱས་པ་སོགས་ཀྱང་དག་པར་གསུངས་ན་སྟོབས་བཞིས་དག་པར་ལྟ་ཅི་སྨོས། དེས་ན་རང་
བཞིན་དང་བཅས་པའི་ཉེས་པ་ནི་ཉིན་མཚན་སྐད་ཅིག་རེར་ཡང་ཆར་བཞིན་དུ་བབས་པས་
བཤགས་པ་འདི་ལ་བརྩོན་པ་གལ་ཆེ་ཞིང་། ལས་སྒྲིབ་དག་ན་སྒོམ་བྱུང་གི་ཡོན་ཏན་སོགས་
ཤིན་ཏུ་འབྱུང་སླ་སྟེ་རྩྭ་སྐམ་ལ་མེ་མཆེད་པ་བཞིན་ནོ། །སྡིག་སྒྲིབ་དག་པའི་རྟགས་ཁྱད་
པར་བ་ནི་དགེ་བ་ལ་བློ་ངང་གི་འགྲོ་ཞིང་རྒྱུད་འགྱུར་བ་དང་། གཞན་ཡང་རྨི་ལམ་དུ་ཁྲུས་
ཐོབ་པ། ཉི་ཟླ་འཆར་བ་མཐོ་སར་འཛེགས་པ་འཕུར་བ་གོས་གཙང་མ་གྱོན་པ་སོགས་རྨིས་
ན་རྟགས་ཡང་དག་ཡིན་ནོ། །
དེ་ལྟར་ཕུང་པོ་གསུམ་པའི་མདོའི་དོན་སྟོབས་བཞི་དང་སྦྱར་ནས་འདོན་པའི་ཚུལ་
ཉུང་ངུར་བཀྲལ་བ་འདི་ཤཱཀྱའི་བཙུན་ཆུང་ཀརྨ་བློ་བཟང་རྣམ་རྒྱལ་ནས་བསྐུལ་ངོར་རྒྱལ་
ཁམས་པ་པདྨ་བི་ཛས་ཤར་མ་ཤུར་དུ་བྲིས་པ་འདིས་ཀྱང་ཚེ་རབས་ཐམས་ཅད་དུ་ཚུལ་
ཁྲིམས་རྣམ་པར་དག་པས་གཞན་དོན་འགྲུབ་པའི་རྒྱུར་གྱུར་ཅིག །མངྒལཾ།། །།
ལ170ལ



༄༅༅། །ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་
གཞོམ་པའི་ཐོ་བ་བཞུགས་སོ།།
འཛམ་དབྱངས་མཁྱེན་བརྩེའི་དབང་པོ།
རྒྱལ་བ་སྲས་དང་སློབ་མར་བཅས་པ་ལ་ཕྱག་འཚལ་ལོ། །སྒྲུབ་པོ་གང་ཞིག་སྡིག་ལྟུང་གི་
ཚོགས་བཤགས་པར་བྱ་བ་ལ་མདོ་སྡེ་རྣམས་ནས་བཤད་པའི་བདེ་གཤེགས་སུམ་ཅུ་རྩ་ལྔའི་སྒྲུབ་ཐབས་བྲི་བར་བྱ་སྟེ། གནས་
གཙང་མར་སངས་རྒྱས་སོ་ལྔའི་བྲིས་འབུར་གྱི་སྐུ་རིགས་གཙོར་གྱུར་རྟེན་གསུམ་ཇི་ལྟར་རིག་པའི་མདུན། ཆུ་གཉིས་སྔོན་
འགྲོའི་ཉེར་སྤྱོད་དང་། ཁྱད་པར་སྤོས། མར་མེ། ཞལ་ཟས་གང་འབྱོར་བཤམས། སྟན་བདེ་བ་ལ་འདུག་སྟེ། དཀོན་
མཆོག་བདེན་དང་སྲས་བཅས་རྒྱལ་བའི་བྱིན། །ཚོགས་གཉིས་མངའ་ཐོང་ཆོས་དབྱིངས་
དག་སྟོབས་ཀྱིས། །སྣོད་བཅུད་བདེ་ཆེན་ཞིང་གི་བཀོད་པ་དང་། །མཆོད་སྤྲིན་རྒྱ་མཚོས་གང་
ཞིང་སྤྱོད་གྱུར་ཅིག ། ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མདྷ་ནེ། ཏ་ཐཱ་གཱ་
ཏ་ཡ། ཨདྷ་ཏེ་སམྱཀྑཾ་བུདྡྷཱ་ཡ། ཏདྱ་ཐཱ། ཨོཾ་བདྲེ་བཛྲ་མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་
བིདྱ་བཛྲ། མ་ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མནྟོ་པ་སཾ་ཀྲ་མ་ཎ་བདྲེ་སརྦ་ཀརྨ་ཨཱ་བ་ར་ཎ་བི་
ཤོ་དྷཱ་ན་བཛྲ་སྭཱ་ཧཱ། ཞེས་གནས་ཡོ་བྱིན་གྱིས་རླབས། མདུན་མཁར་སྐྱབས་ཡུལ་མངོན་སུམ་
བཞུགས་པའི་མདུན། །བདག་དང་འགྲོ་ཀུན་གུས་པས་འཁོད་པར་གྱུར། །སངས་རྒྱས་ཆོས་
~171ལ



ཐར་ལམ་གསལ་སྒྲོན་ལས། རྒྱལ་པོ་ར་དོ་བཅུའི་རྩ་འགྲེལ་ཕྱོགས་བསྒྲིགས།
དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་
སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་
ཤོག །སྐྱབས་སེམས་དང་། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་
པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་
དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་
ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་
རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་
སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་
ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །
དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །
བདེ་བར་གཤེགས་པ་ཐམ་ས་ཅད་བདག་གིས་བསྟོད། །མེ་ཏོག་དམ་པ་ཕྲེང་བ་དམ་པ་དང་། །
སིལ་སྙན་རྣམས་དང་བྱུགས་པ་གདུགས་མཆོག་དང་། །མར་མེ་མཆོག་དང་བདུག་སྤོས་དམ་
པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་
དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་
གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་
དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །
རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་
ན། །ལུས་དང་ངག་དང་དེ་བཞིན་ཡིད་ཀྱིས་ཀྱང༌། །སྡིག་པ་བདག་གིས་བགྱིས་པ་ཅི་
མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་
དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་



ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་གཞོམ་པའི་ཐོ་བ།
བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་
བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །
མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །
མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །
བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་
བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་
གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་
ཆུབ་ཕྱིར་བསྔོའོ།། །།ཡན་ལག་བདུན་པ་བྱ། སྐྱབས་ཡུལ་འོད་ཞུ་རང་ལ་གཉིས་མེད་ཐིམ། །སྒྲིབ་
དག་དྲི་མ་མེད་པའི་ལུས་སུ་གྱུར། ་ལས་མདུན་གྱི་ནམ་མཁར་གཞལ་མེད་ཁང་། །རིན་
ན་སྣ་ཚོགས་ལས་གྲུབ་གསལ་དངས་པ། །གྲུ་བཞི་སྒོ་བཞི་རྟ་བབ་བཅས་པའི་དབུས། །
པད་འདབ་སུམ་ཅུ་རྩ་བཞིའི་ལྟེ་བ་རུ། །ཉི་ཟླའི་གདན་བཅས་དབུས་སུ་བཅོམ་ལྡན་འདས། །
ཤཱཀྱའི་རྒྱལ་པོ་གསེར་མདོག་ཆོས་འཆད་ཅན། །དབུ་གཙུག་རྣམ་ཀུན་གཟིགས་པའི་རིན་
ཆེན་གདུགས། །གཡས་ན་ཕྱག་རྡོར་མཐིང་མདོག་གཡོན་ཕྱོགས་ན། །འཇམ་དབྱངས་
དམར་སེར་གཉིས་ཀ་རྔ་ཡབ་གཡོབ། །འདབ་མ་སུམ་ཅུ་རྩ་བཞིའི་གཡས་ཕྱོགས་ནས། །
མདུན་ནས་རིམ་བཞིན་བདེ་གཤེགས་སུམ་བཅུ་ལྔ། །དཀར་སྔོ་སེར་དམར་ལྗང་གུ་སྤེལ་མ་རུ། །
ཆོས་འཆད་བདུད་འདུལ་མཆོག་སྦྱིན་མཉམ་གཞག་དང་། །སྐྱབས་སྦྱིན་དང་བཅས་གཙོ་ལ་
ཞལ་གཟིགས་པ། །ཀུན་ཀྱང་མཚན་རྫོགས་རྡོལ་སྐྱིལ་ངུར་སྨྲིག་འཆང་། །ཕྱི་ནས་རིམ་
བཞིན་བྱང་སེམས་ཉན་རང་དང་། །མཆོད་ལྷ་དང་བཅས་མ་ཡེངས་ཡིད་ཡུལ་གསལ། །
གནས་གསུམ་ཟླ་བ་འབྲུ་གསུམ་ལས་འོད་འཕྲོས། །རྒྱལ་བ་ཉི་ཟེར་རྡུལ་ལྟར་སྤྱན་དྲངས་
ཐིམ། །སྤོས་དང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་
ལ173ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་
འཁོར་བཅས་གནས་འདིར་གཤེགས་སུ་གསོལ། །ཞེས་པའམ་ཚང་མར་བརྗོད། བཅོམ་
ལྡན་བསྐལ་པ་གྲངས་མེད་དུ་མ་རུ། །འགྲོ་ལ་རྩེ་ཕྱིར་ཐུགས་རྗེས་རྣམས་སྦྱངས་ཤིང་། །
སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་བཞེད་འགྲོ་དོན་མཛད་དུས་འདི་
ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་
སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །ཡང་དག་
འཁོར་དང་བཅས་རྣམས་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །
བཙོ་མ་གསེར་གྱི་མདོག་འདྲ་ཞིང་། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་
དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །
ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་
བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་
བརྙན་ནི། །མཆོད་པས་གནས་འདིར་གཤེགས་སུ་གསོལ། །འདིར་ནི་གཟུགས་དང་ལྷན་
ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་ཕྱུག་དང་། །
མཆོག་རྣམས་ལེགས་པར་སྩལ་དུ་གསོལ། །ཞེས་དང་
། ཨོཾ་སརྦ་ཏ་ཐཱ་ག་ཏ་ས་པ་རི་ཝ་ར་ཨེ་
བྱེ་ཧི། ཞེས་པས་སྤྱན་དྲངས་ནམ་མཁར་བཞུགས་པ་ལ། བཅོམ་ལྡན་འདིར་ནི་བྱོན་པ་
ལེགས། །བདག་ཅག་བསོད་ནམས་སྐལ་བར་ལྡན། །བདག་ལ་མཆོད་ཡོན་བཞེས་ནས་
ཀྱང་། །ཐུགས་ལ་དགོངས་ཤིང་གནང་བར་མཛོད། །བདེ་བར་གཤེགས་སོ་བཅོམ་ལྡན་
འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་
ཀྱང་། །འདི་ཉིད་དུ་ནི་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏེ་ག་ག་ན་ས་མ་ཡེ་ཧཱུྃ་སྭཱ་ཧཱས་
མཆོད་ཡོན་དབུལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་
174ལ



ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་གཞོམ་པའི་ཐོ་བ།
ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་
ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། གིས་སྐུ་ཁྲུས་གསོལ། འདི་ནི་ཁྲུས་མཆོག་དཔལ་དང་ལྡན། །
ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིན་ཏེ། །ཅི་འདོད་དངོས་གྲུབ་སྩོལ་
བར་མཛད། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། དེ་བཞིན་གཤེགས་པ་
རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་
བའི་གླུ་དང་ནི། །རོལ་མོ་བཅས་པ་དུ་མས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་
ས་མ་ཡ་ཤྲི་ཡེ་ཧཱུཾ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་
སྐུ་ཕྱིའོ། །ཨོཾ་ཧཱུཾ་ཏུ་ཧིཨཀཱ་ཡ་བི་ཤོ་དྷ་ནི་སྭཱ་ཧཱ། བདག་དང་འགྲོ་ལ་ཐུགས་རྗེའི་ཕྱིར། །
ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་
བཞུགས་སུ་གསོལ། །ཨོཾ་པདྨ་ཀ་མ་ལཱ་ཡ་ཧཱུཾ། ལྷ་ལ་སོགས་པ་དྲི་ཡི་རྫས། །ཕྱོགས་རྣམས་
ཀུན་ན་གང་ཡོད་པ། །ཚིམ་བྱེད་ཡིད་འོང་ལྡན་པ་འདི། །ཐུབ་དབང་སྲས་དང་བཅས་ལ་
འབུལ། །ཨོཾ་བཛྲ་གནྡྷེ་ཧཱུྃ། ཞིང་འདིའམ་རྒྱ་ཆེན་ཞིང་གཞན་ན། །ལྷ་རྫས་མེ་ཏོག་ཡིད་འོང་
བ། །ཆུ་དང་ཐང་སྐྱེས་ཡིད་བྱུང་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་
པུཝེ་ཧཱུྃ། ཕྱོགས་བཅུ་ཀུན་ནས་བདུག་སྤོས་འདི། །ལྷ་རྫས་སྤོས་ཀྱི་ཤིང་ལ་སོགས། །དྲི་ཞིམ་
ཡིད་འོང་གང་ཡོད་པ། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་དྷུཔྤེ་ཧཱུྃ། འཇིག་
རྟེན་འདིའམ་ཕྱོགས་རྣམས་ན། །ལྷ་དང་མི་ལ་སོགས་པའི་ཟས། །ཡོན་ཏན་ཀུན་ལྡན་གང་
ཡིན་དེ། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་ནེ་ཝེ་ཏེ་ཧཱུཾ། འཇིག་རྟེན་
འདིའམ་ཕྱོགས་བཅུ་ཡི། །རིན་ཆེན་མར་མེ་ལ་སོགས་པ། །སྣང་བའི་ཁྱད་པར་གང་ཡོད་པ། །
ཐུབ་དབང་ལ་ནི་དབུལ་བར་བགྱི། །ཨོཾ་བཛྲ་ཨཱ་ལོ་ཀེ་ཧཱུྃ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ལིཏྟ་
པྲ་ཎ་མེ་ན་བཛྲ་བནྡྷ་ན་ཀ་རོ་མི། ཞེས་པས་ཕྱག་བྱས་པར་མོས་ལ། མདུན་རྟེན་དང་དབྱེར་མེད་དུ་
~175



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དགྱེས་བཞིན་བཞུགས་པར་བསམ། ཇི་སྙེད་སུ་དག་སོགས་ནས། བདག་གིས་བསྟོད། ཅེས་པའི་
བར་གྱིས་ཕྱག་བྱ། མེ་ཏོག་དམ་པ་སོགས་ནས། མཆོད་པར་བགྱི། ཞེས་པའི་བར་དང་། ཕྱོགས་དུས་རྒྱལ་
བ་སྲས་བཅས་མ་ལུས་པར། །མཆོད་ཡོན་མེ་ཏོག་བདུག་སྤོས་མར་མེ་དང་། །དྲི་ཆབ་ཞལ་
ཟས་རོལ་མོ་ལ་སོགས་པ། །མཆོད་པར་འོས་པའི་བྱེ་བྲག་ཇི་སྙེད་པ། །འཕགས་མཆོག་
ཀུན་བཟང་སྨོན་ལམ་ལས་གྲུབ་ལྟར། །ནམ་མཁའ་རབ་འབྱམས་ཁམས་ཀུན་བཀང་སྟེ་
འབུལ། །ཨོཾ་སརྦ་ཏ་ཐཱ་གཱ་ཏ་ཨབྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དེ་བཞིན་
དུ།
པུཤྩ། དྷུ་པེ། ཨཱ་ལོ་ཀེ །གནྡྷེ། ནེ་ཝི་ཏེ། ཤཔྟ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཀྱིས་
མཆོད་ལ། ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མདྷ་ནེ། ཏ་ཐཱ་ག་ཏཱ་ཡ། ཨདྷ་
ཏེ་སམྱཀཾ་བུདྡྷཱ་ཡ། ཏདྱ་ཐཱ། ཨོཾ་བཛེ་བདྲེ་མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་བིདྱ་བཛྲ། མ་ཧཱ་
བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་བ་ར་ཎ་བི་ཤོ་དྷ་ན་བཛེ་སྭཱ་
ཧཱ། ལན་གཅིག །མཎྜལ་རྒྱས་བསྡུས་ཅི་རིགས་དབུལ། འདོད་ཆགས་ཞེ་སྡང་སོགས་ནས། ཕྱིར་
བསྔོའོ། །ཞེས་པའི་བར་ཡན་ལག་ལྷག་མ་རྣམས་ཚང་བར་བྱ། དེ་ནས་ལྟུང་བཤགས་ཚར་གྲངས་གང་ནུས་ཕྱག་འཚལ་
རྣམས་ལ་ཕྱག་འཚལ་བ་དང་སྦྲགས་ནས་སྔར་བྱས་ཀྱི་སྡིག་པ་ལ་དུག་འཐུང་པ་ལྟ་བུའི་འགྱོད་སེམས་ཁ་ཞེ་མེད་པར་བྱས་
རྗེས། ལྷ་ཚོགས་གནས་གསུམ་ཨོཾ་ཨཱ༔ཧཱུྃ་གིས་མཚན། །དེ་ལས་འོད་ཟེར་བདུད་རྩིའི་རྒྱུན་
བཅས་བྱུང་། །རང་གཞན་སེམས་ཅན་རྣམས་ཀྱི་ལུས་སེམས་ཁྱབ། །སྡིག་ལྟུང་བག་ཆགས་
བཅས་ཀུན་བྱང་བར་གྱུར། །ཞེས་བརྗོད་ཅིང་བསམས་ལ་ཨོཾ་ཨཱ༔ཧཱུྃ་ཞེས་བརྒྱ་སྟོང་སོགས་ཅི་ནུས་བཟླ། མཇུག་
ཏུ་སླར་ཡང་གཏང་རག་གི་ཚུལ་དུ་ཡན་ལག་བདུན་པ་གོང་ལྟར་བྱ་ཞིང་། སྤྲོ་ན། བྱང་ཆུབ་སྙིང་པོ་མཆིས་ཀྱིས་
བར། །སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །ཚོགས་
ལའང་དེ་བཞིན་སྐྱབས་སུ་མཆི། །ཇི་ལྟར་སྔོན་གྱིས་བདེ་གཤེགས་ཀྱིས། །བྱང་ཆུབ་ཐུགས་
ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་
ལ176.



ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་གཞོམ་པའི་ཐོ་བ།
ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །དེ་བཞིན་དུ་
ནི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །ལན་གསུམ་བརྗོད། དེང་དུས་བདག་ཚེ་
འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །
སངས་རྒྱས་སྲས་སུ་བདག་གྱུར་ཏོ། །ད་ནི་བདག་གིས་ཅི་ནས་ཀྱང་
། །རིགས་དང་མཐུན་
པའི་ལས་བརྩམས་ཏེ། །སྐྱོན་མེད་བཙུན་པའི་རིག་འདི་ལ། །སྙོགས་པར་མི་འགྱུར་དེ་ལྟར་
བྱ། །བདག་གིས་དེ་རིང་སྐྱོབ་པ་ཐམས་ཅད་ཀྱིས། །སྤྱན་སྔར་འགྲོ་བ་བདེ་གཤེགས་ཉིད་
དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་
གྱིས། །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །སྐྱེས་པ་ཉམས་
པ་མེད་པ་དང་། །གོང་ནས་གོང་དུ་འཕེལ་བར་ཤོག །བྱང་ཆུབ་སེམས་དང་མི་འབྲལ་ཞིང་། །
བྱང་ཆུབ་སྤྱོད་ལ་གཞོལ་བ་དང་། །སངས་རྒྱས་རྣམས་ཀྱིས་ཡོངས་བཟུང་ཞིང་། །བདུད་ཀྱི་
ལས་རྣམས་སྤང་བར་ཤོག །བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་
དགོངས་འགྲུབ་ཤོག །མགོན་པོ་ཡི་ནི་གང་དགོངས་པ། །སེམས་ཅན་རྣམས་ལ་བདེ་འབྱོར་
ཤོག །དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ཤིང་། །བསོད་
ནམས་ཡེ་ཤེས་ལས་བྱུང་བའི། །དམ་པ་གཉིས་པོ་ཐོབ་པར་ཤོག །བྱང་སྡོམ་བླང་ཞིང་སྨོན་ལམ་བྱ།
བཟང་པོ་སྤྱོད་པ་སོགས་སྨོན་ལམ་རྒྱས་པར་གདབས། གང་ལྟར་ཡང་མཐར། ཐལ་མོ་སྦྱར་ཏེ། བདེ་གཤེགས་སུམ་
ཅུ་རྩ་ལྔ་ལ་སོགས་པའི། །རྒྱལ་བ་སྲས་བཅས་བདག་ལ་དགོངས་སུ་གསོལ། །བདག་གིས་
རྩེ་གཅིག་གུས་པས་ཕྱག་འཚལ་ཞིང་། །སྡིག་ལྟུང་ཀུན་བཤགས་བསོད་ནམས་ཡོངས་
བསྔོས་མཐུས། །ཕ་མས་ཐོག་དྲངས་བདག་གཞན་འགྲོ་ཀུན་གྱི། །སྡིག་སྒྲིབ་བག་ཆགས་
བཅས་པ་བྱང་བ་དང་། །བསོད་ནམས་སངས་རྒྱས་ཡུལ་དུ་གཤེགས་ནས་ཀྱང་
། །སླར་ཡང་
འབྱོན་པར་མཛད་དུ་གསོལ། །བཛྲ་མུཉྩགཤེགས་གསོལ་བྱ། ཆེ་བའི་ཆེ་མཆོག་སྟོན་མཆོག་བླ་ན་
མ 177



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད། །ཆོས་རྗེ་ཉི་མ་རྒྱལ་བའི་བྱིན་བརླབ་ཀྱིས། །བདུད་དང་བགེགས་རིགས་གནོད་པའི་
དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཆོས་ཉིད་བདེན་པའི་ཆོས་
མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་རླབས་ཀྱིས། །ཉོན་མོངས་སྡུག་
བསྔལ་གདུང་བའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །དགེ་
འདུན་ཡོན་ཏན་རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་བྱིན་རླབས་
ཀྱིས། །ཉེས་པའི་སྐྱོན་བྲལ་དགེ་ཚོགས་རྣམ་པར་འཕེལ། །རྟག་ཏུ་དཔལ་གནས་ཉིན་
མཚན་བཀྲ་ཤིས་ཤོག །ཚངས་དང་ལྷ་དབང་སྲུང་མའི་བྱིན་བརླབས་ཀྱིས། །ཕན་མཛད་ལྷ་
ཡི་བཀྲ་ཤིས་གནས་གྱུར་ནས། །དགེ་ལེགས་བསམ་པ་ཡིད་བཞིན་འགྲུབ་པ་དང་། །ཚེ་རིང་
ནད་མེད་བདེ་སྐྱིད་ལྡན་པར་ཤོག །ཕྱི་སྣོད་འཇིག་རྟེན་དཔལ་གྱི་འབྱོར་བས་གང་། །ནད་
བཅུད་འགྲོ་ཀུན་བདེ་སྐྱིད་དགེ་བཅུས་འཚོ། །ཀུན་ཀྱང་ཐེག་པ་མཆོག་གི་ལམ་ཞུགས་ཏེ། །
མྱུར་དུ་བྱང་ཆུབ་ཐོབ་པའི་བཀྲ་ཤིས་ཤོག །
ཅེས་སོགས་བཀྲ་ཤིས་སྨོན་ལམ་བརྗོད་ཅིང་མེ་ཏོག་གི་ཆར་སིལ་མར་བསྙིལ་བར་
བྱའོ། །ཞེས་སྤྲོས་པ་ཚར་མ་ལྕོགས་པ་རྣམས་ཀྱི་དོན་དུ་རིགས་སྔགས་འཆང་བ་རྡོ་རྗེ་འཛིན་
པ་མཆོག་གྲུབ་རྒྱལ་པོས་བྲིས་པ་ལ་མཉྫགྷོ་ཥས་ཅུང་ཟད་སྒྲོས་པ་དགེ།། །།སྤར་འདི་བདེ་
ཆེན་རི་སུལ་བཞུགས། སརྦ་མངྒ་ལཾ། །
178ལ



༄༅། །བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་
བྱིན་རླབས་ཀྱི་གདྨ་བཟང་པོ་བཞུགས་སོ། །
འཇམ་དབྱངས་བློ་གཏེར་དབང་པོ།
ན་མོ་བུདྡྷ་ཤཱཀྱ་མུ་ན་ཡེ། གང་ཞིག་དག་ནི་གནས་སྐབས་དང་། །མཐར་ཐུག་བདེ་
ལེགས་ཐམས་ཅད་ནི། །བདེ་བླག་ཉིད་དུ་འགྲུབ་འགྱུར་བའི། །སྡིག་པ་དག་པའི་ཆོ་ག་
བཤད། །དེའང་ཆོས་བཞི་བསྟན་པའི་མདོ་ལས། བྱམས་པ་བྱང་ཆུབ་སེམས་དཔའ་སེམས་
དཔའ་ཆེན་པོ་ཆོས་བཞི་དང་ལྡན་ན་སྡིག་པ་བྱས་ཤིང་བསགས་པ་ཟིལ་གྱིས་གནོན་པར་
འགྱུར་རོ། །བཞི་གང་ཞེ་ན་འདི་ལྟ་སྟེ། རྣམ་པར་སུན་འབྱིན་པ་ཀུན་ཏུ་སྤྱོད་པ་དང་། གཉེན་
པོ་ཀུན་ཏུ་སྤྱོད་པ་དང་། ཉེས་པ་ལས་ལྡོག་པ་དང་། རྟེན་ཀྱི་སྟོབས་སོ། །ཞེས་སྟོབས་བཞི་
དང་ལྡན་ན་བྱས་ཤིང་བསགས་པའི་སྡིག་པ་ཐམས་ཅད་འདག་པར་གསུངས་པས། སྐྱེས་བུ་
བློ་དང་ལྡན་པ་རྣམས་ཀྱིས་དལ་འབྱོར་གྱི་ལུས་ཐོབ་པའི་དུས་འདིར་ལས་ཀྱི་སྒྲིབ་པ་སྦྱང་
བར་འདོད་པས་ནི་སྟོན་པ་ཐུགས་རྗེ་ཅན་སངས་རྒྱས་སུམ་ཅུ་སོ་ལྔའི་སྒོ་ནས་སྡིག་པ་ཕྱིར་
བཅོས་པའི་གཉེན་པོ་ཡོངས་སུ་རྫོགས་པ་འདི་ལྟ་བུའི་ཆོ་ག་ཉམས་སུ་བླང་བ་ལ་འབད་
པར་བྱའོ། །
༤ 179ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་ལ་གསུམ། སྔོན་འགྲོ། དངོས་གཞི། རྗེས་སོ། །དང་པོ་ནི། ཚེས་གྲངས་གཟའ་
སྐར་བཟང་པོའི་ཉི་མ་ལ་བརྩམ་སྟེ། ཐོག་མར་དགེ་བ་འབུམ་འགྱུར་དུ་འགྲོ་བའི་སྔགས།
ཨོཾ་སམྦྷ་ར་སམྦྷ་ར་བི་མ་ན་སྐ་ར་མ་ཧཱ་ཛམྦྷ་ཧཱུྃ། ཞེས་གང་མང་བརྗོད། རྟེན་ལ་ཁྲུས་གསོལ་
བའི་ཆུས་རང་ཉིད་ཁྲུས་བྱས་ཤིང་གཙང་སྦྲ་ལ་གནས་ཏེ་བསམ་པ་ཉོན་མོངས་པ་དང་མ་
འདྲེས་པས་གནས་དབེན་པར་ཕྱག་དར་ལེགས་པར་བྱས་ལ། སངས་རྒྱས་སོ་ལྔའི་སྐུ་
གཟུགས་ལ་སོགས་པ་སྐུ་གསུང་ཐུགས་ཀྱི་རྟེན་མང་དུ་བཀྲམ། དེ་རྣམས་ཀྱི་སྤྱན་སྔར་
མཆོད་རྫས་བཟང་ལ་མང་བར། ཨོཾ་ན་མསརྦ་ཏ་ཐཱ་ག་ཏ་ཨ་བ་ལོ་ཀི་ཏེ། ཨོཾ་སཾ་བྷ་ར་སཾ་བྷ་
ར་ཧཱུྃ། ཞེས་པ་ཉེར་གཅིག་བཏབ་པ་བཀོད་པ་མཛེས་པར་བཤམ། བར་ཆད་ཞི་བའི་ཕྱིར་
གཞི་བདག་ལ་གཏོར་མ་སྤྱི་ལྟར་བཏང་། སྡིག་པ་དག་པའི་རྟགས་མ་བྱུང་བར་མཚམས་
བྱེད་ན་ཁང་པའི་ཕྱོགས་བཞིར་ཐོ་དཀར་པོ་རེ་བརྩིགས་ཏེ། ན་མོ་རཏྣ་ཏྲ་ཡཱ་ཡ། ན་མ་ཨཱརྨ་
ཛྷཱ་ན་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཧི་ལི་བྷིནྡྷ། མི་ལི་བྷིནྡྷ་ནི། ཙི་
ལི་མི་ལི་ཙནྡྲ་མི། ས་མེ་བྷནྡྷ་མི། ཞེས་ཉེར་གཅིག་བཟླས་པའི་སྔགས་ཆུས་བླུགས་ནས།
བདག་གི་མཚམས་འདི་ལ་བར་ཆད་བྱེད་པ་སུ་ཡང་འོང་བར་མ་གྱུར་ཅིག་ཅེས་བརྗོད། ཐོ་
རྣམས་རྒྱལ་ཆེན་སྡེ་བཞིར་མངའ་གསོལ་བ་ལ་མཆོད་གཏོར་སྤྱི་ལྟར་ཕུལ་ནས། སངས་
རྒྱས་ཀྱི་བསྟན་པ་བསྲུང་བར་ཞལ་གྱིས་བཞེས་པའི་རྒྱལ་པོ་ཆེན་པོ་བཞི་འཁོར་དང་བཅས་
པ་ལ་སོགས་པ་ཆོས་སྐྱོང་བའི་སྲུང་མ་དམ་ཚིག་ཅན་ཁྱེད་རྣམས་ཀྱིས་སངས་རྒྱས་ཀྱི་བསྟན་
པ་དར་བ་སོགས། འོག་ནས་འབྱུང་བའི་ཕྲིན་ལས་བཅོལ་ནས། ཟླ་བ་གཅིག་ལ་སོགས་
པར་མཚམས་དམ་པར་བྱ་ཞིང་མཚམས་གཡོག་དམ་སྡོམ་ཉམས་པར་མི་བཅོལ་ལ་གཙང་
བ་གལ་ཆེའོ། །
གཉིས་པ་དངོས་གཞི་ནི། དེ་ལྟར་སྟ་གོན་རྣམས་ཚར་བ་དང་། དཀོན་མཆོག་ལ་
༤ 180~



|
བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གངྒཱ་བཟང་པོ།
མཆོད་པ་རྒྱ་ཆེན་པོ་ཕུལ་ནས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་བདག་ལ་དགོངས་སུ་གསོལ། ཁྱེད་རྣམས་ལ་ཐུགས་མཁྱེན་པའི་
ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས། སྐྱོབ་པའི་ནུས་མཐུ་བསམ་གྱིས་མི་
ཁྱབ་པ་མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་
ཆེ་དར་ཞིང་རྒྱས་ལ་སེམས་ཅན་ལ་བདེ་སྐྱིད་འབྱུང་བ། ཁྱད་པར་དུ་ཡང་བདག་གིས་
སངས་རྒྱས་སུམ་ཅུ་སོ་ལྔའི་སྒོ་ནས་སྡིག་པ་བཤགས་པའི་ཆོ་ག་བསྒྲུབ་པ་ལ་སོགས་པ་དམ་
པའི་ཆོས་སྒྲུབ་པའི་འགལ་རྐྱེན་ཕྱི་ནང་གི་བར་ཆད་ཐམས་ཅད་ཞི་ནས་གེགས་ཀྱི་དབང་དུ་
མི་འགྱུར་བ་དང་། སྡིག་པ་བཤགས་པའི་ཆོ་ག་བསྒྲུབ་པ་འདི་ཉིད་མྱུར་དུ་འགྲུབ་ཅིང་།
དེའི་མཐུན་རྐྱེན་ཐམས་ཅད་ཆོས་དང་མཐུན་པར་ཡིད་བཞིན་དུ་འགྲུབ་པར་མཛད་དུ་
གསོལ། ཞེས་གསོལ་བ་བཏབ་ལ། རང་ཉིད་སྟན་བདེ་བ་ལ་ཁ་ཤར་དུ་ཕྱོགས་ཏེ། རང་གི་
སྙིང་གའི་ཧཱུཾ་སྔོན་པོ་ལས་འོད་ཟེར་འཕྲོས་པས། རང་ཉིད་གནས་པའི་ཞིང་འདི་ཉིད་སངས་
རྒྱས་དང་བྱང་ཆུབ་སེམས་དཔའ་རྣམས་ཀྱི་སྔོན་གྱི་སྨོན་ལམ་ཁྱད་པར་ཅན་གྱིས་བསྒྲུབས་
པའི་སངས་རྒྱས་ཀྱི་ཞིང་ཡོངས་སུ་དག་པ་དང་། བཅོམ་ལྡན་འདས་འོད་དཔག་མེད་ཀྱི་ཞིང་
གི་བཀོད་པའི་ཡོན་ཏན་ལྟ་བུ་དང་ལྡན་པར་གྱུར་ཏེ། ས་གཞི་རིན་པོ་ཆེ་སྣ་ཚོགས་ཀྱི་རང་
བཞིན་ལག་མཐིལ་ལྟར་མཉམ་པ་ཐ་གྲུ་ཆེ་བ་ཡངས་པ་རེག་ན་འཇམ་ཞིང་བདེ་བ། དྲི་མ་
མེད་པ་འོད་གསལ་བ། ཙནྡན་སྦྲུལ་གྱི་སྙིང་པོའི་དྲི་བསུང་དང་ལྡན་པ། ལྷའི་མེ་ཏོག་ཐམས་
ཅད་ཀྱིས་གཅལ་དུ་བཀྲམ་པ། མཐའ་རིན་པོ་ཆེའི་ཕ་གུ་བརྩིགས་པ། གསེར་དང་དངུལ་
དང་མུ་ཏིག་གི་བྱེ་མ་གྲམ་བུར་བརྡལ་བ། ཨུཏྤལ་དང་ཀུ་མུ་དཱ་དང་པདྨ་འགྱིང་ཞིང་ལྡེམ་
པས་ཁེབས་པར་གྱུར་ཅིང་། ཆུ་བྱ་སྣ་ཚོགས་སྐད་སྙན་པར་སྒྲོགས་པ་དགའ་ཞིང་འཕྱོ་ལ་
ལྡིང་བས་བརྒྱན་པ། ཡན་ལག་བརྒྱད་དང་ལྡན་པའི་མཚོ་དང་རྫིང་བུ་ལྟེང་ཀ་དག་གིས་
181ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཛེས་པར་བྱས་པ། རིན་པོ་ཆེའི་དཔག་བསམ་གྱི་ཤིང་ལྗོན་པ་ལྷའི་ནོར་བུ་དང་མུ་ཏིག་གི་
རྒྱན་ཕྲེང་དང་རིན་པོ་ཆེ་དཔྱངས་པ། མེ་ཏོག་གི་མགོ་ལྕོག་དང་འབྲས་བུ་མཛེས་པར་
ཆགས་པས་གཡུར་ཟ་ཞིང་ལྡེམ་པ། གསེར་གྱི་དྲིལ་བུ་གཡེར་ཁ་འཁྲོལ་བ་ལས་དམ་པའི་
ཆོས་ཀྱི་སྒྲ་འབྱུང་བ་དང་ལྡན་པ་ཚར་དུ་སྒྲེངས་པས་ལེགས་པར་བརྒྱན་པའི་ས་གཞི་ལ།
གཞལ་མེད་ཁང་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ། འཇིག་རྟེན་གྱི་ཁམས་
དཔག་ཏུ་མེད་པ་རྒྱས་པར་འགེངས་པའི་འོད་ཟེར་ཆེན་པོ་རབ་ཏུ་འབྱུང་བ། གནས་ཐ་དད་
པ་ཤིན་ཏུ་རྣམ་པར་ཕྱེ་བ་མཐའ་
མ་པར་ཕྱེ་བ་མཐའ་ཡས་པ་རྣམ་པར་གནས་པ། རྒྱ་ཡོངས་སུ་མ་ཆད་པ།
ཁམས་གསུམ་ལས་ཡང་དག་པར་འདས་པའི་སྤྱོད་ཡུལ། འཇིག་རྟེན་ལས་ཡང་དག་པར་
འདས་པ་དེའི་བླ་མའི་དགེ་བའི་རྩ་བ་ལས་བྱུང་བ་ཤིན་ཏུ་རྣམ་པར་དག་ཅིང་དབང་བསྒྱུར་
བའི་རྣམ་པར་རིག་པའི་མཚན་ཉིད་ཅན། དེ་བཞིན་གཤེགས་པའི་གནས་བྱང་ཆུབ་སེམས་
དཔའི་དགེ་འདུན་དང་ལྡན་པ། ལྷ་དང་ཀླུ་དང་གནོད་སྦྱིན་དང་ལྷ་མ་ཡིན་དང་དྲི་ཟ་དང་
ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་མི་དང་མི་མ་ཡིན་པ་མཐའ་ཡས་པ་
རྣམ་པར་རྒྱུ་བ། ཆོས་ཀྱི་རོའི་དགའ་བ་དང་བདེ་བ་ཆེན་པོས་བསྟེན་པ། སེམས་ཅན་ཐམས་
ཅད་ཀྱི་དོན་ཐམས་ཅད་ཡང་དག་པར་ཐོབ་པར་བྱེད་པ་ཉེ་བར་གནས་པ། ཉོན་མོངས་པའི་
གནོད་པའི་དྲི་མ་ཐམས་ཅད་དང་བྲལ་བ། བདུད་ཐམས་ཅད་ཡོངས་སུ་སྤངས་པ། ཐམས་
ཅད་ཀྱི་བཀོད་པ་བས་ལྷག་པའི་དེ་བཞིན་གཤེགས་པའི་མཆོད་པའི་བཀོད་པའི་གནས།
དྲན་པ་དང་བློ་གྲོས་དང་རྟོགས་པ་ཆེན་པོས་ངེས་པར་འབྱུང་བ། ཞི་གནས་དང་ལྷག་མཐོང་
གི་བཞོན་པ་ཡིན་པ། རྣམ་པར་ཐར་པའི་སྒོ་སྟོང་པ་ཉིད་དང་མཚན་མ་མེད་པ་དང་སྨོན་པ་
མེད་པ་ནས་འཇུག་པ། རིན་པོ་ཆེ་པདྨའི་རྒྱལ་པོ་ཡོན་ཏན་མཐའ་ཡས་པས་བརྒྱན་པའི་
བཀོད་པ་ལ་བརྟེན་པའི་གཞལ་མེད་ཁང་ཆེན་པོར་གྱུར་པའི་དབུས་སུ་པདྨ་དང་ཟླ་བ་རིན་
ལ182ལ



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གངྒཱ་བཟང་པོ།
པོ་ཆེའི་ཁྲི་སུམ་ཅུ་རྩ་ལྔ།
དེའི་དབུས་སུ་སྟོན་པ་བཅོམ་ལྡན་འདས་ཤཱཀྱ་ཐུབ་པ་སྐུ་མདོག་སེར་པོ་ཕྱག་གཡས་
པ་ས་གནོན་དང་གཡོན་མཉམ་གཞག་མཛད་པ། སྟེང་དུ་རྡོ་རྗེ་སྙིང་པོ་རབ་ཏུ་འཇོམས་པ་
སེར་པོ་ཕྱག་གཉིས་ཆོས་འཆད། ཤར་དུ་དེ་བཞིན་གཤེགས་པ་རིན་ཆེན་འོད་འཕྲོ་དམར་
པོ་ཕྱག་གཉིས་མཉམ་གཞག །ཤར་ལྷོར་དེ་བཞིན་གཤེགས་པ་ཀླུ་དབང་གི་རྒྱལ་པོ་ཞལ་
དང་མགྲིན་པ་དཀར་ཞིང་ལྷག་མ་སྔོ་བ་ཀླུའི་རྒྱལ་ཡོལ་ཅན་ཕྱག་གཉིས་ཆོས་འཆད། ལྷོར་
དེ་བཞིན་གཤེགས་པ་དཔའ་བོའི་སྡེ་སེར་པོ་ཕྱག་གཡས་ཅུང་ཟད་བརྐྱངས་ནས་སྐྱབས་
སྦྱིན་གཡོན་ཆོས་འཆད་མཛད་པ། ལྷོ་ནུབ་ཏུ་དེ་བཞིན་གཤེགས་པ་དཔལ་དགྱེས་སེར་པོ་
ཕྱག་གཉིས་ཆོས་འཆད། ནུབ་ཏུ་དེ་བཞིན་གཤེགས་པ་རིན་ཆེན་མེ་དམར་པོ། ནུབ་བྱང་དུ་
དེ་བཞིན་གཤེགས་པ་རིན་ཆེན་ཟླ་འོད་དཀར་པོ། གཉིས་ཀའང་ཕྱག་གཡས་ས་གནོན་
གཡོན་མཉམ་གཞག ། བྱང་དུ་དེ་བཞིན་གཤེགས་པ་མཐོང་བ་དོན་ཡོད་ལྗང་གུ་ཕྱག་
གཡས་ཐུགས་ཀར་སྐྱབས་སྦྱིན་དང་གཡོན་མཉམ་གཞག །བྱང་ཤར་དུ་དེ་བཞིན་གཤེགས་
པ་རིན་ཆེན་ཟླ་བ་དཀར་པོ་ཕྱག་གཉིས་བྱང་ཆུབ་མཆོག་གི་ཕྱག་རྒྱ་ཅན། འོག་ཏུ་དེ་བཞིན་
གཤེགས་པ་དྲི་མ་མེད་པ་སྔོན་པོ་ཕྱག་གཉིས་མཉམ་གཞག་མཛད་པའོ། །དེ་དག་གི་ཕྱི་
རོལ་གྱི་སྟེང་དུ་དེ་བཞིན་གཤེགས་པ་དཔལ་སྦྱིན་སེར་པོ་ཕྱག་གཉིས་ཆོས་འཆད་སྟེང་འོག་
ཏུ་མཛད་པ། ཤར་དུ་དེ་བཞིན་གཤེགས་པ་ཚངས་པ་སེར་པོ་ཕྱག་གཡས་ས་གནོན་དང་
གཡོན་མཉམ་གཞག་མཛད་པ། ཤར་ལྷོར་དེ་བཞིན་གཤེགས་པ་ཚངས་པས་བྱིན་དམར་
སེར་ཕྱག་གཉིས་ཆོས་འཆད། ལྷོར་དེ་བཞིན་གཤེགས་པ་ཆུ་ལྷ་དཀར་པོ་ཕྱག་གཉིས་
མཉམ་གཞག །ལྷོ་ནུབ་ཏུ་དེ་བཞིན་གཤེགས་པ་ཆུ་ལྷའི་ལྷ་དཀར་པོ་ཕྱག་གཉིས་ཆོས་
འཆད། ནུབ་ཏུ་དེ་བཞིན་གཤེགས་པ་དཔལ་བཟང་སེར་པོ་ཕྱག་གཡས་ཅུང་ཟད་བརྐྱངས་
༤183



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་སྐྱབས་སྦྱིན་དང་གཡོན་པས་ཆོས་འཆད། ནུབ་བྱང་དུ་དེ་བཞིན་གཤེགས་པ་ཙནྡན་
དཔལ་སྔོན་པོ་ཕྱག་གཡས་ས་གནོན་དང་གཡོན་མཉམ་གཞག ། བྱང་དུ་དེ་བཞིན་གཤེགས་
པ་གཟི་བརྗིད་མཐའ་ཡས་དམར་པོ་ཕྱག་གཉིས་ཆོས་འཆད། བྱང་ཤར་དུ་དེ་བཞིན་
གཤེགས་པ་འོད་དཔལ་སྔོན་པོ་ཕྱག་གཉིས་བྱང་ཆུབ་མཆོག་གི་ཕྱག་རྒྱ་ཅན། འོག་ཏུ་དེ་
བཞིན་གཤེགས་པ་མྱ་ངན་མེད་པའི་དཔལ་སྐུ་མདོག་དམར་སྐྱ་ཕྱག་གཉིས་མཉམ་གཞིག་
མཛད་པའོ། །
དེའི་ཕྱི་རོལ་གྱི་སྟེང་དུ་དེ་བཞིན་གཤེགས་པ་སྲེད་མེད་ཀྱི་བུ་སེར་པོ་ཕྱག་གཉིས་
སྟེང་འོག་ཏུ་ཆོས་འཆད་མཛད་པ། ཤར་དུ་དེ་བཞིན་གཤེགས་པ་མེ་ཏོག་དཔལ་སེར་པོ་
ཕྱག་གཡས་བརྐྱངས་པའི་མཐེབ་མཛུབ་སྦྱར་བ་གཡོན་མཉམ་གཞག་མཛད་པ། ཤར་ལྷོར་
དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པས་མངོན་པར་མཁྱེན་པ་སྐུ་
མདོག་སེར་པོ་དང༌། ལྷོར་དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་པ་མངོན་
པར་མཁྱེན་པ་སྐུ་མདོག་དམར་པོ། གཉིས་ཀའང་ཕྱག་གཡས་ས་གནོན་དང་གཡོན་མཉམ་
གཞག །ལྷོ་ནུབ་ཏུ་དེ་བཞིན་གཤེགས་པ་ནོར་དཔལ་སྔོན་པོ་དང་། ནུབ་ཏུ་དེ་བཞིན་
གཤེགས་པ་དྲན་པའི་དཔལ་སེར་པོ་གཉིས་ཀའང་ཕྱག་གཉིས་མཉམ་གཞག །ནུབ་བྱང་དུ་
དེ་བཞིན་གཤེགས་པ་མཚན་དཔལ་ཤིན་ཏུ་ཡོངས་བསྒྲགས་དཀར་པོ་ཕྱག་གཡས་ཆོས་
འཆད་གཡོན་མཉམ་གཞག །བྱང་དུ་དེ་བཞིན་གཤེགས་པ་དབང་པོའི་ཏོག་གི་རྒྱལ་མཚན་
གྱི་རྒྱལ་པོ་སྔོན་པོ་ཕྱག་གཡས་རྒྱལ་མཚན་ཕྲག་པ་གཡོན་པར་བཟུང་ཞིང་གཡོན་མཉམ་
གཞག །བྱང་ཤར་དུ་དེ་བཞིན་གཤེགས་པ་ཤིན་ཏུ་རྣམ་པར་གནོན་པས་གཤེགས་པའི་
དཔལ་སྔོན་པོ་ཕྱག་གཡས་རལ་གྲི་དང་གཡོན་མཉམ་གཞག །འོག་ཏུ་དེ་བཞིན་གཤེགས་
པ་གཡུལ་ལས་ཤིན་ཏུ་རྣམ་པར་རྒྱལ་བ་སྔོན་པོ་ཁྲབ་འཛིན་པའོ། །དེ་དག་གི་ཕྱི་རོལ་གྱི་
༤184



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
ཤར་དུ་དེ་བཞིན་གཤེགས་པ་རྣམ་པར་གནོན་པས་གཤེགས་པའི་དཔལ་སྔོན་པོ་ཕྱག་
གཡས་ས་གནོན་དང་གཡོན་མཉམ་གཞག །ལྷོར་དེ་བཞིན་གཤེགས་པ་ཀུན་ནས་སྣང་བ་
བཀོད་པའི་དཔལ་དམར་སེར་དང་། ནུབ་ཏུ་དེ་བཞིན་གཤེགས་པ་རིན་ཆེན་པདྨོ་རྣམ་པར་
གནོན་པ་དེ་གཉིས་ཀའང་སྐུ་མདོག་དམར་སེར་ཕྱག་གཡས་ཅུང་ཟད་བརྐྱངས་ནས་སྐྱབས་
སྦྱིན་དང་གཡོན་ཆོས་འཆད་མཛད་པ། བྱང་དུ་དེ་བཞིན་གཤེགས་པ་རི་དབང་གི་རྒྱལ་པོ་
སྐུ་མདོག་སེར་པོ་ཕྱག་གཉིས་ཀྱིས་རི་རབ་འཛིན་པ། དེ་བཞིན་གཤེགས་པ་ཐམས་ཅད་
ཀྱང་འདི་དག་གི་སྐུ་མདོག་ཕྱག་མཚན་ནི་རྗེ་རིན་པོ་ཆེ་བློ་བཟང་གྲགས་པའི་ཞལ་གཟིགས་
ལྟར་ཡིན་གསུང་། མཚན་དང་དཔེ་བྱད་དང་ལྡན་ཅིང་། རབ་ཏུ་བྱུང་བའི་སྤྲུལ་སྐུའི་ཆ་
ལུགས་ཀྱིས་པདྨ་དང་ཟླ་བ་རིན་པོ་ཆེ་སེང་གེའི་ཁྲི་སྟེང་ན་ཞབས་གཉིས་རྡོ་རྗེའི་སྐྱིལ་མོ་
ཀྲུང་གིས་འཁོར་མང་པོ་དང་བཅས་ནས་བཞུགས་པའོ། །
གཙོ་འཁོར་ཐམས་ཅད་ཀྱི་དཔྲལ་བར་ཨོཾ་དཀར་པོ། མགྲིན་པར་ཨཱདམར་པོ།
ཐུགས་ཀར་ཧཱུཾ་སྔོན་པོ་བསྒོམས་ལ་སྐུ་གསུང་ཐུགས་བྱིན་གྱིས་བརླབ། རང་གི་སྙིང་གའི་ཧཱུྃ་
ལས་འོད་ཟེར་འཕྲོས་པས་རང་བཞིན་གྱི་གནས་ནས་བཅོམ་ལྡན་འདས་དེ་བཞིན་
གཤེགས་པ་སུམ་ཅུ་རྩ་ལྔ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་
པས་བསྐོར་བ་སྤྱན་དྲངས། བཛྲ་ས་མཱ་ཛཿ མ་ལུས་སེམས་ཅན་སོགས་ཤློ་ཀ་དང་། ཕྱོགས་
དུས་ཀུན་ནས་སྐྱབས་གསུམ་བཀའ་སྡོད་བཅས། །ཉོན་མོངས་འགྲོ་ལ་མཁྱེན་བརྩེས་རབ་
དགོངས་ནས། །དཔག་མེད་ཞིང་ནས་ཐོགས་མེད་རྫུ་འཕྲུལ་གྱིས། །འདིར་གཤེགས་
མཆོད་སྤྲིན་རྒྱ་མཚོའི་དབུས་བཞུགས་གསོལ། །སོ་སོའི་ཞིང་ནས་བྱོན་ཏེ་མདུན་གྱི་ནམ་
མཁར་བཞུགས་པ་ལ། ཨོཾ་ན་མསརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་
མ་ཡེ་ཧཱུྃ། དེ་བཞིན་དུ་ཨགྷཾ་གྱི་གནས་སུ་པཱཏུཾ། པུཤྩ། དྷུ་པེ། ཨཱ་ལོ་ཀེ །གནྡྷེ། ནི་བི་དྱེ།
185ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤརྡ་རྣམས་བཅུག་ལ་མཆོད་པས་མཆོད། ཛཧཱུྃ་བཾ་ཧོ༔ གཞལ་ཡས་ཁང་གི་ནང་དུ་རང་
རང་སོ་སོའི་དམ་ཚིག་པ་རྣམས་དང་གཉིས་སུ་མེད་པར་བསམ་མོ། །
དེ་ནས་སྟོབས་བཞི་ཉམས་སུ་བླང་བ་ལ། རྟེན་གྱི་སྟོབས་ནི། ཐོག་མར་སྔར་
བཤམས་པའི་མཆོད་པ་རྣམས་ལ། ཨམྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་
ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་
མཆོད་ཡོན། ཞབས་བསིལ། མེ་ཏོག །བདུག་སྤོས། སྣང་གསལ། དྲི་ཆབ། ཞལ་ཟས།
རོལ་མོ་རྣམས་དྭངས་ཤིང་ཐོགས་པ་མེད་པ། ལྷ་དང་མིའི་ཡོ་བྱད་དམ་པ་ཞལ་ཟས་དང་།
ན་བཟའ་དང་། རྒྱན་དང་། རོལ་མོ་ལ་སོགས་པ་ཕུལ་དུ་ཕྱིན་པ་སྣ་ཚོགས་པ་ཕུང་པོ་
གསུམ་པའི་མདོ་དང་། བཟང་པོ་སྤྱོད་པའི་སྨོན་ལམ་ལས་བྱུང་བའི་མཆོད་པའི་སྤྲིན་གྱི་
ཕུང་པོ་ལྟ་བུ་ནམ་མཁའ་དང་མཉམ་པ་བསམ་གྱིས་མི་ཁྱབ་པ་ཞིག །བླ་མ་དང་སངས་རྒྱས་
སུམ་ཅུ་སོ་ལྔ་ལ་སོགས་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་
དུ་འབྱུང་ཞིང་རྒྱས་པར་གྱུར་ཅིག །ཨོཾ་ཨགྷཾ་ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་བཛྲ་པུདྡྷེ་ཨཱ༔ཧཱུྃ།
ནས། ཨོཾ་བཛྲ་ཤབྡ་ཨཱཿཧཱུྃ། ཞེས་པས་བྱིན་གྱིས་བརླབས་ལ། དཀོན་མཆོག་གི་རྟེན་
བཞུགས་པ་རྣམས་དང་། མདུན་དུ་བསྒོམས་པའི་ལྷ་རྣམས་སངས་རྒྱས་སུམ་ཅུ་སོ་ལྔ་ལ་
སོགས་སངས་རྒྱས་དངོས་ཡིན་སྙམ་པའི་འདུ་ཤེས་བཞག་ནས། རབ་འབྱམས་རྒྱ་མཚོ་
དཔག་མེད་ན། །ཞེས་སོགས་ཀྱིས་བློས་དཔག་ཏུ་མེད་པར་སྤྲུལ་པའི་མཆོད་པ་རྣམས་ཀྱིས་
མཆོད། མཎྜལ་རྒྱས་བསྡུས་ཚར་གང་ནུས་ཕུལ། མགོན་པོ་ཐུགས་རྗེ་ཆེ་ལྡན་པ། །ཐམས་
ཅད་མཁྱེན་པས་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་
ལ་ཕྱག་འཚལ་ལོ། །དག་པ་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་
ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་བསྟོད། །གྲོལ་
186



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
ནས་གྲོལ་བའི་ལམ་ཡང་སྟོན། །བསླབ་པ་དག་ལ་ར་
་ལ་རབ་ཏུ་གནས། །ཞིང་གི་དམ་པ་ཡོན་
ཏན་ལྡན། །དགེ་འདུན་ལ་ཡང་ཕྱག་འཚལ་བསྟོད། །ཅེས་སོགས་ཀྱིས་བསྟོད། དེ་ནས་ཚེ་
རབས་ཐོག་མ་མེད་པ་ནས་ད་ལྟ་ལ་ཐུག་གི་བར་དུ་དུག་གསུམ་གྱིས་ཀུན་ནས་བསླངས་
པའི་སྒོ་གསུམ་གྱི་སྡིག་པ་རང་གིས་བྱས་པ་དང་། གཞན་ལ་བྱེད་དུ་བཅུག་པ་དང་། གཞན་
གྱིས་བྱས་པ་ལ་རྗེས་སུ་ཡི་རང་བ་བགྱིས་པ་རྣམས་ཀྱིས་སྤྱིར་འཁོར་བ། ཁྱད་པར་ངན་སོང་
གསུམ་གྱི་སྡུག་བསྔལ་དྲག་ལ་རྒྱུན་རིང་བ་བསྐྱེད་པའི་ཚུལ་ཡང་ཡང་བསམས་ལ་ཤིན་ཏུ་
འཇིགས་པའི་ཡིད་ཀྱིས་དགྲས་གཙེས་པའི་ཁས་ཉེན་པ་རྣམས་སྟོབས་ཅན་ལ་སྐྱབས་
འཆའ་བ་བཞིན་དུ་དཀོན་མཆོག་གསུམ་ལ་སྐྱབས་འཆའ་བའི་བསམ་པ་དྲག་པོ་བསྐྱེད་ལ་
ངག་ཏུ། བདག་མིང་འདི་ཞེས་བགྱི་བ་དང་། ནམ་མཁའ་དང་མཉམ་པའི་སེམས་ཅན་
ཐམས་ཅད་རྟག་ཏུ་བླ་མ་ལ་སྐྱབས་སུ་མཆིའོ། །སངས་རྒྱས་ལ་ཕྱག་འཚལ་ལོ། །ཆོས་ལ་
སྐྱབས་ཕྱག་འཚལ་ལོ། །དགེ་འདུན་ལ་སྐྱབས་སུ་མཆིའོ། །ཞེས་ལན་མང་དུ་བརྗོད་ཅིང་
དཀོན་མཆོག་གསུམ་གྱི་བྲན་དུ་བདག་ཉིད་ཕུལ་ནས་སྐྱབས་འོག་ཏུ་ཚུད་པར་བྱ། དེ་ནས་
ལས་ཀྱི་སྒྲིབ་པའི་འབྲས་བུ་མི་འདོད་བཞིན་དུ་ཉམས་སུ་མྱོང་བའི་སེམས་ཅན་མཐའ་ཡས་
པ་དྲན་པར་བྱས་ནས། བདག་གིས་མར་གྱུར་པའི་སེམས་ཅན་འདི་ཐམས་ཅད་ངེས་པར་
བདེ་བ་དང་ལྡན་ཞིང་སྡུག་བསྔལ་དང་བྲལ་བར་བྱ། དེའི་ཕྱིར་དུ་དེ་བཞིན་གཤེགས་པ་
སུམ་ཅུ་སོ་ལྔ་འཁོར་དང་བཅས་པ་ལ་སོགས་པ་ཕྱོགས་བཅུའི་རྒྱལ་བ་སྲས་དང་བཅས་པ་
རྣམས་ལ་ཕྱག་འཚལ་ཞིང་སྡིག་པ་བཤགས་པ་སོགས་ཀྱི་དགེ་བའི་རྩ་བ་འདི་དག་
བསྒྲུབས་ཏེ་བླ་ན་མེད་པའི་སངས་རྒྱས་ཀྱི་གོ་འཕང་ཅི་ནས་ཀྱང་མྱུར་དུ་ཐོབ་པར་བྱའོ་སྙམ་
པའི་བྱང་ཆུབ་ཀྱི་སེམས་ཡིད་ལ་དུང་དུང་པ་མང་པོ་བསྐྱེད་དེ། དེ་ལྟར་སྐྱབས་སུ་འགྲོ་བ་
དང་སེམས་བསྐྱེད་པ་གཉིས་ནི་རྟེན་གྱི་སྟོབས་སོ། །
ལ187



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམ་པར་སུན་འབྱིན་པའི་སྟོབས་ནི། ཐོག་མ་མེད་པ་ནས་མི་དགེ་བའི་ལས་བྱས་པ་
ལ་འགྱོད་པ་མང་བ་ཡིན་ཏེ། དེའང་སྡིག་པའི་དངོས་པོ་བཤགས་པའི་ཡན་ལག་ཏུ་སངས་
རྒྱས་སུམ་ཅུ་སོ་ལྔ་ལ་ཕྱག་འཚལ་བས་སྡིག་པ་དག་པར་འགྱུར་བ་ཡིན་པས། རང་གི་བླ་མ་
ཡི་དམ་རྣམས་དང་སངས་རྒྱས་སུམ་ཅུ་སོ་ལྔ་ལ་སོགས་ཕྱོགས་བཅུའི་རྒྱལ་བ་སྲས་བཅས་
ཐམས་ཅད་ངོ་བོ་དབྱེར་མེད་དུ་བསམས་ལ་ཕྱག་བྱ་ཞིང་། ཕྱག་བྱེད་པའི་ཚེ་རང་གིས་སྡིག་
པ་བྱས་པ་རྣམས་ལྕེའི་སྟེང་ན་ནག་ཕུང་ངེ་ཡོད་པ་ཕྱག་རེ་འཚལ་བས་དེ་དག་རིམ་གྱིས་
བསལ་བར་བསམ་མོ། །མཆན། ཕྱག་འཚལ་བ་ནི། བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་རྒྱལ་མཚན་ལ་ཕྱག་
འཚལ་ལོ། །ཨོཾ་ན་མོ་བྷ་ག་ཝ་ཏེ། རཏྣ་ཀེ་ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྒ་ཏེ་སམྱཀཾ་བུདྡྷཱ་
ཡ། ཏདྱ་ཐཱ། ཨོཾ་རཏྟེ་རནྡྷེ་མ་ཧཱ་རཀྵེ་རཏྣ་བི་ཛ་ཡེ་སྭཱ་ཧཱ། དེ་དག་བརྗོད་ནས་ལུས་ངག་ཡིད་
གསུམ་གུས་པ་དང་བཅས།
ཨ། པདྨ་ཁ་འབུས་ལྟ་བུ་ཡི། །ལག་གཉིས་སྤྱི་བོར་ཐལ་སྦྱར་ཏེ། །ལུས་དཔག་མེད་
པའི་ངག་ཡིད་ཀྱིས། །མཆོད་འོས་ཀུན་ལ་ཕྱག་འདི་བགྱིད། །སངས་རྒྱས་ཀུན་གྱི་རང་
བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །དང་པོར་མེ་ཏོག་ཕོག་པ་ཡི། །དཀྱིལ་
འཁོར་ལྷ་ཚོགས་རྣམས་ལ་འདུད། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་
མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །བླ་མེད་དཀོན་མཆོག་
གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་པ་ནས། རི་དབང་
གི་རྒྱལ་པོའི་བར་ལ། ཕྱག་འཚལ་ལོ། །ཞེས་སྦྱར་ནས། དེ་བཞིན་གཤེགས་པ་དེ་དག་
དབུས་ནས་བརྩམས་ཏེ་ཕྱོགས་བཅུར་རིམ་པ་བཞིན་བཞུགས་པ་ལ་དམིགས་ཏེ། ལུས་མང་
188



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
པོར་སྤྲུལ་ཞིང་ངག་གི་སྒོ་དང་ཡིད་ཀྱི་མོས་པས་ཞབས་ལ་ཕྱག་འཚལ་ལོ། །རྒྱས་པ་ལ་སྤྲོ་
ན་འདི་ལྟར་ཡང་བྱ་སྟེ། སངས་རྒྱས་སློབ་དཔོན་ཆེན་པོ་མ་ཏི་ཙི་ཏྲས་མཛད། ཀུན་གྱིས་
གདུལ་དཀའ་བ། །སྙིགས་མ་ལྔ་ཡི་རྩོད་དུས་འདིར། །བརྩོན་འགྲུས་དྲག་པོས་སངས་རྒྱས་
པའི། །ཤཱཀ་ཐུབ་དེ་ལ་ཕྱག་འཚལ་ལོ། །རྡོ་རྗེ་ལྟ་བུའི་ཏིང་འཛིན་གྱིས། །སྙིང་རྗེ་བྱང་ཆུབ་
མཆོག་བརྙེས་ཏེ། །བདུད་དཔུང་རྡོ་རྗེ་སྙིང་པོ་ཡིས། །རབ་ཏུ་འཇོམས་ལ་ཕྱག་འཚལ་ལོ། །
རིན་ཆེན་སྐུ་ལས་རབ་འཕྲོས་པས། །ངན་སོང་སྡུག་བསྔལ་ཞི་མཛད་ཅིང་། །བདུད་རྣམས་
རྣམ་པར་སྐྲག་མཛད་པའི། །རིན་ཆེན་འོད་འཕྲོ་ལ་ཕྱག་འཚལ། །ཇི་ལྟར་ཀླུ་ཆེན་དཔའ་བོ་
ཡིས། །གླིང་རྣམས་ཆར་གྱིས་ཚིམ་མཛད་ལྟར། །སྟོང་གསུམ་ཆོས་ཀྱི་ཆར་འབེབས་པའི། །
ཀླུ་དབང་རྒྱལ་ལ་ཕྱག་འཚལ་ལོ། །དཔའ་བོ་ཁྱོད་ཀྱི་བསྟན་པ་འདིས། །བདུད་དང་མུ་
སྟེགས་སྐྲག་མཛད་ཅིང་། །གདུལ་བྱ་ཀུན་མཁྱེན་འགོད་མཛད་པའི། །དཔའ་བོའི་སྡེ་ལ་ཕྱག་
འཚལ་ལོ། །ཐུགས་རྗེས་གཞན་དོན་རབ་དགོངས་པས། །ཉིད་ཀྱི་སྐུ་སྲོག་གཏོང་བ་ལ། །
འགུམ་པ་སོས་ལྟར་རབ་དགྱེས་པའི། །དཔལ་དགྱེས་ཞབས་ལ་ཕྱག་འཚལ་ལོ། །མཁས་
པ་རྣམས་ལ་འོད་སྣང་མཛད། །བར་མའི་རྒྱུད་རྣམས་སྨིན་མཛད་ཅིང་། །ཐ་མའི་ཉོན་མོངས་
སྲེག་མཛད་པ། །རིན་ཆེན་མེ་ལ་ཕྱག་འཚལ་ལོ། །སངས་རྒྱས་ཀུན་དང་སྐལ་པ་མཉམ། །
མཆོག་ཏུ་ཤེས་རབ་སྣང་བ་ཡིས། །ཕྱོགས་རྣམས་སྣང་བར་མཛད་དེ་འཁྲུངས། །རིན་ཆེན་
ཟླ་འོད་ཕྱག་འཚལ་ལོ། །སྐུ་ནི་ལྟ་བས་མི་ངོམས་ཤིང་། །འདོམ་གང་འོད་ཀྱིས་ས་ལེར་སྦས། །
གང་གིས་ཁྱོད་མཐོང་སྐལ་ལྡན་པའི། །མཐོང་བ་དོན་ཡོད་ལ་ཕྱག་འཚལ་ལོ། །སྐུ་གསུང་
ཐུགས་ནི་རིན་ཆེན་མཆོག །དྲི་མེད་འོད་ཟེར་རབ་རྒྱས་པས། །འགྲོ་ཀུན་ཉོན་མོངས་གདུང་
བ་སེལ། །རིན་ཆེན་ཟླ་བ་ལ་ཕྱག་འཚལ་ལོ། །དམ་ཆོས་དྲི་མ་མེད་པའི་ཆུས། །ཐོག་མར་
བདག་ཉིད་དག་མཛད་ནས། །གཞན་རྣམས་མཆོག་ཏུ་དག་མཛད་པ། །དྲི་མ་མེད་ལ་ཕྱག་
ལ189ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཚལ་ལོ། །བསོད་ནམས་བཅས་པའི་ཚོགས་དག་ནི། །སེམས་ཅན་ཀུན་ལ་ཡོངས་བསྔོ་
བར། །ཐུབ་པ་ཁྱོད་ཀྱིས་སྟོན་མཛད་པའི། །དཔལ་སྦྱིན་ཞབས་ལ་ཕྱག་འཚལ་ལོ། །རིགས་
དང་ཞབས་སུ་ལྡན་པ་པོ། །ཚངས་པ་ལགས་པར་བྲམ་ཟེ་བཞེད། །རིགས་དང་ཞབས་ནི་
ཁྱོད་ལ་མངའ། །ཚངས་པའི་མཚན་ལ་ཕྱག་འཚལ་ལོ། །ཚངས་པའི་གནས་བཞི་རབ་
བསྒོམས་ཤིང་། །ཚངས་སྤྱོད་འབྲས་བུ་མཆོག་སྐྱེད་པས། །ཚངས་པས་ཆོས་འཁོར་བསྐོར་
བར་བསྐུལ། །ཚངས་པས་བྱིན་ལ་ཕྱག་འཚལ་ལོ། །ཐུགས་ནི་དཀའ་ཐུབ་བརྟུལ་ཞུགས་
དག །ཡང་དག་བླངས་པས་གཙང་བར་མཛད། །ཉོན་མོངས་སྡིག་པ་འཁྲུད་མཛད་པའི། །
ཆུ་ཡི་ལྷ་ལ་ཕྱག་འཚལ་ལོ། །འཇིག་རྟེན་པ་དག་བདེ་བྱེད་མཆོད། །བདེ་བྱེད་ཀླུ་ཆེན་མ་
དྲོས་མཆོད། །ཆུ་ལྷར་དེས་ཀྱང་མཆོད་འོས་པས། །ཆུ་ལྷའི་ལྷ་ལ་ཕྱག་འཚལ་ལོ། །འདྲེན་
པ་ཀུན་གྱིས་མཆོད་གྱུར་ཅིང་། །ཁྱོད་ནི་མཚུངས་མེད་རབ་ཞི་བས། །འགྲོ་བ་ཀུན་གྱི་དཔལ་
མཛད་པ། །དཔལ་བཟང་ཞབས་ལ་ཕྱག་འཚལ་ལོ། །ཁྱོད་ལ་རྒོལ་བའི་ཉོན་མོངས་པ། །
དོ་གལ་བྱེད་པ་ཐམས་ཅད་ཀྱང་། །ཙནྡན་ཡངས་པ་ལྟར་བསིལ་མཛད། །ཙནྡན་དཔལ་ལ་
ཕྱག་འཚལ་ལ། །རྒྱལ་བའི་དཔལ་དང་གཟི་བརྗིད་ནི། །སུས་ཀྱང་འགྲན་པར་མི་བཟོད་དེ། །
མིག་གིས་ཉི་མའི་དཀྱིལ་འཁོར་བཞིན། །གཟི་བརྗིད་མཐའ་ཡས་ལ་ཕྱག་འཚལ་ལོ། །ཐུབ་
པའི་འོད་ཟེར་རབ་བྱུང་བས། །ང་རྒྱལ་ཁེངས་པ་ཞི་མཛད་ཅིང་། །དམན་རྣམས་སྤྲོ་བ་
བསྐྱེད་པར་མཛད། །འོད་དཔལ་ཞབས་ལ་ཕྱག་འཚལ་ལོ། །ཨེ་མ་མྱ་ངན་འདས་པ་ཞི། །
ཁྱོད་འདྲ་ཐུགས་རྗེའི་བདག་ཉིད་ཅན། །མངའ་བརྙེས་པ་ཡང་བདེ་གཤེགས་པས། །མྱ་ངན་
མེད་ལ་ཕྱག་འཚལ་ལོ། །སྤྲོས་པ་མེད་པ་གོམས་མཛད་ཅིང་། །འདྲེན་པ་ཀུན་གྱི་མཆོག་
གྱུར་པ། །སྟོབས་ཅན་ཐམས་ཅད་ཟིལ་གནོན་པ། །སྲེད་མེད་བུ་ལ་ཕྱག་འཚལ་ལོ། །རྣམ་
པ་ཀུན་གྱི་མཆོག་ལྡན་པས། །མཛེས་པ་གཞན་ཀུན་ཟིལ་གྱིས་གནོན། །མཚན་དང་དཔེ་
ལ190ལ



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
བྱད་རབ་རྒྱས་པའི། །མེ་ཏོག་དཔལ་ལ་ཕྱག་འཚལ་ལོ། །ཚངས་པའི་དབྱངས་དང་འོད་
ཟེར་གྱིས། །འཇིག་རྟེན་ཐམས་ཅད་ཁྱབ་མཛད་པས། །ཚངས་པའི་འོད་ཟེར་རྣམ་པར་རོལ། །
མངོན་པར་མཁྱེན་ལ་ཕྱག་འཚལ་ལོ། །འོད་ཀྱིས་གང་ལ་རེག་པ་ཡང་། །ཆགས་མེད་བདེ་
བ་རབ་རྒྱས་པས། །པདྨའི་འོད་ཟེར་རྣམ་པར་རོལ། །མངོན་པར་མཁྱེན་ལ་ཕྱག་འཚལ་ལོ། །
ཐུབ་པའི་བསོད་ནམས་འོད་ཟེར་གྱིས། །འགྲོ་རྣམས་ཟང་ཟིང་ཚིམ་མཛད་པས། །ཁྱད་པར་
འཕགས་པའི་ནོར་སྦྱིན་པ། །ནོར་དཔལ་ལ་ནི་ཕྱག་ཕྱག་འཚལ་ལོ། །དྲན་པ་རྣམས་ནི་
མངའ་བརྙེས་པས། །ཐོག་མཐའ་མེད་ཅིང་རབ་མཁྱེན་པ། །གང་གིས་ཁྱོད་དྲན་ཕོངས་
སེལ་བ། །དྲན་པའི་དཔལ་ལ་ཕྱག་འཚལ་ལོ། །ཐུབ་པས་ཆོས་ཀྱི་འཁོར་ལོ་བསྐོར། །སྙན་
པའི་བ་དན་ས་གསུམ་གྲགས། །ཡོན་ཏན་གྲངས་མེད་མཚན་གྱི་དཔལ། །ཡོངས་གྲགས་ལ་
ནི་ཕྱག་འཚལ་ལོ། །སྟོབས་དང་དབང་པོའི་མཆོག་བརྙེས་པས། །ནག་པོའི་ཕྱོགས་རྣམས་
ཕམ་མཛད་པས། །དབང་པོའི་སྤྱིས་བཏུད་དབང་པོའི་ཏོག །རྒྱལ་མཚན་རྒྱལ་པོ་ལ་ཕྱག་
འཚལ་ལོ། །དངོས་པོར་སྨྲ་པའི་རྟོག་གེ་པ། །པྲ་ཞིབ་ཡེ་ཤེས་རྡོ་རྗེ་ཡིས། །སེང་གེས་གླང་པོ་
བཞིན་དུ་བཅོམ། །ཤིན་ཏུ་རྣམ་གནོན་ལ་ཕྱག་འཚལ་ལོ། །བདག་གཞན་ཉོན་མོངས་སྡེ་
བཅོམ་པས། །ཁྱོད་ལས་དཔལ་མཆོག་གཞན་མ་མཆིས། །འདོད་པའི་དབང་ཕྱུག་གཡུལ་
ལས་རྒྱལ། །ཤིན་ཏུ་རྣམ་རྒྱལ་ལ་ཕྱག་འཚལ་ལོ། །བགྲོད་པ་གཅིག་པའི་ལམ་ཆེན་དུ། །
འགྲོ་ཀུན་དེད་དཔོན་རབ་མཛད་དེ། །བདུད་དང་ངན་སོང་འཇིགས་ལས་སྒྲོལ། །རྣམ་
གནོན་གཤེགས་ལ་ཕྱག་འཚལ་ལོ། །ཐུབ་པའི་རྫུ་འཕྲུལ་རྨད་བྱུང་བས། །སྤྲུལ་པ་བྱེ་བ་
དཔག་མེད་འགྱེད། །གདུལ་བྱ་ཀུན་ལ་སྣང་གྱུར་པས། །ཀུན་སྣང་བཀོད་པ་ལ་ཕྱག་འཚལ་
ལོ། །མུ་སྟེགས་ངན་པ་ཕྱིར་ཟློག་ཅིང་། །ཉན་ཐོས་ཞི་བ་ཕྱོགས་གཅིག་ལ། །ཁྱོད་ཀྱིས་ས་
མཆོག་རིན་ཆེན་རྣམས། །པདྨ་ལྟར་གནོན་ལ་ཕྱག་འཚལ་ལོ། །བསོད་ནམས་ཚོགས་ལས་
༤191ལ



ཀ
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིན་པོ་ཆེ། །ཡེ་ཤེས་ཚོགས་རྫོགས་པདྨའི་གདན། །སྐུ་གསུམ་ལྷུན་གྲུབ་རབ་ཏུ་བཞུགས། །
རི་དབང་རྒྱལ་ལ་ཕྱག་འཚལ་ལོ། །ཞེས་བསྟོད་པ་བརྗོད་དེ་ཕྱག་བྱའོ། །
དེ་ལྟར་ཕྱག་བྱས་ཚར་ནས་དེ་དག་གི་སྤྱན་སྔར་སྡིག་པ་བཤགས་པ་ནི། རང་གིས་
པུས་མོ་ས་ལ་བཙུགས་ཏེ་ལག་པ་ཐལ་མོ་སྦྱར་ལ་གུས་པས་འདི་སྐད་བརྗོད་དོ། །ཡུལ་
སངས་རྒྱས་དེ་དག་ལ་ཐུགས་མི་འགྱུར་བར་གཏད་པར་གསོལ་བ་གདབ་པ་ནི། དེ་དག་ལ་
སོགས་ཏེ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཏེ་འཚོ་ཞིང་
གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་
གསོལ།
བཤགས་པ་རང་གི་ངོ་བོ་དུས་ཀྱི་སྒོ་ནས་བསྟན་པ་ནི། བདག་གི་སྐྱེ་བ་འདི་དང་སྐྱེ་
བ་ཐོག་མ་དང་ཐ་མ་མ་མཆིས་པ་ནས། འཁོར་བ་ནས་འཁོར་བའི་སྐྱེ་གནས་ཐམས་ཅད་དུ་
སྡིག་པ་མི་དགེ་བའི་ལས་བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་
རང་བའམ། མཆོད་རྟེན་གྱི་དཀོར་རམ། དགེ་འདུན་གྱི་དཀོར་རམ། ཕྱོགས་བཅུའི་དགེ་
འདུན་གྱི་དཀོར་ཕྲོག་པ་དང་། འཕྲོག་ཏུ་འཇུག་པ་དང་། འཕྲོག་པ་ལ་རྗེས་སུ་ཡི་རང་
བའམ། མཚམས་མ་མཆིས་པ་ལྔའི་ལས་བགྱིས་པ་དང་། བགྱིད་དུ་བསྩལ་བ་དང་། བགྱིད་
པ་ལ་རྗེས་སུ་ཡི་རང་བའམ། མི་དགེ་བ་བཅུའི་ལས་ཀྱི་ལམ་ཡང་དག་པར་བླང་བ་ལ་
ཞུགས་པ་དང་། འཇུག་ཏུ་བསྩལ་བ་དང་། འཇུག་པ་ལ་རྗེས་སུ་ཡི་དེའང་རྣམ་པར་སྨིན་པ་
ཆེ་བ་འདི་ལྟ་བུའི་ལས་ཡིད་ལ་བསམས་ཏེ། ངག་གིས་སྒྲིབ་པ་འདི་ཙམ་བྱས་ཞེས་རང་
སེམས་སུན་བཏོན་ལ་ཤིན་ཏུ་འགྱོད་པས་བཤགས་པར་བྱའོ། །སྡིག་པ་དེའང་རྒྱུ་མ་རིག་པ་
ལ་བརྟེན་ནས་རྐྱེན་འདོད་ཆགས་ལ་སོགས་པ་དུག་གསུམ་གྱིས་བྱེད་པ་པོ་ལུས་ངག་ཡིད་
ལ192ལ



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
གསུམ་སོགས་ཀྱིས་བྱས་པའོ། །རང་བའམ། དེའི་ཉེས་དམིགས་ཀྱི་སྒོ་ནས་བསྟན་པ་ནི།
གཞན་ཡང་ལས་ཀྱི་སྒྲིབ་པ་གང་གིས་བསྒྲིབས་ནས་བདག་སེམས་ཅན་དམྱལ་བར་མཆི་
བའམ། དུད་འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་མཆི་བའམ། ཡུལ་
མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་ཀྱི་ནང་དུ་སྐྱེ་བའམ།
དབང་པོ་མ་ཚང་བར་འགྱུར་རམ། ལྟ་བ་ལོག་པར་འཛིན་པར་འགྱུར་བའམ། སངས་རྒྱས་
འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་སྒྲིབ་པ་གང་ལགས་པ་དེ་དག་
ཐམས་ཅད། ཡུལ་གང་ལ་བཤགས་ན། སངས་རྒྱས་བཅོམ་ལྡན་འདས་ཡེ་ཤེས་སུ་གྱུར་པ།
སྡིག་པ་གསལ་བར་རྟོགས་པས། སྤྱན་དུ་གྱུར་པ། ལོག་པར་ཉེས་པའི་ཁྱད་པར་ཐུགས་སུ་
ཆུད་པས། དཔང་དུ་གྱུར་པ། ཚིག་སོགས་འཁྲུལ་པ་མེད་པ་སྟེ་མི་བསླུ་བས། ཚད་མར་གྱུར་
པ། ཐུགས་ཀྱི། མཁྱེན་པ་གཟིགས་པ། དེ་དག་གི་སྤྱན་སྔར། ནི་མདུན་དུའོ། །
ཚུལ་ཇི་ལྟར་བཤགས་པ་ནི། ཡང་དག་པར་ཡིན་གྱི་ཁ་རྐྱང་ལ་སོགས་པར་ནི་མ་
ཡིན་ནོ། །དེའང་ངག་གིས་ཉེས་པ་བྱས་པ་ཐམས་ཅད་བརྗོད་པ་ནི། མཐོལ་ལོ། །ཡིད་ཀྱིས་ནི།
བཤགས་སོ། །མི་འཆབ་བོ། །ནི་ཉེས་པ་ཁས་ལེན་པ་ཡིན། མི་སྦེད་དོ། །ནི་མངོན་སུམ་སྟེ།
ཉེས་པ་ལས་སླར་ལྡོག་པའི་སྟོབས་ནི་སྟོབས་འདི་མེད་ན་བཤགས་པ་སྟོབས་ཆུང་བར་
གསུངས་པས། ཉེས་པ་རྣམས་ཡིད་ལ་བྱས་ལ་ཉེས་པ་འདི་དང་འདི་རྣམས་དེང་ནས་བཟུང་
སྟེ་མི་བྱའོ་སྙམ་པའི་སྡོམ་སེམས་མང་དུ་བྱས་ཏེ། སླན་ཆད་ཀྱང་གཅོད་ཅིང་སྡོམ་པར་
བགྱིད་ལགས་སོ། །ཞེས་བརྗོད་དེ་དེའང་སྔར་གྱི་སྡིག་པ་བྱས་པ་ལ་འགྱོད་ཅིང་། ད་ལྟར་
གྱི་འཆགས་ལ་ཕྱིས་མི་བྱེད་པ་ནི་དམ་བཅའ་བ་ཡིན་ཅིང་། བཤགས་པའང་མ་བྱས་ན་སྔར་
གྱི་དེ་འཕེལ་བར་འགྱུར་བས་ན་ནད་ལ་གནོད་པའི་བཟའ་བཏུང་ལྟར་མཚམས་བཅད་པར་
བྱའོ། །དེ་ལྟར་བྱས་ན་སྡིག་པ་དག་པར་འགྱུར་རོ། །
~193



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉེན་པོ་ཀུན་ཏུ་སྤྱོད་པའི་སྟོབས་ནི། དེའང་བཤགས་པའི་ཡུལ་དང་བཤགས་པའི་
ཆོ་ག་ལ་སོགས་པ་ཐམས་ཅད་སྒྱུ་མ་དང་རྨི་ལམ་ལ་སོགས་པ་བཞིན་དུ་རང་བཞིན་མེད་
པའི་དོན་དྲན་པར་བྱེད་པ་དང་ལྡན་པ་སྟེ། འདོད་ཆགས་དང་བྲལ་བ་ནི་མི་བྱའོ། །སངས་
རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་གི་སྐྱེ་བ་
འདི་དང་སྐྱེ་བ་ཐོག་མ་དང་ཐ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་གཞན་
དག་ཏུ། བསྔོ་བ་ལ་སོགས་པ་ཐམས་ཅད་ནི། བྱང་ཆུབ་སེམས་དཔའ་ལ་ཕར་ཕྱིན་དྲུག་དང་
ལྡན་ལ་དེས་ཟིན་དགོས་པས་སྦྱིན་པ་དང་མཐུན་པ་ནི། སྦྱིན་པ་ཐ་ན་དུད་འགྲོའི་སྐྱེ་གནས་
སུ་སྐྱེས་པ་ལ་ཟས་ཁམ་གཅིག་ཙམ་བསྩལ་བའི་དགེ་བའི་རྩ་བ་གང་ལགས་པ་དང་། ཚུལ་
ཁྲིམས་དང་མཐུན་པར་བསྔོ་བ་ནི་ཚུལ་ཁྲིམས་སོགས་སྡིག་པ་དང་བྲལ་ཞིང་བྱམས་པ་ལ་
སོགས་པ་ལ་གནས་པས་བཤགས་སོ། །
བདག་གིས་ཚུལ་ཁྲིམས་བསྲུངས་པའི་དགེ་བའི་རྩ་བ་གང་ལགས་པ་དང་། བཟོད་
པ་དང་མཐུན་པར་བསྔོ་བ་ནི་སླར་མི་གཤེ་པ་སོགས་དགེ་སྦྱོང་གི་ཆོས་བཞི་དང་ལྡན་པ་སྟེ་
འདོད་ཆགས་དང་བྲལ་བ་ནི་མི་བྱའོ། །བདག་གིས་ཚངས་པར་སྤྱོད་པ་ལ་གནས་པའི་དགེ་
་་བ་གང་ལགས་པ་དང་། བརྩོན་འགྲུས་དང་མཐུན་པར་བསྔོ་བ་ནི་བརྩོན་འགྲུས་
ཆེན་པོ་དངོས་པོ་ལྔའི་སྒོ་ནས་ཕྱིན་ཅི་ལོག་གི་ལྟ་བ་ལས་བཟློག་སྟེ་ཡང་དག་པ་ལ་བཅུག་པ་
རྒྱུ་དང་དངོས་གཞི་ནི་བསོད་ནམས་ཀྱི་ཚོགས་ཏེ་ལྔ་པོ་ནི་གཉིས་པའོ། །བདག་གིས་སེམས་
ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་འགྲོ་བ་མཐར་ཕྱིན་པ་ཡང་ཤེས་པར་
བྱའོ། །གང་ལགས་པ་དང་། དྲུག་པ་ནི་ཡེ་ཤེས་ཀྱི་ཚོགས་སོ། །བསམ་གཏན་དང་མཐུན་པ་
ནི། སྨོན་པ་དང་འཇུག་པ་དང་ཀུན་རྫོབ་དང་དོན་དམ་སྟེ་དེ་དག་ལ་རྩེ་གཅིག་ཏུ་གནས་པ་
ནི་ལམ་ཕྱི་མ་ལ་བསྔོ་བའོ། །བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་བའི་
བའི་རྩ་བ་
~194



།
བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
རྩ་བ་གང་ལགས་པ་དང་། ཤེས་རབ་དང་མཐུན་པར་བསྔོ་བ་ནི་གཉིས་སུ་མེད་པའི་ཡེ་ཤེས་
ཆོས་ཉིད་རྟོགས་པ་སྟེ་ཡེ་ཤེས་ཀྱི་ཚོགས་སོ། ། བདག་གིས་བླ་ན་མེད་པའི་ཡེ་ཤེས་ཀྱི་དགེ་
བའི་རྩ་བ་གང་ལགས་པ། དགེ་བ་སོ་སོའི་དངོས་པོ། དེ་དག །ཚུལ་བཞིན་འཛིན་པར་བསྔོ་
བ་ནི། ཐམས་ཅད་གཅིག་ཏུ་བསྡུས་ཤིང་། མ་ཕྱེ་བར་འདྲེས་པར་བྱས་པས། བཟླུམས་ཏེ།
རང་བཞིན་མེད་པར་བྱས་པས། བསྡོམས་ནས། གང་དུ་བསྔོ་ན་བླ་ན་མེད་པ་སངས་རྒྱས་
སུ་བསྔོ། བླ་ན་མ་མཆིས་པ་དང་། དེ་ཉན་རང་བྱང་སེམས་ལས་འཕགས་པས། གོང་ན་མ་
མཆིས་པ་དང་། གོང་མའི་ཡང་གོང་མ། ནི་སངས་རྒྱས་ལས་གོང་ན་མེད་པས་གོང་ན་མེད་
པའོ། །བླ་མའི་བླ་མར། ཞེས་པ་འཇིག་རྟེན་པའི་གོང་ན་གནས་པ་ནི་ཉན་རང་གཉིས་ཡིན་
ལ་དེ་ལས་གོང་ན་བྱང་ཆུབ་སེམས་དཔའོ། །
ཡོངས་སུ་བསྔོ་བས་བླ་ན་མེད་པ། ནི་ཡང་དག་པར་སངས་རྒྱས་ཏེ་དེའི་གོང་ན་
གཞན་མེད་པས་བླ་ན་མེད་པའོ། །དེ་ནི་བྱང་ཆུབ་ཆེན་པོ་སྟེ་རྣམ་པ་ཐམས་ཅད་པའོ། །བླ་ན་
མེད་པ་སངས་རྒྱས་ཀྱི་བསྔོ་བ་ནི་ཐབས་མཁས་པ་དེའོ། །ཡང་དག་པར་རྫོགས་པའི་བྱང་
ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་ལྡན་འདས་
རྣམས་ཀྱིས་ཡོངས་སུ་བསྔོས་པ་དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་
རྣམས་ཀྱིས་ཡོངས་སུ་བསྔོ་བར་འགྱུར་བ་དང༌། ཇི་ལྟར་ད་ལྟར་བཞུགས་པའི་སངས་རྒྱས་
བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་
ཡོངས་སུ་བསྔོ་བར་བདག་གིས་བསྔོ་བ་མི་ཤེས་པས་ཡོངས་སུ་བསྔོ་བ་ནི་གྱ་ནོམ་པ་ལ་
སོགས་པ་དགུས་བསྔོའོ། །བགྱིའོ། །
སྡིག་པ་བཤགས་པའི་ཕུང་པོ་ནི། སྡིག་པ་ཐམས་ཅད་ནི་སོ་སོར་བཤགས་སོ། །ཕྱག་ནི་
སྡིག་བཤགས་སུ་སྡུད་པའོ། །རྗེས་སུ་ཡི་རང་བའི་ཕུང་པོ་ནི། བསོད་ནམས་ཐམས་ཅད་ལ་
195ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྗེས་སུ་ཡི་རང་ངོ་། །ཆོས་འཁོར་བསྐོར་བ་དང་གསོལ་བ་འདེབས་པའི་ཕུང་པོ་ནི། སངས་
རྒྱས་ཐམས་ཅད་ལ་བསྐུལ་ཞིང་མྱ་ངན་ལས་མི་འདའ་བར་སྡིག་པ་ཐམས་ཅད་ཀྱི་གཉེན་པོ་
སྐྱབས་སུ་འགྲོ་བ་མཆོག་ཡིན་པས་འདིར་ཡང་སྐྱབས་སུ་འགྲོ་བ་ནི། གསོལ་བ་འདེབས་
སོ། །ཕུང་པོ་གསུམ་པས་བསོད་ནམས་ཀྱི་ཕུང་པོ་དཔག་ཏུ་མེད་པ་གསོག་གོ། །དེ་དག་
ཁྱད་པར་དུ་སྨོན་ལམ་འདེབས་པ་ནི། བདག་གིས་ཡེ་ཤེས་བླ་ན་མེད་པའི་མཆོག་ཐོབ་པར་
གྱུར་ཅིག །ཅེས་པས་སངས་རྒྱས་ཐོབ་པར་སྨོན་པས་ན་དེ་ཁོ་ནའོ། །མི་མཆོག་རྒྱལ་བ་གང་
དག་ད་ལྟར་བཞུགས་པ་དང་། །གང་དག་འདིས་པ་དག་དང་དེ་བཞིན་གང་མ་བྱོན། །ཡོན་
ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་སྐྱབས་སུ་
ཉེ་བར་མཆིའོ། །ཞེས་སོ། །
དེ་ལྟར་སྟོབས་བཞིའི་སྒོ་ནས་ལྟུང་བཤགས་མགོ་འཇུག་ཚང་བ་ཚར་བཅུ་གཅིག་ལ་
ཚན་པ་གཅིག་ཏུ་བྱས་པའི་རྗེས་སུ་དེ་བཞིན་གཤེགས་པ་སྤྱིའི་སྙིང་པོ། ན་མསརྦ་ཏ་ཐཱ་ག་
ཏ་ཧྲི་ད་ཡ་ཨ་ནུ་ག་ཏེ་ༀ་ཀུ་རུཾ་གི་ནི་སྭཱ་ཧཱ། ཞེས་པ་བརྒྱ་རྩ་རེ་བཟླའོ། །གཟུངས་འདི་ལན་
གཅིག་དྲན་ཞིང་བརྗོད་པས་བསྐལ་པ་འབུམ་ཕྲག་བརྒྱའི་སྡིག་པ་འདག་པར་གསུངས་སོ། །
གསུམ་པ་རྗེས་ནི། གཏོར་མ་བཞི་བཤམས་པ་བསང་སྦྱང་དང་འབུལ་ཆོག་བརྒྱ་རྩ་
ལྟར་གྱིས། དང་པོ་བླ་མ་དཀོན་མཆོག་སྤྱི་དང་། སངས་རྒྱས་སུམ་ཅུ་སོ་ལྔ། གཉིས་པ་ཆོས་
སྲུང་སྤྱི་དང་རྒྱལ་ཆེན་བཞི། གསུམ་པ་གཞི་བདག །བཞི་པ་རིགས་དྲུག་སྤྱི་ལ་ཕུལ།
དེ་ནས་ཡིད་རྩེ་གཅིག་པས། ཕྱོགས་བཅུ་ན་བཞུགས་པའི་བླ་མ་ཡི་དམ་སངས་རྒྱས་
བྱང་ཆུབ་སེམས་དཔའི་ཚོགས་ཐམས་ཅད་དང་། བཅོམ་ལྡན་འདས་དེ་བཞིན་གཤེགས་པ་
སུམ་ཅུ་སོ་ལྔའི་ལྷ་ཚོགས་འཁོར་དང་བཅས་པ་ཐམས་ཅད་བདག་ལ་དགོངས་སུ་གསོལ།
ཁྱེད་རྣམས་ལ་ཐུགས་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས།
༤196



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
སྐྱོབ་པའི་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་པས། ཕན་བདེ་མ་ལུས་པའི་རྩ་
བ་སངས་རྒྱས་བཅོམ་ལྡན་འདས་ཀྱི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་
ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། དཔལ་ལྡན་
བླ་མ་བདེ་བར་གཤེགས་པ་རྣམས་ཀྱི་ཐུགས་ཀྱི་དགོངས་པ་ཁྱད་པར་ཅན་གོང་ནས་གོང་དུ་
ཡོངས་སུ་རྫོགས་པར་བྱིན་གྱིས་བརླབ་ཏུ་གསོལ། བསྟན་པ་རིན་པོ་ཆེ་བཤད་དང་སྒྲུབ་
པའི་སྒོ་ནས་འཛིན་པའི་བླ་མ་དམ་པ་ཞལ་བཞུགས་ཤིང་སུ་ལའང་ཕན་པ་ཐམས་ཅད་སྐུ་
ཁམས་བཟང་ཞིང་སྐུ་ཚེ་རིང་བར་ཕྱག་འཚལ་ལོ། །དེ་དག་གི་རྣམ་པར་དཀར་བའི་མཛད་
པ་ཕྲིན་ལས་ཕྱོགས་དུས་ཐམས་ཅད་དུ་དར་ཞིང་རྒྱས་པར་ཕྱག་འཚལ་ལོ། །དགེ་འདུན་
ཐམས་ཅད་ཀྱི་ཆོས་སྤྱོད་བཅུའི་སྒྲུབ་པ་ཐམས་ཅད་གོང་ནས་གོང་དུ་འཕེལ་བར་བྱིན་ཕྱག་
འཚལ་ལོ། །
དེ་དག་གི་བྱིན་རླབས་དང་ཐུགས་རྗེ་ལ་བརྟེན་ནས་བདག་གིས་ཐར་པ་དང་ཐམས་
ཅད་མཁྱེན་པ་སྒྲུབ་པའི་འགལ་རྐྱེན་ཕྱི་ནང་གི་བར་ཆད་ཐམས་ཅད་ཉེ་བར་ཞི་བར་ཕྱག་
འཚལ་ལོ། །མཐུན་རྐྱེན་ཚེ་དང་དཔལ་དང་འབྱོར་པ་དང་བསོད་ནམས་རྣམས་ཟླ་བ་ཡར་
གྱི་ངོ་བཞིན་དུ་གོང་ནས་གོང་དུ་འཕེལ་ཞིང་རྒྱས་པར་ཕྱག་འཚལ་ལོ། །བདག་དང་དྲིན་ཅན་
ཕ་མ་གཉིས་ཀྱིས་གཙོ་བྱས་པའི་སེམས་ཅན་ཐམས་ཅད་ཀྱི་སྒྲིབ་གཉིས་བྱང་ཞིང་ཚོགས་
གཉིས་རྫོགས་ཏེ་མྱུར་དུ་མངོན་པར་རྫོགས་པར་འཚང་རྒྱ་བར་ཕྱག་འཚལ་ལོ། །
ཁྱད་པར་དུའང་བདག་གིས་དེང་ནས་བཟུང་སྟེ་སངས་རྒྱས་མ་ཐོབ་ཀྱི་བར་གྱི་ཚེ་
རབས་ཐམས་ཅད་དུ་རྒྱལ་བ་ཐམས་ཅད་ཀྱི་དམ་པའི་ཆོས་མ་ལུས་པ་རྒྱལ་བའི་དགོངས་པ་
ཇི་ལྟ་བ་བཞིན་དུ་འཛིན་ནུས་པར་ཕྱག་འཚལ་ལོ། །དེ་ལ་གེགས་ཀྱི་རྣམ་པ་སྐད་ཅིག་ཀྱང་
མི་འབྱུང་བར་ཕྱག་འཚལ་ལོ། །མཐུན་པའི་རྐྱེན་དགེ་བའི་བཤེས་གཉེན་དང་གནས་
ལ197ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྲོགས་ཚེ་འཚོ་བའི་ཡོ་བྱད་རྒྱལ་བས་གནང་བ་ཐམས་ཅད་གཏུགས་པ་མེད་པ་བདེ་བླག་ཏུ་
འགྲུབ་པར་ཕྱག་འཚལ་ལོ། །དེ་དག་གི་འགལ་རྐྱེན་སེལ་ཞིང་མཐུན་རྐྱེན་ཚང་བ་ལ། སྔོན་
སངས་རྒྱས་མཐོང་བ་དམ་པའི་ཆོས་ཐོས་པ་འཕགས་པའི་དགེ་འདུན་ལ་རིམ་གྲོ་བགྱིས་པ་
དང་མི་འབྲལ་བར་ཕྱག་འཚལ་ལོ། །འཇིག་རྟེན་གྱི་ཁམས་ཐམས་ཅད་དུ་ཆར་ཆུ་དུས་སུ་
འཕབ་ཅིང་། དུས་ཀྱི་འཁྲུགས་པ་ཐམས་ཅད་ཉེ་བར་ཞི་ཞིང་བཀྲ་ཤིས་དང་དགེ་མཚན་ཆེན་
པོ་རྒྱུན་མི་ཆད་པར་འབྱུང་བར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པ་དེ་
ལྟར་ཞག་རེ་ལ་ཐུན་བཞི་བཞིར་བྱས་ནས་ཉམས་སུ་བླང་ཞིང་། ཐུན་གྱི་མཐར་ཚོགས་ཞིང་
རང་ལ་བསྡུ་བ་དང་། བསྔོ་བ་སྨོན་ལམ་བྱའོ། །
གཞན་ཡང་རྒྱལ་སྲས་ཞི་བ་ལྷས་བསླབ་བཏུས་སུ་གསུངས་པའི་གཉེན་པོ་ཀུན་ཏུ་
སྤྱོད་པའི་སྟོབས་དྲུག་ལ་བརྩོན་པར་བྱ་སྟེ། དྲུག་གང་ཞེ་ན། སྡིག་པ་བཤགས་པའི་ཐབས་
སུ་དམིགས་ལ། མདོ་སྡེ་ཟབ་མོ་ལ་བསྟེན་པ་དང་། སྟོང་པ་ཉིད་ལ་མོས་པ་དང་། བཟླས་པ་
ལ་བརྟེན་པ་དང་། སྐུ་གཟུགས་ལ་བརྟེན་པ་དང་། མཆོད་པ་ལ་བརྟེན་པ་དང་། མཚན་ལ་
བསྟེན་པའོ། །དང་པོ་ནི་ཤེར་ཕྱིན་དང་བཟང་སྤྱོད་སོགས་ཀྱི་མདོ་སྡེ་ཟབ་མོའི་ཚིག་ལེན་པ་
དང་འཛིན་པ་དང་ཀློག་པ་དང་ཡི་གེར་བྲི་བ་སོགས་བྱེད་པའོ། །གཉིས་པ་ནི་བདག་མེད་
ཅིང་འོད་གསལ་བའི་ཆོས་ཉིད་ལ་འཇུག་ཅིང་གདོད་མ་ནས་དག་པར་ཡིད་ཆེས་པའོ། །
གསུམ་པ་ནི་ཡི་གེ་བརྒྱ་པ་སོགས་ཀྱི་གཟུངས་ཁྱད་པར་ཅན་རྣམས་ཆོ་ག་བཞིན་དུ་
བཟླ་བའོ། །བཞི་པ་ནི་སངས་རྒྱས་ལ་དད་པ་རྙེད་ནས་སཱཙྪ་ལ་སོགས་པའི་མཆོད་རྟེན་དང་
སྐུ་གཟུགས་ཅི་འགྲུབ་གསར་དུ་བཞེངས་ཤིང་རྙིང་པ་འཆོས་པའོ། །ལྔ་པ་ནི་སངས་རྒྱས་
དེའི་མཆོད་རྟེན་ལ་མཆོད་པ་སྣ་ཚོགས་འབུལ་བའོ། །དྲུག་པ་ནི་སངས་རྒྱས་དང་རྒྱལ་སྲས་
ཆེན་པོ་རྣམས་ཀྱི་མཚན་ཐོསཤིང་བཟུང་སྟེ་བརྗོད་པའོ། །
ལ198ལ



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
དེ་ལྟར་སྟོབས་བཞིའི་སྒོ་ནས་སྡིག་པ་སྦྱོང་བའི་ཐབས་ཇི་སྲིད་སྡིག་པ་དག་པའི་
རྟགས་མ་བྱུང་བར་དུ་བྱ་སྟེ་རྟགས་ནི། རྨི་ལམ་ན་ཟས་ངན་སྐྱུགས་པ་དང་། ཞོ་དང་འོ་མ་ལ་
སོགས་པ་འཐུང་པ་དང་སྐྱུགས་པ་དང༌། ཉི་མ་དང་ཟླ་བ་མཐོང་བ་དང་། ནམ་མཁའ་ལ་
འགྲོ་བ་དང་། མེ་འབར་བ་དང་། མ་ཧེ་དང་མི་ནག་པོ་ཐུབ་པ་དང་། དགེ་སློང་དང་དགེ་
སློང་མའི་དགེ་འདུན་མཐོང་བ་དང་། འོ་མ་འབྱུང་བའི་ཤིང་དང་གླང་པོ་དང་ཁྱུ་མཆོག་དང་
རི་དང་སེང་གེའི་ཁྲི་དང་ཁང་བཟང་གི་སྟེང་དུ་འཛེག་པ་དང་། ཆོས་ཉན་པར་རྨིས་ན་སྡིག་
པ་བྱང་བར་ཤེས་པར་བྱའོ་ཞེས་སྐུལ་བྱེད་མའི་གཟུངས་ལས་བཤད་ཅིང་། རྨི་ལམ་དུ་
སངས་རྒྱས་སུམ་ཅུ་སོ་ལྔ་མཐོང་བ་དང་། ཆུ་བོ་ཆེན་པོ་བརྒལ་བ་དང་། ཟམ་པ་བཙུགས་པ་
དང༌། ཟམ་པ་ལ་འགྲོ་བ་དང༌། ཁྲུས་བྱེད་པ་དང་། གོས་མེད་པ་ལ་ཆར་པ་འབབ་པ་དང་།
རིན་པོ་ཆེའི་རྒྱན་བཏགས་པ་དང༌། ཞིང་ཁམས་རྣམ་དག་ཏུ་ཕྱིན་ནས་སངས་རྒྱས་མ་
དང་། གོས་དཀར་པོ་གྱོན་པ་དང་། མཆོད་རྟེན་མཆོད་ཁང་ལ་སོགས་པར་ཕྱིན་ནས་དཀོན་
མཆོག་ལ་མཆོད་པ་བྱེད་པ་དང་། དེ་དག་དང་བླ་མས་བྱིན་གྱིས་བརླབ་པ་དང་། མེ་ཏོག་
དཀར་སེར་སྔོན་པོ་བཏུ་བ་དང་། གཞན་གྱིས་བདག་ལ་བཀུར་སྟི་བྱེད་པ་དང་། གངས་ཀྱི་
སྟེང་དུ་ཕྱིན་པ་དང་། ཆོས་མང་པོ་ཉན་པས་གོ་བ་དང་། ཆོས་མང་པོ་འཆད་པ་དང་། གསུང་
རབ་ཀྱི་པོ་ཏི་མང་པོ་དང་མཇལ་ནས་མོས་གུས་བྱེད་པ་དང་། གླེགས་བམ་རྙེད་པ་དང་
གཞན་གྱིས་བྱིན་པ་དང་། རྔ་རྡུང་བ་དང་
། དུང་འབུད་པ་དང་
། རི་བོ་ཆེན་པོའི་སྟེང་ནས་
སྐད་ཆེན་པོ་བཏོན་པ་དང༌། འོད་གསལ་ཟིན་པ་དང་། མེ་ལོང་བ་ལྟས་པས་ཆོས་ཐམས་
ཅད་ཀྱང་དེ་ལྟར་རྟོགས་པ་རྨིས་པ་དང་། དངོས་སུ་དག་སྣང་ངེས་འབྱུང་སྐྱོ་ཤས་ཞེན་ལོག་
སྙིང་རྗེ་ཕན་སེམས་བརྩོན་འགྲུས་ཞེ་བཅད་སོགས་ཆེར་སོང་བ་དང་། གདམས་ངག་ལ་ནང་
བྱན་ཚུད་དེ་རྟེན་འབྲེལ་གྱི་དོན་གོ་བ་དང་དེ་ལ་ངེས་ཤེས་འདྲོངས་པ་དང་། ཆོས་བརྒྱད་
ལ199



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མགོ་སྙོམས་ཤིང་དཀོན་མཆོག་ལ་བློ་ཁེལ་པ་དང་། ཉམས་སྣང་ལ་སྣང་བ་བདེན་མེད་དུ་
བུན་ལོང་སོང་ནས་མངོན་ཚན་ཆུང་བ་དང་། སངས་རྒྱས་ཀྱི་སྐུ་གཟུགས་མཐོང་བ་ལ་
སོགས་པའི་མཐོང་སྣང་ཅི་རིགས་པར་འབྱུང་ངོ༌། །རྨི་ལམ་དུ་ལུས་ལས་རྣག་ཁྲག་མང་པོ་
བྱུང་སྟེ་བབས་པ་དང་། སྡོམ་དང་སྡིག་པ་སྦལ་བ་ལྕོང་མོ་ལུས་ལས་ཐོན་ཡོང་བ་དང་། མི་
ནག་པོ་བསད་པ་རྨིས་ན་ནད་གདོན་ཐོན་པའི་རྟགས་དང་། རང་གི་ཁའམ་སྣ་ནས་ཁྲག་
མང་པོ་བབས་ཏེ་འཁྱིལ་བ་དང་། དུད་འགྲོ་མང་པོ་རིའི་རྩེར་དེད་པ་དང་། སེམས་ཅན་མང་
པོ་འཇིག་པ་དང་། ཆུ་ལས་སྒྲོལ་བ་དང་། གྲུ་དང་ཟམ་པ་བཙུགས་པ་རྨིས་ན་གཞན་ཕན་
འབྱུང་བའི་རྟགས་ཡིན་གསུང་ངོ་། །
དེ་ཡང་སྡིག་པ་འདག་ལུགས་ནི། ངན་འགྲོ་སྡུག་བསྔལ་ཆེན་པོར་སྐྱེ་བའི་རྒྱུ་རྣམས་
སྡུག་བསྔལ་ཆུང་བར་སྐྱེ་བའི་རྒྱུར་འགྱུར་བའམ། ངན་འགྲོར་སྐྱེས་ཀྱང་དེའི་སྡུག་བསྔལ་
མི་མྱོང་བའམ། ད་ལྟའི་རྟེན་ལ་མགོ་བོ་ན་བ་ཙམ་གྱིས་དག་ནས་འགྲོ་བའམ། དེ་བཞིན་དུ་
རྒྱུན་རིང་པོར་མྱོང་དགོས་པ་རྣམས་ཡུན་ཐུང་ངུའམ་གཏན་ནས་མྱོང་མི་དགོས་པར་འགྱུར་
ཏེ། དེའང་སྤྱོད་མཁན་སྟོབས་ཆེ་ཆུང་དང་། གཉེན་པོ་སྟོབས་བཞི་རྫོགས་མ་རྫོགས་དང་།
ཤུགས་དྲག་མི་དྲག་དང་། རྒྱུན་རིང་ཐུང་ལ་སོགས་པའི་སྒོ་ནས་ཡིན་གྱི་མཐའ་གཅིག་ཏུ་
ངེས་པ་མེད་དོ། །མདོ་སྡེ་དང་འདུལ་བ་ནས། ལས་རྣམས་བསྐལ་པ་བརྒྱར་ཡང་ནི། ཆུད་
མི་ཟ་ཞེས་གསུངས་པ་ནི། སྟོབས་བཞིའི་གཉེན་པོ་བསྒོམ་པ་མེད་པ་ལ་དགོངས་ཀྱི་སྟོབས་
བཞིའི་གཉེན་པོས་བཤད་པ་ལྟར་སྦྱངས་ན་ནི་མྱོང་ངེས་ཀྱང་འདག་པར་གསུངས་སོ། །
དེ་ལྟར་བཤགས་པ་དང་སྡིག་པ་སོགས་སྟོབས་བཞིས་རྣམ་སྨིན་འབྱིན་པའི་ནུས་པ་
ཉམས་པར་བྱས་པ་རྣམས་ནི་རྐྱེན་གཞན་དང་འཕྲད་ཅིང་རྣམ་སྨིན་འབྱིན་པར་མི་འགྱུར་ལ།
དེ་བཞིན་དུ་ལོག་ལྟ་སྐྱེད་པ་དང་། ཁོང་ཁྲོས་དགེ་རྩ་བཅོམ་པ་དང་འདྲ་བར་གསུངས་པས་
༤200ལ



བྱང་ཆུབ་སེམས་དཔའི་ལྟུང་བ་བཤགས་པའི་ཆོ་ག་མདོར་བསྡུས་པ་བྱིན་རླབས་ཀྱི་གདྨ་བཟང་པོ།
དགེ་རྩ་འཇོམས་པའི་རྒྱུ་ཁོང་ཁྲོ་དང་ལོག་ལྟར་སོགས་བསྲུང་བ་ལ་འབད་ཅིང་། མི་དགེ་
བའི་ཕྱོགས་ཕྱིར་བཅོས་པ་ལ་བརྩོན་དགོས་སོ། །ཤིན་ཏུ་སྟོབས་དང་ལྡན་པའི་ལས་ཀྱང་
གཏན་ནས་སྦྱང་བར་ནུས་ན། སྔོན་གྱི་ལས་ཀྱི་རྣམ་པར་སྨིན་པ་ནི་མ་གཏོགས་སོ། །ཞེས་
གསུངས་པ་ཇི་ལྟར་ཡིན་ཞེ་ན། དམུས་ལོང་ལ་སོགས་རྣམ་སྨིན་འགྲུབ་པའི་ཚེ་ན་ད་ལྟར་
གཉེན་པོས་སྦྱོང་དཀའ་ལ། འབྲས་བུ་མ་གྲུབ་པའི་རྒྱུའི་སྐབས་ན་བཟློག་སླ་བ་ལ་དགོངས་
ནས་དེ་ལྟར་གསུངས་པས་སྐྱོན་མེད་དོ། །
དེ་ལྟར་སྟོབས་བཞིའི་ཆོ་ག་ལ་ཉིན་རེ་བཞིན་དུ་ཡུན་རིང་པོའི་བར་དུ་མོས་གུས་དང་
འདུན་པ་ཤུགས་དྲག་པོས་འབད་ན་སྡིག་པ་དག་པའི་རྟགས་རྣམས་མྱུར་པོར་འོང་གི་ན་
འདུག་གོ །མཁན་ཆེན་ལས་ཀྱི་རྡོ་རྗེའི་ཞལ་ནས་ཟླ་བ་རེ་རེའི་དགེ་སྦྱོར་གྱི་བོགས་ལ་འདི་
ལས་ཆེ་བ་མི་འདུག་ཅེས་གསུངས་སོ། །འདི་ལ་ཐུན་བཞིའི་རྣལ་འབྱོར་བྱེད་པའི་ལོང་
སྐབས་མ་བྱུང་བའི་དུས་གཞན་དུ་བྱེད་ན་གཞི་བདག་གཏོར་མ་དང་རྒྱལ་ཆེན་ཐོ་འཛུགས་
དོར་ནས་འདོན་ན་རུང་ངམ་སྙམ་མོ།། ཚེའང་ཉིན་རེ་བཞིན་སྟོབས་བཞི་ཚང་ཙམ་རེ་མ་
ཆག་ན་སྡིག་པ་མང་པོ་འདག་པར་གསུངས་སོ། །
འདིའི་བརྒྱུད་པ་ནི། སངས་རྒྱས་སུམ་ཅུ་སོ་ལྔས་མཁན་ཆེན་ལས་ཀྱི་རྡོ་རྗེ་ལ་ཞལ་
མངོན་སུམ་དུ་བསྟན་ཏེ་གདམས་པ་བློ་ཀ་རེ་རེ་གསུངས་ཤིང༌། སྒྲུབ་ཐབས་འདིའང་གནང་
ངོ་། །དེ་ལ་བསམ་རྩེ་བླ་མ་སངས་རྒྱས་འོད་ཟེར་པས་ཞུས་སོ། །འདིའི་བརྒྱུད་པ་ཤིན་ཏུ་ཉེ་
ཞིང་བྱིན་རླབས་མྱུར་བས་ཤིན་ཏུ་རྩིས་ཆེ་བའི་གདམས་པ་ཡིན་པས་ཕྱག་ལེན་ལ་ཐེབས་
པར་མཛོད་ཅིག །ཅེས་སོ། །སྟོབས་བཞིའི་རྔ་ཡབ་དཀར་པོ་ཡིས། །ཉེས་ལྟུང་དྲི་མ་འཕྱག་
བྱེད་པ། །འདི་བརྗོད་དགེ་བས་བདག་སོགས་འགྲོ། །སྒོ་གསུམ་ཤེལ་ལྟར་དྭངས་གྱུར་ཅིག །
ཅེས་པའང་རྗེ་ཐམས་ཅད་མཁྱེན་པ་དེ་ཉིད་ཀྱིས་བཀའ་ལུང་གི་རྗེས་སུ་གནང་བ་
ལ201ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐོབ་པར་བརྟེན་བསྡུར་རུང་བའི་ཚིག་སྣ་ཅུང་ཟད་བསྡུས་ཏེ་ལྷོ་བྲག་སྙན་བརྒྱུད་ཀྱི་གཞུང་
ཉིད་སོར་བཞག་ཏུ་བློ་གཏེར་དབང་པོས་གླེགས་བམ་རིན་པོ་ཆེ་ལས་བཀོལ་ཏེ་སྒྲུབ་ཐབས་
ཀྱི་སྡེབས་སུ་བཀོད་པ་དགེ་ལེགས་འཕེལ།། །།
--
~202



༄༅། །འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་
བསོད་ནམས་ཡིད་བཞིན་རིན་པོ་ཆེའི་སྦྱིན་
ཞེས་བྱ་བ་བཞུགས་སོ།།
རྡོ་གྲུབ་འཇིགས་མེད་བསྟན་པའི་ཉི་མ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །གང་གིས་
རྨད་བྱུང་རྒྱལ་སྲས་སྤྱོད་པའི་གཏམ། །བསྐལ་པ་བྱེ་བ་བརྒྱ་ཡང་རྙེད་དཀའ་བ། །འགྲོ་ལ་
ཐུགས་རྗེའི་དབང་གིས་སྟོན་མཛད་པ། །མཉམ་མེད་བླ་མ་མཆོག་ལ་ཕྱག་འཚལ་ལོ། །འདི་
ན་ཐུབ་པའི་སྡེ་སྣོད་རིན་པོ་ཆེ། །མཚན་ཙམ་ཐོས་ཀྱང་ཆོས་སྤྱོད་རྣམ་པ་བཅུའི། །བགྱི་བ་ཕྲ་
མོ་ཙམ་ཡང་མི་ནུས་པའི། །ངུར་སྨིག་རྒྱལ་མཚན་ཅན་དེ་ཤིན་ཏུ་སྨད། །དེ་སླད་དེ་དང་དེ་
འདྲའི་དོན་ཕྱིར་དང་། །བདག་ཉིད་ཐེག་ཆེན་ཆོས་ལ་དད་པའི་བློ། །མི་ཉམས་སླད་ནས་
སླད་མར་འཕེལ་བྱའི་ཕྱིར། །བསོད་ནམས་བདུད་རྩིའི་སྒོ་མོ་འདིར་དབྱེའོ། །འདིར་ཕུང་པོ་གསུམ་
པའི་མདོ་སྡེ་རྣམ་པར་བསྡུ་བ་བྱས་ཏེ། ཀློག་བདེ་བར་འགོད་པ་ལ། ཇི་སྐད་དུ། བྱང་ཆུབ་སེམས་དཔའ་རྣམས་ཀྱི་ས་ལས་
བཤད་པ། བྱང་ཆུབ་སེམས་དཔའ་མྱུར་དུ་བླ་ན་མེད་པའི་བྱང་ཆུབ་ཏུ་འཚང་རྒྱ་བའི་ཐབས་ལ་མཁས་པའི་སྒོ་གསུམ་སྟེ།
གསུམ་གང་ཞེ་ན། སྡིག་པ་བཤགས་པ་དང་། བསོད་ནམས་ལ་ཡི་རང་བ་དང་། དེ་བཞིན་གཤེགས་པ་བསྐུལ་བའོ། །ཞེས་
~203ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྟན་ཅིང་། འཕགས་པ་ཞི་བ་ལྷས་བསླབ་བཏུས་སུའང་དེ་ལྟར་གསུངས་པས་ན། མཁས་པ་ལེགས་པ་འདོད་པ་རྣམས་ནི་ཅི་
ནས་ཀྱང་ཚུལ་འདི་ལ་ནན་ཏན་སྙིང་པོར་མཛད་པར་རིགས་སོ་ཞེས། བྱིས་པ་བདག་ཀྱང་ཐལ་མོ་སྦྱར་ཏེ་གསོལ་ལགས་སོ། །
དེ་ལ་ཆོ་ག་འདི་སྒྲུབ་པའི་ཐོར་མར་གནས་ཁང་ཕྱག་དར་བྱ་ཞིང་། སྤོས་དང་བཟང་པོ་དྲུག་གི་ཆུས་ཆག་ཆག་གདབ། བདུག་
སྤོས་སྦྱར། གཙང་ཞིང་བཀོད་པ་ལེགས་པའི་སྟེགས་བུ་དར་གྱི་སྟེང་ཁེབས་ཅན་གྱི་ཁར་མཆོད་ཡོན་དང་། མེ་ཏོག་ལ་སོགས་
མཆོད་པའི་ཚོགས་ཤིན་ཏུ་གྱ་ནོམ་པ་བསྟར་ཞིང་། གདུགས་དང་། རྒྱལ་མཚན་ལ་སོགས་པ་ཁང་བཟང་གི་རྒྱན་བཀོད་པ་
མཛེས་པར་བྱས་ནས། དེ་བཞིན་གཤེགས་པ་ལ་དད་པ་དང་། སེམས་ཅན་ཐམས་ཅད་ལ་སྙིང་བརྩེ་པ་ཉེ་བར་བཞག་སྟེ། སྟན་
རན་པ་ཞིག་བླངས་པ་ལ་པུས་མོ་གཡས་པའི་ལྷ་ང་ས་ལ་ཕབ་སྟེ། གོས་ཚག་ལེགས་པར་བཅོས་ལ། དུལ་ཞིང་དབང་པོའི་སྒོ་
བསྡམས་པས་མི་འཆོར་བ་དང་། མི་རྒོད་པ་དང་། མིག་གཡེང་བ་དང་། དེས་པ་དང་། བརྟན་པ་དང་། མཐོང་ན་དགའ་བའི་
སྤྱོད་ལམ་རྣམ་པར་དག་པས་གནས་ནས། དྲན་པ་མངོན་དུ་བཞག་ལ་ཆོ་གའི་ཚུལ་ཕུན་སུམ་ཚོགས་པ་འདི་བརྩམས་པར་
བྱའོ། །དེ་ལ་འདིར་སྔོན་དུ་གནས་ཡོ་བྱིན་གྱིས་རློབ་པ་དང་། ཚོགས་ཞིང་སྤྱན་དྲངས་པ་མི་དགོས་ཏེ། ཆོས་ཀྱི་དབྱིངས་ཀྱི་
མཐའ་ཀླས་པའི་རྣམ་འདྲེན་སྲས་དང་བཅས་པ་ལ་དམིགགས་པ་ཉིད་དང་། ཀུན་ཏུ་བཟང་པོའི་སྨོན་ལམ་གྱི་ཁྱད་པར་གྱིས་
མཆོད་པ་ཡང་དག་པར་སྒྲུབ་པ་ཉིད་དུ་འདུ་ཞིང་རྣམ་པར་དག་པའི་ཕྱིར་རོ། །དེའི་ཕྱིར་ཐོག་མར། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་གཟིགས་པ་རབ་རིབ་མེད་ཅིང་ཡེ་
ཤེས་ཚོགས་པ་མི་མངའ་བ་དེ་དག་དེང་འདིར་བདག་གི་མཆོད་པའི་ཚོགས་སྦྱར་བ་འདི་
དག་བཞེས་ཤིང་བྱིན་གྱིས་རློབས་པ་དང༌། བདག་བྱང་ཆུབ་སེམས་དཔའ་ཀུན་ཏུ་བཟང་
པོའི་སྤྱོད་པའི་དཀྱིལ་འཁོར་ལ་རབ་ཏུ་གཞག་པ་དང་། ཐམས་ཅད་མཁྱེན་པ་ཉིད་ཀྱི་
ཚོགས་ཡོངས་སུ་བསྡུ་བའི་སླད་དུ་གཟིགས་ཤིང་མཁྱེན་པས་དགོངས་སུ་གསོལ། བདག་
འདས་པ་དང་། མ་བྱོན་པ་དང་། དེ་ལྟར་བྱུང་བའི་སངས་རྒྱས་བཅོམ་ལྡན་འདས་ཡེ་ཤེས་
ཆེན་པོས་ལེགས་པར་ཐུགས་སུ་ཆུད་པའི་བློ་མངའ་བ། སངས་རྒྱས་ཐམས་ཅད་དང་མཉམ་
པ་ཉིད་བརྙེས་པ། ཆོས་ཀྱི་སྐུ་གཉིས་སུ་མེད་པ་ལ་རྟེན་ཅིང་གནས་པ། ནམ་མཁའི་དཀྱིལ་
ལ204



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ཡུལ་དུ་གྱུར་ཅིང་ཐུག་པ་མེད་པའི་ཡེ་ཤེས་མངའ་བ། ཆོས་ཀྱི་དབྱིངས་ཐམས་ཅད་དུ་རབ་
ཏུ་ཞུགས་པའི་སྐུ་དང་ལྡན་པ། ཆོས་ཀྱི་ཅོད་པན་ཆགས་པ་མེད་པ་མཆོག་དམ་པ་དྲི་མ་མེད་
པས་བཅིངས་པ། སོ་སོ་ཡང་དག་པར་རིག་པ་ཆེན་པོ་རྗེས་སུ་བསྒྲགས་པས་ཤིན་ཏུ་རྣམ་
པར་ཕྱེ་བའི་དབྱངས་དང་ལྡན་པ། བསོད་ནམས་མི་ཟད་པའི་མཛོད་ཀྱིས་ཡེ་ཤེས་ཀྱི་
དཀྱིལ་འཁོར་ཡངས་ཤིང་འོད་གསལ་བ། ཉོན་མོངས་པ་མེད་པའི་ཆོས་ཐུགས་སུ་ཆུད་པས་
མི་རྟེན་པར་གནས་པ། ཆོས་ཀྱི་དབྱིངས་ཐམས་ཅད་དུ་ཤིན་ཏུ་རྣམ་པར་གྲོལ་བའི་ཡེ་ཤེས་
ཀྱི་སྐུ་དང་ལྡན་པ། བསྐལ་བ་བྱེ་བ་དཔག་དུ་མེད་པར་ཡོན་ཏན་གྱི་ཆོས་ཡོངས་སུ་བརྗོད་
ཀྱང་མི་ཟད་ཅིང་ཐུགས་པ་མེད་པའི་ཡོན་ཏན་གྱི་བསྔགས་པ་བསྟན་པའི་ཁྱད་པར་བརྙེས་
པ་དེ་དག་ལ་ཕྱག་འཚལ་ལོ། །
དེ་བཞིན་གཤེགས་པ་སེམས་ཅན་ཐམས་ཅད་སྙེད་ཀྱིས་སངས་རྒྱས་བཅོམ་ལྡན་
འདས་རྣམས་ལས་དེ་བཞིན་གཤེགས་པ་རེ་རེའི་ཚུལ་ཁྲིམས་ཀྱི་ཡོན་ཏན་བསྔགས་པ་ཕུན་
སུམ་ཚོགས་པ་ལས་བརྩམས་ཏེ། བསྐལ་པ་མཐའ་ཡས་པར་བསྔགས་པ་བརྗོད་ཀྱང་དེ་
བཞིན་གཤེགས་པ་དེའི་ཚུལ་ཁྲིམས་ཀྱི་ཡོན་ཏན་བསྔགས་པ་ཡང་མི་འཛད་ཅིང་དེ་བཞིན་
གཤེགས་པ་དེ་དག་གི་སྤོབས་པ་སོ་སོ་ཡང་དག་པར་རིག་པ་ལ་ཡང་ཐུག་པ་མ་མཆིས་ཏེ།
དེ་ལྟར་གཞན་ཡང་ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་
གྲོལ་བའི་ཡེ་ཤེས་མཐོང་བ་དང་། སྟོབས་དང་། མི་འཇིགས་པ་ལ་སོགས་པ་སངས་རྒྱས་ཀྱི་
ཆོས་དཔག་ཏུ་མ་མཆིས་པ་དེ་དག་ལ་མོས་པའི་མཆོག་གིས་མོས་སོ། །གཙོ་བོ་དང་། དམ་
པ་དང་། ཁྱད་པར་དུ་འཕགས་པ་དང་། རབ་དང༌། ཕུལ་དང་། གྱ་ནོམ་པ་དང༌། བླ་མ་
དང༌། བླ་ན་མ་མཆིས་པ་དང་། མཉམ་པ་མ་མཆིས་པ་དང་། མི་མཉམ་པ་དང་མཉམ་པ་
དང༌། མཚུངས་པ་མ་མཆིས་པ་དང་། སྣང་བ་མ་མཆིས་པ་དང་། བདག་ཉིད་ཆེན་པོ་དང་
།
ལ205༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཟིལ་གྱི་མི་ནོན་པ་དང་། ཡོན་ཏན་གྱི་ཆོས་ཐམས་ཅད་སྡུད་པ་དང་། ཡང་དག་པར་རྫོགས་
པའི་སངས་རྒྱས་ཀྱིས་བཀའ་རྩལ་བའི་མོས་པས་ལྷག་པར་མོས་སོ། །
མོས་ནས་ཀྱང་སངས་རྒྱས་བཅོམ་ལྡན་འདས་དེ་དག་ལ་ཕུད་དུ་བྱ་བ་དང་ཕྱག་བྱ་བ་
དང་། སེམས་ཅན་ཐམས་ཅད་གཡས་ཕྱོགས་ཀྱི་ལམ་ལ་གནས་པར་བྱ་བའི་སླད་དུ་པུས་མོ་
གཡས་པ་ས་ལ་ཕབ་སྟེ་ཕྱག་འཚལ་ལོ། །སེམས་ཅན་གང་དག་ལམ་ཡོན་པོ་ལ་གནས་པ་
དེ་དག་འཕགས་པའི་ལམ་ལ་གནས་པར་བྱ་བའི་སླད་དུ་པུས་མོ་གཡོན་པ་ས་ལ་ཕབ་སྟེ་
ཕྱག་འཚལ་ལོ། །སེམས་ཅན་ཐམས་ཅད་བདུད་དང་ཕྱིར་རྒོལ་བ་མཐའ་དག་ལས་རྣམ་
པར་རྒྱལ་ཞིང་བྱང་ཆུབ་ཀྱི་སྙིང་པོ་ལ་འདུག་ནས་ཐམས་ཅད་མཁྱེན་པ་ཡོངས་སུ་རྫོགས་
པར་བྱ་བའི་སླད་དུ་ལག་པ་གཡས་པ་ས་ལ་ཕབ་སྟེ་ཕྱག་འཚལ་ལོ། །སེམས་ཅན་གང་དག་
བྱིས་པའི་ཆོས་ལ་གནས་ཏེ། ཡོན་པོའི་ལམ་ལ་འཛིན་ཅིང་གདུལ་བར་དཀའ་བ་དེ་དག་
བསྡུ་བའི་དངོས་པོ་བཞིས་ཤིན་ཏུ་སྡུད་པའི་སླད་དུ་ལག་པ་གཡོན་པ་ས་ལ་ཕབ་སྟེ་ཕྱག་
འཚལ་ལོ། །སེམས་ཅན་ཐམས་ཅད་ང་རྒྱལ་མ་མཆིས་པས་བླ་མ་རྣམས་ལ་རིམ་གྲོ་བགྱི་བ་
རྙེད་ཅིང་སྤྱི་གཙུག་ལྟར་མི་མཐོང་བ་དང་། དགེ་བའི་ཆོས་ཐམས་ཅད་འཕགས་པར་བྱ་བའི་
སླད་དུ་གདོང་དང་དཔྲལ་བ་ས་ལ་ཕབ་སྟེ་ཕྱག་འཚལ་ལོ། །དེ་ལྟར་བདག་ཡན་ལག་ལྔས་
ཕྱག་འཚལ་བ་འདིས་སེམས་ཅན་ཐམས་ཅད་ཀྱི་སྒྲིབ་པ་རྣམ་པ་ལྔ་སེལ་བར་གྱུར་ཅིག །
དབང་པོ་ལྔ་ཡོངས་སུ་རྫོགས་པར་གྱུར་ཅིག །འདོད་པའི་ཡོན་ཏན་ལྔ་ཡོངས་སུ་ཤེས་པར་
གྱུར་ཅིག །མངོན་པར་ཤེས་པ་ཉམས་པ་མེད་པ་ལྔ་ཐོབ་པར་གྱུར་ཅིག །མིག་ལྔ་ཡོངས་སུ་
དག་པར་གྱུར་ཅིག །སེམས་ཅན་འགྲོ་བ་ལྔར་སྐྱེས་པ་རྣམ་སྲིད་པའི་རྒྱུན་ལས་ལྡོག་པར་
གྱུར་ཅིག ། རྣམ་པར་གྲོལ་བའི་ཕུང་པོ་ལྔ་ཁྱད་པར་དུ་འཕགས་པ་ཐོབ་པར་གྱུར་ཅིག །
གཞན་ཡང་བདག་གིས་བྱམས་པའི་ལུས་ཀྱི་ལས་དང་། བྱམས་པའི་ངག་གི་ལས་
ལ206



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
དང་། བྱམས་པའི་ཡིད་ཀྱི་ལས་ཡེ་ཤེས་སྔོན་དུ་འགྲོ་བ་དང་། ཀུན་ཏུ་བཟང་བ་དང་།
སངས་རྒྱས་ཀྱི་རྒྱན་གྱི་ལུས་ཀྱི་ལས་དང་། ངག་གི་ལས་དང་། ཡིད་ཀྱི་ལས་ཀྱིས་བཅོམ་
ལྡན་འདས་དེ་དག་ལ་ཕྱག་འཚལ་ལོ། །བསྟོད་དོ། །བཀུར་རོ། །བསྔགས་སོ། །རབ་ཏུ་
བསྔགས་སོ། །འདུད་དོ། །རབ་ཏུ་འདུད་དོ། །ཕྱག་བགྱིའོ། །གཞོལ་ལོ། །བལྟའོ། །བརྟག་
གོ། །ཞེས་བརྗོད་ཅིང་སྤྲོ་ན་ཕྱག་འཚལ་བ་དང་སྦྲགས་ཏེ་ཅི་ནུས་སུ་བསྐུར། དེ་ནས།
དམིགས་པ་དཔག་ཏུ་མ་མཆིས་པ་དང་ལྡན་པའི་མེ་ཏོག་དང་། སྤོས་དང༌། ཕྲེང་བ་
དང་། བྱུག་པ་དང་། ཕྱེ་མ་དང་། ཆོས་གོས་དང་། གདུགས་དང་། རྒྱལ་མཚན་དང་། བ་
དན་དང་། མར་མེ་དང་། བཀོད་པ་དང་། ལྷབ་ལྷུབ་དང་། མཆོད་རྟེན་རྩིགས་པ་དང༌། སྐུ་
གཟུགས་བགྱི་བ་དང་། རིན་པོ་ཆེ་དང་། རྒྱན་དང་། བཞོན་པ་དང་། འཆག་ས་དང་།
གཙུག་ལག་ཁང་དང་། ཡོ་བྱད་ཐམས་ཅད་བཀོད་པ་རྣམ་པར་དག་པ་རྒྱ་ཆེན་པོ་འདི་དག་
གིས་ཀྱང་དེ་བཞིན་གཤེགས་པ་དེ་དག་ལ་བསྟི་བསྟང་དུ་བགྱིའོ། །བཙུན་པར་བགྱིའོ།
མོར་བགྱིའོ། །མཆོད་དོ། །གསོལ་ལོ། །རིམ་གྲོལ་བགྱིའོ། །ཞེས་བརྗོད་ནས་འཁར་བའི་སིལ་ཁྲོལ་
དང་། རྔ་དང་། དུང་དང་། མཁར་རྔ་དང་། གླིང་བུ་ལ་སོགས་པ་རོལ་མོའི་བྱེ་བྲག་དུ་མའི་སྒྲ་སྦྱར་བས་མཚམས་སྦྱར་ཏེ།
མཆོད་པ་མོས་པའི་སྟོབས་ལས་ངེས་པར་བྱུང་བ། ཁམས་གསུམ་པ་ལས་ཤིན་ཏུ་འདས་པ།
ཉོན་མོངས་པ་མ་མཆིས་པའི་ཆོས་ལས་བྱུང་བ། མངོན་པར་འདུ་བགྱིད་པ་མ་མཆིས་པའི་
ཕྱག་རྒྱས་བཏབ་པ། ཡེ་ཤེས་སྒྱུ་མ་ལས་ཡོངས་སུ་གྲུབ་པ། ལས་སྒྱུ་མ་ལས་ཤིན་ཏུ་རྣམ་
པར་ཕྱེ་བ། གནས་ཐམས་ཅད་ལས་ཤིན་ཏུ་སྤགས་པ། འཇིག་རྟེན་སྒྱུ་མ་ལས་བྱུང་བ། ངོ་
བོ་ཉིད་ཀྱི་ཆོས་དང་འབྲེལ་བ། ཡང་དག་པར་རྫོགས་པའི་སངས་རྒྱས་ཀྱིས་བཀའ་རྩལ་
བའི་མཆོད་པས་དེ་བཞིན་གཤེགས་པ་དེ་དག་ལ་བསྟི་བསྟང་ནས། རིམ་གྲོ་བགྱིའོ་བར་གོང་
བཞིན། རོལ་མོའི་སྒྲ་སྦྱར་ཞིང་། སྤོས་ཀྱི་དུད་པའི་སྤྲིན་ཕུང་ཆེར་སྤྲོས་ཏེ། གོང་དུ་ཡང་བྱང་ཆུབ་སེམས་དཔའ་
ལ207



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་བཞིན་གཤེགས་པའི་རྒྱུད་བསམ་པར་འཚལ་བ། སེམས་ཅན་གྱི་རྒྱུད་ཡོངས་སུ་སྨིན་
པར་བགྱིད་པར་འཚལ་བ། ཞིང་གི་རྒྱུད་རྣམ་པར་སྦྱོང་བར་འཚལ་བ། ལས་ཀྱི་རྒྱུད་དང་མི་
འགལ་བར་འཚལ་བ། ཆོས་ཀྱི་རྒྱུད་རབ་ཏུ་རྣམ་པར་འབྱེད་པར་འཚལ་བ། དུས་གསུམ་གྱི་
རྒྱུད་ཡོངས་སུ་རྟོགས་པར་འཚལ་བ། ཕྱོགས་ཀྱི་རྒྱུད་ལ་རབ་དུ་འཇུག་པར་འཚལ་བ།
འདོད་ཆགས་མ་མཆིས་པའི་རྒྱུད་ལ་རབ་ཏུ་འགོད་པར་འཚལ་བ། མོས་པའི་རྒྱུད་རྣམ་པར་
སྦྱོང་བར་འཚལ་བ། དབང་པོའི་རྒྱུད་ལ་ལྟ་བར་འཚལ་བ། ཆོས་ཀྱི་དབྱིངས་ཀྱི་འཁོར་ལོ་
ལ་རྣམ་པར་འཕྲུལ་པར་འཚལ་བ། འགྲོ་བའི་འཁོར་ལོ་ཐམས་ཅད་བསྡུ་བར་འཚལ་བའི་
བྱང་ཆུབ་སེམས་དཔའ་རྣམས་ཀྱིས་ཇི་ལྟར་སངས་རྒྱས་བཅོམ་ལྡན་འདས་དག་གིས་སངས་
རྒྱས་ཀྱི་མཁྱེན་པ་ཆགས་པ་མི་མངའ་ཞིང་སྒྲིབ་པ་མི་མངའ་བས་མཁྱེན་ཅིང་རབ་ཏུ་མཁྱེན་
པ་དེ་ལྟ་བུས་དེ་བཞིན་གཤེགས་པ་དེ་དག་ལ་མཆོད་པར་བགྱིས་པ་དེ་བཞིན་དུ་བདག་
གིས་ཀྱང་ཡང་དག་པར་རྫོགས་པའི་སངས་རྒྱས་ཀྱིས་བཀའ་སྩལ་བའི་མཆོད་པ། བྱང་
ཆུབ་སེམས་དཔའི་དཀྱིལ་འཁོར་ཐམས་ཅད་རབ་ཏུ་དགའ་བར་བགྱིད་པ། བྱང་ཆུབ་
སེམས་དཔའ་ཀུན་ཏུ་བཟང་པོའི་སྤྱོད་པ་རབ་འབྱམས་ལས་ངེས་པར་བྱུང་བ། བྱང་ཆུབ་
སེམས་དཔའ་ཡེ་ཤེས་བླ་མ་གནས་པའི་ཡུལ་གྱི་རྗེས་སུ་ཞུགས་པས་དེ་བཞིན་གཤེགས་པ་
ལ་མཆོད་པར་བགྱིའོ། །ཡང་འདིར་རོལ་མོའི་ཚོགས་མང་པོ་སྒྲ་འབྱིན་པས་བརྒྱན་ཏེ། དེ་བཞིན་གཤེགས་
པ་ལ་མཆོད་པའི་ལས་ཀྱི་སླད་དུ་དེ་བཞིན་གཤེགས་པ་ལ་མཆོད་པ་དང་། རིམ་གྲོ་བགྱི་བ་
གཙུག་གི་བླ་མ་ཞེས་བགྱི་བས་འཇིག་རྟེན་གྱི་ཁམས་ཐམས་ཅད་དུ་འདུག་སྟེ། དེ་བཞིན་
གཤེགས་པ་ལ་མཆོད་པ་འདི་ལྟ་སྟེ། ཕ་རོལ་ཏུ་ཕྱིན་པ་ལས་བྱུང་བ། མ་སྐྱེས་པའི་ཆོས་
ལས་བྱུང་བ། བྱང་ཆུབ་སེམས་དཔའི་རིགས་བཙུན་པར་སྐྱེས་པའི་ཡེ་ཤེས་ཀྱི་མིག་གིས་
རིག་པ། སངས་རྒྱས་ཀྱི་ཡུལ་ཐམས་ཅད་རྒྱས་པར་འགེངས་པས་འཇིག་རྟེན་གྱི་ཁམས་
~208ལ



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ཆོས་ཀྱི་དབྱིངས་སུ་གཏོགས་པ་མིང་གིས་ཁྱབ་པ་མང་པོ་དག་ན་ཆོས་ཀྱི་དབྱིངས་རྒྱས་པར་
འགེངས་པའི་འཁོར་གྱི་དཀྱིལ་འཁོར་རྣམས་དང་། ནམ་མཁའི་ཁམས་ཀྱི་མཐས་གཏུགས་
པ་ཆོས་ཀྱི་དབྱིངས་སུ་གཏོགས་པའི་འཇིག་རྟེན་གྱི་ཁམས་རྣམས་སུ་འཇུག་གོ། །དེ་བས་
གོང་དུ་ཡང་མཆོད་པ་ཡོན་ཏན་དཔག་ཏུ་མ་མཆིས་པ་དང་ལྡན་པ། དགེ་བའི་རྩ་བ་ཆེན་པོའི་
ཤུགས་ཀྱིས་བསྐྱེད་པ། རྡོ་རྗེའི་དབང་པོ་སྣང་བར་བགྱིད་པ། སངས་རྒྱས་ཀྱི་ཡུལ་ཐམས་
ཅད་དུ་སྣང་བའི་མེ་ཏོག་གི་རྒྱལ་པོའི་ཡེ་ཤེས་ལས་བྱུང་བའི་མཆོད་པས་དེ་བཞིན་གཤེགས་
པ་དེ་དག་ལ་བསྟི་བསྟང་དུ་བགྱིའོ་ནས་རིམ་གྲོར་བགྱིའོའི་བར། ཇི་ལྟར་བདག་གི་དོན་དུ་
མཆོད་པ་དེ་བཞིན་དུ་འཇིག་རྟེན་གྱི་ཁམས་རབ་འབྱམས་མ་ལུས་པ་ཐམས་ཅད་ན་སེམས་
ཅན་ཅི་ཙམ་སེམས་ཅན་གྱི་རིས་ན་མཆིས་པ། སེམས་ཅན་གྱི་ཁམས་དེ་དག་ཐམས་ཅད་ཀྱི་
ཆེད་དུ་ཡང་དེ་བཞིན་གཤེགས་པ་དེ་དག་ལ་མཆོད་པར་བགྱིའོ། །ཞེས་པའི་མཐར་སིལ་སྙན་ལ་
སོགས་པ་རོལ་མོའི་ཚོགས་དཀྲོལ་ཞིང་སྒྲ་ཕྱུངས་པས་ལེགས་པར་སྤྲས་ཏེ་སྐབས་ཀྱི་མཇུག་བསྡུའོ། །དེ་དག་ནི་ཕུང་པོ་
གསུམ་གྱི་མདུན་བསུ་བའི་སྦྱོར་བ་ཡིན་པར་ཤེས་པར་བྱ་བ། ཕུང་པོ་གསུམ་གྱི་ཐོག་མ་འདི་ཡིན་ཏེ།
གང་ཡང་སངས་རྒྱས་བཅོམ་ལྡན་འདས་རྣམས་ཀྱི་བཀའ་མ་སྩལ་བ་དང་། གང་
སེམས་ཅན་དམ་པ་རྣམས་ཀྱིས་རྣམ་པར་སྤངས་པ་དང་
། གང་དེ་བཞིན་གཤེགས་པ་རྣམས་
ཀྱིས་སྨད་པ་དང་། གང་བྱང་ཆུབ་སེམས་དཔའ་རྣམས་ཀྱིས་ཡོངས་སུ་སྤངས་པ་དང་། གང་
འཕགས་པ་རྣམས་ཀྱིས་བཤུང་བ་དང་། གང་མཁས་པ་རྣམས་དང་ཞེ་འགྲས་པ་དང་། གང་
རིག་པ་རྣམས་ཀྱིས་བོར་བ་འདོད་ཆགས་དང་། ཞེ་སྡང་དང་གཏི་མུག་གིས་རབ་ཏུ་གཟིར་
བའི་དབང་གིས་བྱུང་བའམ། ང་རྒྱལ་དང་། འཆབ་པ་དང་། འཁོན་དུ་འཛིན་པ་དང་། ཕྲག་
དོག་དང་། སེར་སྣ་དང་། མྱ་ངན་གྱི་དབང་གིས་བྱུང་བའམ། སྒྱུ་དང་གཡོའི་དབང་གིས་
བྱུང་བའམ། མངོན་པར་ཞེན་པའི་སྟོབས་ཀྱིས་བྱུང་བ་འདི་ལྟ་སྟེ། ལས་ཀྱི་སྒྲིབ་པའམ།
209ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་ཀྱི་སྒྲིབ་པའམ། ཉོན་མོངས་པའི་སྒྲིབ་པའམ། ལྟ་བའི་སྒྲིབ་པའམ། མིཤེས་པའི་སྒྲིབ་
པའམ། རྣམ་པར་སྨིན་པའི་སྒྲིབ་པའམ། ཆོས་ཀྱི་ཕོངས་པར་འགྱུར་བའི་སྒྲིབ་པའམ། ཉན་
ཐོས་དང་རང་སངས་རྒྱས་ཀྱི་ཐེག་པ་ལྡན་པའི་སྒྲིབ་པའམ། ཐེག་པ་ཆེན་པོའི་བར་ཆད་དུ་
འགྱུར་བའི་སྒྲིབ་པའམ། དགེ་བའི་རྩ་བ་ཐམས་ཅད་པ་སོག་པ་ལ་གནོད་པའི་སྒྲིབ་པའམ།
སྡིག་པའི་གྲོགས་པོ་དང་འདྲེ་བའི་སྒྲིབ་པའམ། བྱང་ཆུབ་སེམས་དཔའ་ཀུན་ཏུ་བཟང་པོའི་
སྤྱོད་པའི་སྨོན་ལམ་ཡོངས་སུ་རྫོགས་པར་བགྱི་བ་ལ་སྒྲིབ་པ་དང་ཆོད་པ་ཡང་རུང་སྟེ། སྒྲིབ་
པའི་ལས་བགྱིས་ཤིང་བསགས་པ་སྒྲིབ་པའི་ཀུན་ནས་ལྡང་བ་གང་གིས་སེམས་ཅན་དམྱལ་
བར་མཆི་བར་འགྱུར་བ་དང་། དུད་འགྲོའི་སྐྱེ་གནས་སུ་མཆི་བར་འགྱུར་བ་དང་།
དྭགས་ཀྱི་ཡུལ་དུ་མཆི་བར་འགྱུར་བ་དང་། ལྷ་དབུལ་པོར་སྐྱེ་བར་འགྱུར་བ་དང་། སངས་
རྒྱུས་ལ་ལྟ་བ་ཡོངས་སུ་མི་འཛིན་པ་དང་། ཆོས་མཉན་པ་ཡོངས་སུ་མི་ལེན་པ་དང་། དེ་
བཞིན་གཤེགས་པ་དང་། ཆོས་དང་། དགེ་འདུན་དཀོན་མཆོག་མངོན་པར་མི་རིག་པར་
འགྱུར་བ་དང་། བྱང་ཆུབ་སེམས་དཔའ་དང་འགྲོགས་པ་མི་ཐོབ་པར་འགྱུར་བ་དང་། དགེ་
བའི་བཤེས་གཉེན་ཡང་དག་པས་ཡོངས་སུ་བཟུང་བ་མི་རྙེད་པར་འགྱུར་བ་དང་། དགེ་
བའི་རྩ་བ་ཆབ་འཚལ་བ་ཡོངས་སུ་འཛིན་པར་འགྱུར་བ་དང་། བྱང་ཆུབ་ཀྱི་སེམས་བརྗེད་
པར་འགྱུར་བ་དང་། ཕ་རོལ་ཏུ་ཕྱིན་པའི་ལམ་མི་ཉན་པར་འགྱུར་བ་དང༌། བདུད་སྡིག་ཅན་
རྣམས་ཀྱིས་འཇོམས་པར་འགྱུར་བ་དང་། སངས་རྒྱས་ཀྱི་ཆོས་ཐག་རིང་དུ་འགྱེད་པར་
འགྱུར་བ་དང་། དགེ་བའི་རྩ་བ་ཐམས་ཅད་བརྩམ་པའི་སྦྱོར་བ་ལས་རྣམ་པར་སྡོག་པར་
འགྱུར་བ་དང༌། དགེ་བའི་བཤེས་གཉེན་ལ་འཁུ་བར་འགྱུར་བ་དང་། བསམ་པ་ཡོངས་སུ་
དག་པ་མི་འཐོབ་པ་དང་། དྲན་པ་བརྗེད་པ་མ་མཆིས་པ་མི་འཐོབ་པ་དང་། ཆོས་ལ་ལྟ་བ་
མི་འཐོབ་པ་དང་། སངས་རྒྱས་ཀྱི་རྣམ་པར་སྤྲུལ་པ་ལ་མི་མོས་པ་དང་། སངས་རྒྱས་ཀྱི་
ལ210



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ཆོས་རྣམས་ལ་ཡིད་གཉིས་འཚལ་བར་འགྱུར་བ་དང་། ཏིང་ངེ་འཛིན་གྱི་སྒོ་ཁོང་དུ་མི་ཆུད་
པ་དང་། ས་ནས་སར་གནོན་པ་མི་འཐོབ་པ་དང་། ཕ་རོལ་དུ་ཕྱིན་པ་ཡོངས་སུ་རྫོགས་པར་
བགྱི་བའི་ལས་བྱས་པ་དང་ལྡན་པ་ཁོང་དུ་མི་ཆུད་པ་དང་། སྨོན་ལམ་ཆེན་པོ་ལས་ནུར་བར་
འགྱུར་བ་དང་། སྤྱོད་པ་ཡོངས་སྦར་མར། བྱང་ཆུབ་སེམས་དཔའ་དང་འགྲོགས་པ་མི་འཐོབ་པ་དང་། ཞེས་སྣང་
མཆན། སུ་དག་པ་མི་འཐོབ་པ་དང་། གཟུངས་ཀྱི་རྒྱན་གྱི་སྣང་བ་མི་འཐོབ་པ་དང་། སྤོབས་
པའི་རྒྱན་གྱི་སྣང་བ་ཁོང་དུ་མི་ཆུད་པ་དང་། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་
པའི་སྨོན་ལམ་ལ་ཡོངས་སུ་འདྲིས་པར་བགྱི་བ་ཁོང་དུ་མི་ཆུད་པ་དང་། ཆོས་མཉམ་པ་ཉིད་
མི་རྟོགས་པ་དང་། བསོད་ནམས་མཉམ་པ་ཉིད་མི་བསྐྱེད་པ་དང་། ཡེ་ཤེས་མཉམ་པ་ཉིད་
ཁོང་དུ་མི་ཆུད་པ་དང་། འཁོར་བའི་ཆོས་རྣམས་ཀྱིས་ཀུན་ཏུ་གཞོམ་པར་འགྱུར་བའི་སྒྲིབ་
པ་དེ་ལྟ་བུ་ལ་སོགས་པ་དང༌། བྱང་ཆུབ་སེམས་དཔའི་སྤྱོད་པ་དང་། ཡོན་ཏན་གྱི་ཆོས་
ཐམས་ཅད་ཀུན་སྒྲུབ་པ་ལ་མི་ཕྱོགས་པར་འགྱུར་བའི་སྒྲིབ་པའི་འགེབས་པ་གྲངས་མ་
མཆིས་པ་འབུམ་ཕྲག་བཅུ་པོ་དེ་དག་དུས་གསུམ་དུ་གཏོགས་པའི་དེ་བཞིན་གཤེགས་པ་
ཐམས་ཅད་ཆོས་ཀྱི་དབྱིངས་སུ་འདུས་པ། ཡེ་ཤེས་གཟིགས་པ་སྒྲིབ་པ་མི་མངའ་བ།
ཆགས་པ་མ་མཆིས་པའི་མིག་གི་ཡུལ་བརྙེས་པ། མཉམ་པ་ཉིད་ཀྱི་རྗེས་སུ་ཞུགས་པའི་སྐུ་
དང་ལྡན་པ། ཆོས་ཀྱི་དབྱིངས་མུན་པ་མ་མཆིས་པར་ཞུགས་པའི་ཡེ་ཤེས་ཀྱི་སྤྱན་བརྙེས་
པའི་དེ་བཞིན་གཤེགས་པ་དེ་དག་ཐམས་ཅད་དེ་སྙེད་དུ་ལྷག་པར་མོས་སོ། །སྒྲའི་རྩེ་མོའི་
ཆ་ཤས་གཅིག་བཞག་པའི་ཁྱོན་ལ་ཇི་ལྟ་བ་དེ་བཞིན་དུ་ཆོས་ཀྱི་དབྱིངས་ཐམས་དུ་ཡང་དེ་
བཞིན་གཤེགས་པ་སེམས་ཅན་ཐམས་ཅད་སྙེད་དུ་ལྷག་པར་མོས་སོ། །དེ་བཞིན་གཤེགས་
པ་རེ་རེ་ལའང་ལུས་ཐོབ་པར་འགྲོ་བ་ཐམས་ཅད་ཀྱི་སེམས་ཀྱི་སྐད་ཅིག་སྙེད་ཀྱི་ཞབས་
པདྨ་གཉིས་པ་སྤྱི་བོར་གཏུགས་ཏེ་ཕྱག་འཚལ་ལོ། །ལུས་ཐོབ་པ་རེ་རེ་ལ་ཡང་མགོ་དག་གི་
~211ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལམ་གྱི་ངེས་པའི་ཚིག་ཇི་སྙེད་པ་ད་སྙེད་པ་དེ་སྙེད་དུ་ལྷག་པར་མོས་སོ། །མགོ་རེ་རེ་ལ་
ཡང་ཁའི་སྒོ་ཞིང་ཁམས་ཐམས་ཅད་ཀྱི་རྡུལ་ཕྲ་རབ་ཏུ་དབྱེ་བ་སྙེད་ལྷག་པར་མོས་སོ། །
ཁའི་སྒོ་རེ་རེ་ལ་ཡང་ལྕེའི་རྩེ་མོ་ཞིང་ཁམས་ཐམས་ཅད་ཀྱི་རྡུལ་ཐམས་ཅད་ཀྱི་རྡུལ་
ཕྲ་རབ་ཏུ་དབྱེ་བ་སྙེད་དུ་ལྷག་པར་མོས་སོ། །ལྕེའི་རྩེ་མོའི་དཀྱིལ་འཁོར་རེ་རེ་ལ་ཡང་ངེས་
པའི་ཚིག་གི། སྒྲར་བཏགས་པའི་ཐ་སྙད་ཡང་དག་པར་རྫོགས་པའི་སངས་རྒྱས་ཀྱིས་
བཀའ་སྩལ་བ།འགྲོ་བ་ཐམས་ཅད་ཀྱི་ཚིག་གི་སྤྱོད་པ་དང་མཉམ་པས་སྒྲིབ་པ་མ་མཆིས་
པའི་དཀྱིལ་འཁོར་དང་མཐུན་པར་གྱུར་ནས་ལྷག་པའི་བསམ་པ་ཉོན་མོངས་པའི་རི་ཆེན་
པོ་རྣམས་པར་འཐོར་བ་ལས་བྱུང་བའི་སྒྲིབ་པར་འགྱུར་བའི་ལས་དེ་དག་འཆགས་སོ། །མི་
འཆབ་བོ། །འཇིག་རྟེན་གྱི་ཁམས་ཐམས་ཅད་དུ་འཚལ་བར་འགྱུར་བའི་བཤགས་པས་
འཆགས་སོ། །བསལ་ལོ། །རྣམ་པར་གཞིག་གོ། །རབ་ཏུ་གཞོམ་མོ། །སྤང་ངོ༌། །གདོན་ཏོ། །
ལས་ལ་དབང་བས་དབང་བགྱིའོ། །སྟོབས་བསྐྱེད་པ་བརྙེས་པ་རྣམས་ཀྱི་བདེ་བ་ཉེ་བར་
བསྟན་པའི་སླད་དུ་ཡོངས་སུ་བསྔོའོ། །གལ་ཏེ་རྒྱས་པར་སྤྲོ་བ་དང༌། དེ་ཁོ་ན་ཉིད་ལ་བལྟ་ཉེས་པའི་དབང་གིས་
ཆད་པའི་ལྟ་བར་ལྟུང་སྟེ།དགེ་བའི་རྩ་བ་འཆད་པར་འགྱུར་བའི་དོགས་པ་མེད་པ་ཞིག་ཡིན་ན་ནི་འདི་དག་ཀྱང་རྣམ་པར་
འཇོག་གོ། །
ཡང་བདག་གིས་འཁོར་བ་ཐོག་མའི་མཐའི་མུ་ནས་བཟུང་སྟེ། ཡང་དག་པའི་མཐའ་
དང༌། མའི་མཐའི་མུ་ནས་བཟུང་སྟེ། ཡང་དག་པའི་མཐའ་དང་། བདག་གི་མཐའ་མ་
འཚལ་བས། ཆོས་མ་ལགས་པ་ལ་ཆོས་སུ་འདུ་ཤེས་བསྐྱེད་པ་དང་། འདུལ་བ་མ་ལགས་
པ་ལ་འདུལ་བར་འདུ་ཤེས་བསྐྱེད་པ་དང་། སྦྱིན་གནས་མ་ལགས་པ་ལ་སྦྱིན་གནས་སུ་འདུ་
ཤེས་བསྐྱེད་པ་དང་། མི་དགེ་བ་ལ་དགེ་བར་འདུ་ཤེས་བསྐྱེད་པ་དང་། ཕྱིན་ཅི་ལོག་པའི་
སེམས་ཀྱིས་བདག་གིས་ལུས་སུ་ལྟ་བས་ཡོངས་སུ་དཀྲིས་པ་དང་། དགེ་བའི་ཆོས་གང་
212



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ཡང་སངས་རྒྱས་ཀྱིས་བཀའ་མ་སྩལ་བ་མངོན་པར་འདུས་བགྱིས་པ་དང་། བགྱིད་པ་དང་།
བགྱིད་དུ་རྩལ་བ་དང་། བགྱིད་པ་ལ་རྗེས་སུ་ཡི་རང་བར་གྱུར་པ་གང་ཅི་མཆིས་པ་དེ་དག་
ཆགས་སོ། །དམིགས་པ་ལ་གནས་ཏེ། བདག་གིས་སེམས་ཅན་མ་མཆིས་པ་ལ་སེམས་ཅན་
དུ་འདུ་ཤེས་པ་དང་། སེམས་སྒྱུ་མ་ལྟ་བུར་འཚལ་ནས་བླ་ན་མེད་པ་ཡང་དག་པ་རྫོགས་
པའི་བྱང་ཆུབ་ཏུ་སེམས་བསྐྱེད་པ་གང་ལགས་པ་དེ་ཐམས་ཅད་འཆགས་སོ། །བདག་གིས་
མངོན་པར་འདུ་བགྱིད་པ་མ་མཆིས་པར་མ་འཚལ་ནས་ལུས་དང་། ངག་དང་
། ཡིད་ཀྱིས་
ཆོས་དགེ་བ་དང་། མི་དགེ་བ་མངོན་པར་འདུ་བགྱིད་པ་དང་། མངོན་པར་འདུས་བགྱིས་པ་
གང་ལགས་པ་དེ་འཆགས་སོ། །བདག་གིས་སྦྱིན་པ་དང་། ཚུལ་ཁྲིམས་དང་། བཟོད་པ་
དང་། བརྩོན་འགྲུས་དང་། བསམ་གཏན་དང་ཤེས་རབ་མཉམ་པ་ཉིད་དུ་མ་འཚལ་ནས་
དམིགས་པར་ལྷུང་བས་སྦྱིན་པ་བྱིན་པ་དང་། ཚུལ་ཁྲིམས་མཆོག་ཏུ་འཛིན་པས་ཚུལ་
ཁྲིམས་བསྲུངས་པ་དང་། བདག་དང་གཞན་དུ་འདུ་ཤེས་པས་བཟོད་པ་བསྒོམས་པ་དང་།
ལུས་དང་སེམས་ལ་གནས་ཏེ་བརྩོན་འགྲུས་བརྩམས་པ་དང་། འདུ་ཤེས་དང་དམིགས་པ་ ་
ལ་གནས་ཏེ་བསམ་གཏན་བསྐྱེད་པ་དང་། ཀུན་ཏུ་རྟོག་པ་དང་རྣམ་པར་རྟོག་པ་རབ་ཏུ་
འཇུག་པ་ལ་མངོན་པར་དགའ་བས་ཤེས་རབ་རྣམ་པར་དཔྱད་པ་གང་ལགས་པ་དེ་
འཆགས་སོ། །བདག་གིས་དོན་དམ་པའི་མཆོད་པ་མ་འཚལ་ནས་གཟུགས་དང་། རྒྱན་
དང་། མཚན་ལ་མངོན་པར་ཞེན་པས་སངས་
སངས་རྒྱས་ལ་མཆོད་པ་བགྱིས་པ་གང་ལགས་པ།
དེ་འཆགས་སོ། །བདག་ཆོས་ཀྱི་དབྱིངས་ཐ་མི་དད་པའི་ཡེ་ཤེས་ལ་མ་ཞུགས་ཀྱིས། ཆོས་ཐ་
དད་པ་ལ་གནས་ཏེ། ཆོས་མཉམ་པའམ། བཤད་པའམ། རབ་ཏུ་བསམ་པར་གྱུར་པ་གང་
ལགས་པ་དེ་དག་འཆགས་སོ། །བདག་གིས་ཆོས་འདུས་མ་བྱས་སུ་མ་འཚལ་ཏེ། དགེ་
འདུན་ལ་མངོན་པར་འདུ་ཤེས་ནས། དགེ་འདུན་བསྙེན་བཀུར་བགྱིས་པ་གང་ལགས་པ་དེ་
~213



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དག་འཆགས་སོ། །བདག་གིས་དགོན་པ་མ་འཚལ་ནས་དགོན་པའི་གནས་བསྟེན་ཏེ།
འདོད་པ་ཉུང་ཞིང་ཆོག་ཤེས་པ་ལ་མངོན་པར་ཞེན་པ་གང་ལགས་པ་དེ་དག་འཆགས་སོ། །
བདག་གིས་ཆོས་ཉིད་གནས་པར་མ་འཚལ་ནས་འབྱུང་བ་དང་འཇིགས་པ་ལ་གནས་
ཏེ། སངས་རྒྱས་ཀྱི་ཡོན་ཏན་བླང་བར་ཞུགས་པ་གང་ལགས་པ་དེ་དག་འཆགས་སོ། །བདག་
གིས་ཆོས་ཀྱི་དབྱིངས་ཡོངས་སུ་བཟུང་བ་མ་མཆིས་པར་མ་འཚལ་མ་ཞུགས་ཀྱི། སེམས་
ཅན་བསྡུ་བར་འཚལ་བའི་བསྡུ་བས་སེམས་ཅན་དགི་བསྡུས་པ་གང་ལགས་པ་དེ་དག་
འཆགས་སོ། །བདག་གིས་བྱང་ཆུབ་ཀྱི་མཚན་ཉིད་ཀྱི་རང་བཞིན་མ་འཚལ་ནས་ལྟ་བ་ལ་
ཡོངས་སུ་ཞེན་པས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་བསྒོམ་པ་གང་ལགས་པ་དེ་
དག་འཆགས་སོ། །བདག་གིས་དགེ་སྦྱོང་གི་ལམ་ཞིབ་མ་འཚལ་ནས་རབ་ཏུ་བྱུང་བ་བསྙེན་
པར་རྫོགས་སྟེ། དགེ་སློང་གི་དངོས་པོ་བསྐྱེད་པ་གང་ལགས་པ་དེ་དག་འཆགས་སོ། །ཀུན་
རྫོབ་ལ་འཇུག་པའི་དགེ་བའི་རྩ་བ་གཞན་གང་དག་བསགས་པ་དང་། དགེ་བའི་རྩ་བ་གང་
དག་གི་འདུས་བྱས་ཀྱིས་བདེ་བར་གྱུར་ཏེ། འདུས་མ་བྱས་ལས་ཤིན་ཏུ་རིང་བར་གྱུར་བ་
གང་ལགས་པ་དེ་དག་འཆགས་སོ། །
འདི་དག་གི་བྱིས་པའི་སྐྱེ་བོ་སུ་ཞིག་བདེན་པ་གཉིས་ཕྱིན་ཅི་ལོག་ཏུ་ཞེན་པ་རྣམས་ཀྱི་དཔྱད་པར་བྱ་བ་མ་ཡིན་གྱིས།
ཆོས་སྤོང་བར་འགྱུར་ཏ་རེ།དེ་ལྟ་བས་ན་དེ་དག་གིས་ཀྱང་དད་པ་ཙམ་ཉེ་བར་བཞག་སྟེ། དེ་ཁོ་ན་ཉིད་ལ་སྐྱི་གཡའ་བ་དང་།
དགེ་བའི་རྩ་བ་ཁྱད་དུ་གསོད་པའི་འདུ་ཤེས་སྤང་བར་བྱའོ། །རྒྱས་པའམ་བསྡུ་བར་མོས་ཀྱང་རུང་སྟེ། །འདི་དག་བརྗོད་པར་
བྱའོ། །གོང་དུ་ཡང་བྱང་ཆུབ་སེམས་དཔའ་དེ་བཞིན་གཤེགས་པ་ཐམས་ཅད་མཉེས་པར་
བགྱིད་པར་འཚལ་བ། བྱང་ཆུབ་སེམས་དཔའི་སྤྱོད་པ་ཐམས་ཅད་ཡོངས་སུ་སྦྱོང་བར་
འཚལ་བ། བྱང་ཆུབ་སེམས་དཔའི་རྣམ་པར་བཞག་པ་ཐམས་ཅད་ལས་འདའ་བར་འཚལ་བ།
བྱང་ཆུབ་སེམས་དཔའི་སྨོན་ལམ་ཐམས་ཅད་ཡོངས་སུ་རྫོགས་པར་བགྱིད་པར་འཚལ་བ།
214ལ



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
བྱང་ཆུབ་སེམས་དཔའི་གཏེར་ཐམས་ཅད་ཐོབ་པར་འཚལ་བ། དེ་བཞིན་གཤེགས་པ་
ཐམས་ཅད་ཀྱི་བསྟན་པ་ཡང་དག་པར་འཛིན་པར་འཚལ་བ། ཕ་རོལ་ཏུ་ཕྱིན་པ་ཐམས་ཅད་
ཡོངས་སུ་རྫོགས་པར་བགྱིད་པར་འཚལ་བ། སེམས་ཅན་ཐམས་ཅད་ཡོངས་སུ་སྨིན་པར་
བགྱིད་འཚལ་བ། འཇིག་རྟེན་གྱི་ཁམས་ཡོངས་སུ་དག་པ་ཐམས་ཅད་རྟོགས་པར་འཚལ་བ།
བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་སྨོན་ལམ་རྫོགས་པར་བགྱི་བ་རྟོགས་
པར་འཚལ་བ་རྣམས་ཀྱི་ཇི་ལྟར་སངས་རྒྱས་བཅོམ་ལྡན་འདས་དག་གིས་སངས་རྒྱས་ཀྱི་
མཁྱེན་པ་ཆགས་པ་མི་མངའ་ཞིང་སྒྲིབ་པ་མི་མངའ་བས་མཁྱེན་ཅིང་རབ་ཏུ་མཁྱེན་པ་དེ་ལྟ་
བུས་སྒྲིབ་པར་འགྱུར་བའི་ལས་བཤགས་པར་བགྱི་བ་དེ་བཞིན་དུ་ཅི་ནས་ཀྱང་བདག་གིས་
བཤགས་པས་ལེགས་པར་བཤགས་པར་འགྱུར་བ་དང་། ཡང་དག་པར་འགྱུར་བ་དང་།
འོད་གསལ་བར་འགྱུར་བ་དང་། ཁ་ན་མ་ཐོ་བ་མ་མཆིས་པར་འགྱུར་བ་དང་། གསལ་བར་
འགྱུར་བ་དང་། དུག་མ་མཆིས་པར་འགྱུར་བ་དང་། སྒྲིབ་པ་མ་མཆིས་པར་འགྱུར་བ་དང་།
བར་དུ་གཅོད་པ་མ་མཆིས་པར་འགྱུར་བ་དང་། ཡོན་ཏན་གྱི་ཆོས་ཐམས་ཅད་སྒྲུབ་པར་
འགྱུར་བ་དེ་ལྟ་བུར་སྒྲིབ་པར་འགྱུར་བའི་ལས་ཀྱི་ཉེས་པ་ཐམས་ཅད་འཆགས་སོ། །ཇི་ལྟར་
བ་དག་གི་དོན་དུ་བཤགས་པ་དེ་བཞིན་དུ་འཇིག་རྟེན་གྱི་ཁམས་རབ་འབྱམས་མ་ལུས་པ་
ཐམས་ཅད་སེམས་ཅན་ཅི་ཙམ་སེམས་ཅན་གྱི་རིས་ན་མཆིས་པ་སེམས་ཅན་གྱི་ཁམས་དེ་
དག་ཐམས་ཅད་ཀྱི་ཆེད་དུ་ཡང་སྒྲིབ་པར་འགྱུར་བའི་ལས་ཀྱི་ཉེས་པ་ཐམས་ཅད་འཆགས་
སོ། །དེ་ནས་ཕུང་པོ་རྣམ་པ་གཉིས་པ་ནི་འདི་ཡིན་ཏེ།
དེ་ལྟར་བདག་གི་ལས་ཀྱི་ཉེས་པ་སྒྲིབ་པར་འགྱུར་བ་ཐམས་ཅད་སོ་སོར་བཤགས་
ནས་སྒྲིབས་པ་མ་མཆིས་པ་རྣམ་པར་དག་པའི་དཀྱིལ་འཁོར་ལ་གནས་ཏེ། འགྲོ་བ་ཐམས་
ཅད་ཀྱི་དགེ་བའི་རྩ་བ་ལ་རྗེས་སུ་ཡི་རང་ངོ༌། །དགེ་བའི་རྩ་བའི་ཚོགས་ཀྱི་ཁྱད་པར་གང་
215



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གིས་ངན་སོང་དབུལ་པོ་ཡི་དྭགས་ཀྱི་མི་ཁོམ་པར་མཆི་བ་དང་། དུད་འགྲོའི་སྐྱེ་གནས་ཀྱི་
མི་ཁོམ་པར་མཆི་བ་དང་། སེམས་ཅན་དམྱལ་བའི་མི་ཁོམ་པར་མཆི་བ་ཐམས་ཅད་རྣམ་
པར་བཟློག་པ་དེ་ལ་རྗེས་སུ་ཡི་རང་བར་བགྱིའོ། །དགེ་བའི་རྩ་བའི་ཚོགས་ཀྱི་ཁྱད་པར་
གང་གིས་ལྷ་དང་མིར་སྐྱེ་བ་ཡོངས་སུ་འཛིན་པ་དང་། བསམ་གཏན་གྱི་དགའ་བ་དང་བདེ་
བ་ཉམས་སུ་མྱོང་བ་དེ་དག་ལ་ཡང་རྗེས་སུ་ཡི་རང་ངོ་། །
དགེ་བའི་རྩ་བའི་ཚོགས་ཀྱི་ཁྱད་པར་གང་གིས་འཁོར་བ་ལ་ཡིད་འབྱུང་བའི་སེམས་
ཐོབ་པ་དང་། དགེ་བའི་བཤེས་གཉེན་ཡང་དག་པས་ཡོངས་སུ་བཟུང་བ་དང་། དགེ་བའི་
བཤེས་གཉེན་རྣམས་ལ་གུས་པའི་སེམས་རྙེད་པ་དང་།སངས་རྒྱས་འབྱུང་བ་མཉེས་པར་
བགྱིད་ཅིང་མཉེས་ནས་མི་མཉེས་པར་མི་འགྱུར་བ་དང་།དེ་བཞིན་གཤེགས་པ་ལས་ཆོས་
བསྟན་པ་མངོན་སུམ་དུ་ཉན་ཅིང་ཐོས་ནས་སོམ་ཉི་དང་ཡིད་གཉིད་བཟློག་པ་དང་། འཇིག་
རྟེན་གསུམ་པོ་ཐམས་ཅད་འབྱུང་བ་རྟོགས་པ་དང་། སེམས་ཅད་ཐམས་ཅད་ཀྱི་སྟོན་པའི་
སེམས་བསྐྱེད་པ་རྙེད་པ་དང་། འགྲོ་བ་ཐམས་ཅད་ཐོགས་པ་མ་མཆིས་པའི་མིག་ཐོབ་པ་
དང༌། ངོས་མཉམ་པའི་རྗེས་སུ་མཆི་བ་སྨོན་ལམ་ཆེན་པོ་ཡོངས་སུ་དག་པར་བགྱིད་པ་དེ་
དག་ལ་ཡང་རྗེས་སུ་ཡི་རང་ངོ༌། །
དགེ་བའི་རྩ་བའི་ཚོགས་ཀྱི་ཁྱད་པར་གང་གིས་ལུས་མཚན་དང་། དཔེ་བྱད་བཟང་
པོས་ལེགས་པར་བརྒྱན་པ་ཐོབ་པར་དང་།ཡོན་ཏན་ཐམས་ཅད་རྣམ་པར་དག་པའི་རྒྱན་
ཡོངས་སུ་དག་པ་ཐོབ་པ་དང་། སྟོབས་བཅུས་བརྒྱན་པའི་སེམས་རིན་པོ་ཆེ་ཐོབ་པ་དང་།
ཐམས་ཅད་མཁྱེན་པ་ཉིད་ཀྱི་ཤུགས་ལས་ཕྱིར་མི་ལྡོག་པ་ཐོབ་པ་དང་། གཟུངས་ཀྱི་རིགས་
ཁོང་དུ་ཆུད་པ་དང་། ཆོས་ཀྱི་དབྱིངས་རྣམ་པར་དག་པ་ཁོང་དུ་ཆུད་པ་དང་། རྣམ་པར་སྨིན་
པའི་ཟད་པ་ལ་གནས་ཏེ་མངོན་པར་ཤེས་པར་ཐོབ་པ་དང་། སངས་རྒྱས་ཀྱི་ཞིང་གི་རྒྱན་
~216



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
སྒྲུབ་པ་ཁོང་དུ་ཆུད་པ་དང༌། བདུད་ཀྱི་རྩོད་པའི་དམག་ཚོགས་ཐམས་ཅད་རབ་ཏུ་བཅོམ་
ནས་ཁྱུ་མཆོག་ཏུ་གྱུར་པ་ཁོང་དུ་ཆུད་པ་དེ་དག་ལ་ཡང་རྗེས་སུ་ཡི་རང་ངོ་། །དགེ་བའི་རྩ་བ་
ཉན་ཐོས་དང་རང་སངས་རྒྱས་ཐམས་ཅད་ཀྱི་ཆོས་མཉམ་པ་ཉིད་ལས་སྐྱེས་པའི་རིག་པ་
དང༌། རྣམ་པར་གྲོལ་བ་དང་། འདོད་ཆགས་དང་བྲལ་བ་དང་། ཟག་པ་མ་མཆིས་པ་དང་
ལྡན་པ་གང་ལགས་པ་དང་། བྱང་ཆུབ་སེམས་དཔའ་ཐམས་ཅད་ཀྱི་དགེ་བའི་རྩ་བ་གང་
དག་བྱང་ཆུབ་སེམས་དཔའི་སྤྱོད་པ་ཐམས་ཅད་དང་ལྡན་པ་ནས། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཁོང་དུ་ཆུད་པ་དང་ལྡན་པའི་བར་གྱི་དགེ་བའི་རྩ་བ་དེ་དག་ལ་
ཡང་རྗེས་སུ་ཡི་རང་ངོ༌། །བྱང་ཆུབ་སེམས་དཔའ་དེ་བཞིན་གཤེགས་པ་ལ་མཆོད་པའི་ལས་
ཀྱི་སླད་དུ། དེ་བཞིན་གཤེགས་པ་ལ་མཆོད་པ་དང་། རིམ་གྲོར་བགྱི་བ་བྱང་ཆུབ་སེམས་
དཔའ་དབང་བསྐུར་བ་རྣམས་ཀྱི་ཁྱད་པར་དུ་འགྲོ་བ་དང་
། བྱང་ཆུབ་སེམས་དཔའ་དགའ་
ལྡན་གནས་མཆོག་ན་གནས་པ་རྣམས་ཀྱི་ཁྱད་པར་དུ་འགྲོ་བ་དང༌། བྱང་ཆུབ་སེམས་
དཔའ་མངལ་ན་གནས་པ་རྣམས་ཀྱི་བསོད་ནམས་ཀྱི་མེ་ཏོག་རྒྱས་པའི་སྙིང་པོ་སྣང་བ་དང་།
བྱང་ཆུབ་ཀྱི་སྙིང་པོ་མཆོག་དམ་པ་ནི་གནས་པ་བྱང་ཆུབ་སེམས་དཔའ་ཀུན་ཏུ་བཟང་པོའི་
གཙུག་གི་བླ་མ་ཞེས་བགྱི་བ་རྣམས་ཀྱིས་འཇིག་རྟེན་གྱི་ཁམས་རབ་འབྱམས་ཐམས་ཅད་དུ་
འཇུག་པ་གང་ལགས་པ་དེ་དག་རྣམས་ལའང་རྗེས་སུ་ཡི་རང་ངོ་། །
ཡང་དག་པར་རྫོགས་པའི་སངས་རྒྱས་དུས་གསུམ་དུ་གཤེགས་པ་རྣམས་ཀྱིས་དགེ་
བའི་རྩ་བ་ཐབས་མཁས་པ་བསམ་གྱི་མི་ཁྱབ་པས་རྣམ་པར་འཕྲུལ་པ་དང་ལྡན་པ་གང་
ལགས་པ་དེ་ལ་ཡང་རྗེས་སུ་ཡི་རང་ངོ༌། །གལ་ཏེ་རྒྱ་ཆེར་སྤྲོ་ན་ནི། ཚིག་གི་སྦྱོར་གཞན་དང་ཚུལ་གྱི་རྣམ་
གྲངས་གཞན་ལས་བརྩམས་ཏེ་འདི་དག་ཀྱང་བཀླག་ཅིང་རྗེས་སུ་དྲན་པར་བྱའོ། །
གང་ཡང་འདས་པ་དང་། མ་བྱོན་པ་དང་། ད་ལྟ་བྱུང་བའི་སངས་རྒྱས་བཅོམ་ལྡན་
ལ217



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་རྣམས་ཀྱིས་དང་པོ་ཐུགས་བསྐྱེད་པ་ནས་བཟུང་སྟེ། བླ་ན་མེད་པ་ཡང་དག་རྫོགས་
པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་བར་དང་ལྡན་པ་རྣམས་ཀྱི་བར་
དེའི་དགེ་བའི་རྩ་བ་གང་ཅི་ཡང་རུང་། སངས་རྒྱས་ཀྱིས་བཀའ་སྩལ་པ། རྩ་བ་མ་མཆིས་
ཤིང་རྟེན་མ་མཆིས་པ། གཏོང་མ་མཆིས་པས་གཏོང་བ་རྣམ་པར་དག་པ་དང་། རང་བཞིན་
གྱི་ཚུལ་ཁྲིམས་མི་ཟད་མི་སྐྱེ་བ་དང་། སེམས་ཅན་མ་མཆིས་པའི་བཟོད་པ་དང་། དམིགས་
པ་ལས་དབེན་པའི་བརྩོན་འགྲུས་དང་། སེམས་ཀྱི་ངོ་བོ་ཉིད་ལ་ངེས་པར་སེམས་པའི་
བསམ་གཏན་དང་། ཚུ་རོལ་དང་ཕ་རོལ་གྱི་མཐར་ལྟ་བ་རྣམ་པར་སྤངས་པའི་ཤེས་རབ་
རྟེན་ཅིང་འབྲེལ་བར་འབྱུང་བ་ཟབ་མོ་ལ་འཇུག་པ་དང༌། སྟོང་པ་ཉིད་ཀྱི་རྣམ་པའི་བྱམས་
པ་དང་།རྣམ་པའི་རྣམ་པ་མ་མཆིས་པའི་སྙིང་རྗེ་དང་། ཆོས་ལ་ཀུན་ཏུ་མི་འབྱུང་བའི་དགའ་
བ་དང་། ཡལ་བར་དོར་བ་མ་ལགས་པའི་བཏང་སྙོམས་གང་ལགས་པ་དེ་དག་ལ་རྗེས་སུ་
ཡི་རང་ངོ༌། །
ཁྱིམས་ཀྱི་དངོས་པོ་ཐམས་ཅད་བཟུང་བ་མ་མཆིས་ཤིང་གང་ཡོངས་སུ་མ་བཟུང་བ།
རྩ་བ་མ་མཆིས་ཤིང་རྟེན་པ་མ་མཆིས་པའི་དགེ་བའི་རྩ་བ་མ་དྲན་པ་དྲན་པར་གྱུར་བའི་དྲན་
པ་ཉེ་བར་བཞག་པ་རྣམས་དང་། མ་འགགས་པ་དང་མ་སྐྱེས་པའི་ཡང་དག་པར་སྤོང་བ་
རྣམས་དང་། ལུས་དང་། སེམས་དང་། བརྩོན་འགྲུས་དང་། འདུན་པ་དང་ལྡན་པའི་
རྫུ་འཕྲུལ་གྱི་རྐང་པ་རྣམས་དང་།དབང་པོ་ལྔ་མཚན་ཉིད་མ་མཆིས་པའི་དབང་པོ་
པོ་རྣམས་
དང༌། ནམ་མཁའ་ལྟར་མི་ཐུལ་བའི་སྟོབས་རྣམས་དང་། དོན་དམ་པ་ཡང་དག་པར་རྟོགས་
པའི་བྱང་ཆུབ་ཀྱི་ཡན་ལག་རྣམས་དང་། མི་གཉིས་པའི་ལམ་དང་ལྡན་པའི་ལམ་དང་། ཞི་
བའི་ཞི་གནས་ཐོབ་པ་དང་། རེག་པ་དང་རྣམ་པར་གྲོལ་བ་དང་འཐུན་པའི་ལྷག་མཐོང་
དང་། མངོན་པར་ཤེས་པའི་ཡེ་ཤེས་སྔོན་དུ་འགྲོ་བ་དེ་དགེ་ཐམས་ཅད་ལ་རྗེས་སུ་ཡི་རང་
ལ218



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ངོ༌། །ཐོག་མའི་མཐའ་ནས་ལུས་ཀྱི་ངོ་བོ་ཉིད་ཡོངས་སུ་དག་པ་དང་། བརྗོད་དུ་མ་མཆིས་
པའི་ངག་རྣམས་པར་དག་པ་དང་། སངས་རྒྱས་ལ་རིམ་གྲོ་བགྱི་བ་བསྙེན་བཀུར་བགྱིས་པ་
མ་མཆིས་པ་དང་། ཆོས་ལ་རིམ་གྲོ་བགྱི་བ་ཆོས་ཐམས་ཅད་ཡོངས་སུ་གཟུང་བ་མ་མཆིས་
པ་དང་། དགེ་འདུན་ལ་རིམ་གྲོ་བགྱི་བ་ཚོགས་པ་མ་མཆིས་ཤིང་ཡོན་ཏན་མ་མཆིས་པ་
དང་། སྤྱོད་ལམ་ཐམས་ཅད་རྣམ་པར་མ་བརྟགས་པའི་སྡོམ་པ་སྤྱོད་པ་དང་། འདས་པ་
དང་། མ་བྱོན་པ་དང་། ད་ལྟར་བྱུང་བའི་སངས་རྒྱས་བྱང་ཆུབ་སེམས་དཔར་གྱུར་བ་དེ་དག་
གི་ཆོས་སྤྱོད་པ། ཡང་དག་པའི་སྡོམ་པ། བདུད་ཐམས་ཅད་ཀྱིས་མི་ཤིགས་པ། འཇིག་རྟེན་
ཐམས་ཅད་དངམ་འདྲེས་པ། ཉན་ཐོས་དང་། རང་སངས་རྒྱས་ཐམས་ཅད་ཀྱི་སར་མ་ངེས་པ།
བྱང་ཆུབ་སེམས་དཔའི་ལམ་དང་མཐུན་པ། དགེ་བའི་རྩ་བ་བཟང་པོ། ལས་དཀར་པོ་མ་
ལགས་པ་འགག་པར་འགྱུར་བ་གཞན་གང་ཅི་མཆིས་པ་དང༌། དགེ་བའི་རྩ་བ་བཟང་པོ།
འོད་གསལ་བའི་ལས་གང་གིས་བྱང་ཆུབ་སེམས་དཔའ་དེ་དག་གིས་སངས་རྒྱས་ཀྱི་ཡེ་ཤེས་
ཐོབ་པ་དང་། འཐོབ་པ་དང་། འཐོབ་པར་འགྱུར་བ་དེ་དག་ལ་བདག་རྗེས་སུ་ཡི་རང་ངོ༌། །
འདས་པ་དང་། མ་བྱོན་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་
བྱང་ཆུབ་བརྙེས་པ་དེ་དག་གི་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་། རྣམ་
པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བ་ཟག་པ་མ་མཆིས་པ་དང་། སྟོབས་
མི་ཐུལ་བ་རྣམས་དང་། མི་འཇིགས་པ་ཕྱིར་མི་ལྡོག་པ་རྣམས་དང་། སངས་རྒྱས་ཀྱི་ཆོས་
ཆགས་པ་མ་མཆིས་པ་རྣམས་དང་། ཀུན་ཏུ་མི་འབྱུང་བའི་བྱམས་པ་ཆེན་པོ་དང་། སྙིང་རྗེ་
ཆེན་པོ་གཞན་གྱི་དྲིང་ལ་མི་འཇོག་པ་དང་། སྤྱི་གཙུག་ལྟར་མི་མཐོང་བ་ནམ་མཁའ་དང་
མཚུངས་པ་གང་ལགས་པ་དང་། གཉིས་སུ་མ་མཆིས་པའི་བསོད་ནམས་རྣམ་པར་སྨིན་
པའི་མཚན་ཉིད་དང་།ལུས་དང་ངག་དང་སེམས་ཀྱི་རྒྱུད་བཅོས་མ་མ་ལགས་པ་ནམ་མཁའ་
219ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་ཡོངས་སུ་དག་པ་དང་། བརྒྱ་བྱིན་དང་ཚངས་པ་ཐམས་ཅད་ཀྱིས་བསྐུལ་བའི་ཆོས་ཀྱི་
འཁོར་ལོ་དང་། བརྗོད་པ་མ་མཆིས་པ་དང་ལྡན་པའི་ཆོས་བསྟན་པ་དང་། སེམས་ཅན་
ཐམས་ཅད་ལ་ཤེས་པ་སྣང་བ་རྣམས་པར་ཤེས་པ་ལས་གཞན་མ་ལགས་པ་དེ་དག་ཐམས་
ཅད་ལ་རྗེས་སུ་ཡི་རིང་ངོ་། །སེམས་ཅན་ཐམས་ཅད་ལ་ཕན་གདགས་པའི་སླད་དུ་ཐབས་
མཁས་པའི་གནས་ལ་གནས་པ་དག་འདས་པ་དང་མ་བྱོན་པ་དང་ད་ལྟར་བྱུང་བའི་སངས་
རྒྱས་བཅོམ་ལྡན་འདས་བཞུགས་པའམ། ཡོངས་སུ་མྱ་ངན་ལས་འདས་པ་ཡང་རུང་སྟེ།
དམ་པའི་ཆོས་ནུབ་ཀྱི་བར་དུ་དེ་དག་ལ་མཆོད་པ་བགྱིས་པ་དང་། བགྱིད་པ་དང་། བགྱིད་
པར་འགྱུར་བ་གང་ལགས་པ་དེ་དག་ཐམས་ཅད་ལ་ཡང་རྗེས་སུ་ཡི་རང་ངོ་། །
སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་པ་དེ་དག་གི་ཉན་ཐོས་
འདུས་པ་སེམས་ཅན་ཐམས་ཅད་ལས་ཡང་དག་པར་འདས་པ་རྣམས་དང་། དད་པས་རྗེས་
སུ་འབྲང་བ་རྣམས་དང་། ཆོས་ཀྱི་དབྱིངས་ལ་ཞུགས་པ་རྣམས་དང་། ཆོས་ཀྱི་རྗེས་སུ་
འབྲང་བ་རྣམས་དང་། ལོག་པ་བརྒྱད་ལས་ཡང་དག་པར་འདས་པའི་བརྒྱད་པ་རྣམས་དང་།
ཚགས་པ་མེད་པའི་རིགས་ལ་གནས་པའི་རིགས་ཀྱིས་པོ་རྣམས་དང་།རྒྱུན་དུ་ཞུགས་པ་རྒྱུན་
ལས་བཟློག་སྟེ་ཞུགས་པ་རྣམས་དང་། ལན་ཅིག་ཕྱིར་འོང་བ་གང་དུ་ཡང་མི་འགྲོ་བ་རྣམས་
དང༌། ཕྱིར་མི་འོང་བ་འདི་ནས་ཤི་འཕོས་ནས་དེར་གནས་པར་འགྱུར་བ་རྣམས་དང་། དགྲ་
བཅོམ་པ་གྲངས་མ་མཆིས་ཤིང་སྐྱེ་བ་མ་མཆིས་པས་རབ་ཏུ་ཕྱེ་བ་རྣམས་དང་། རང་སངས་
རྒྱུས་རྟེན་ཅིང་འབྲེལ་བར་འབྱུང་བ་ཟབ་མོ་ཁོང་དུ་ཆུད་པ་རྣམས་དང་། བྱང་ཆུབ་སེམས་
དཔའ་ཡེ་ཤེས་མངོན་སུམ་དུ་རྟོགས་པ་རྣམས་དང་། བྱང་ཆུབ་སེམས་དཔའ་སེམས་དང་
མཚུངས་པའི་སེམས་དང་པོ་བསྐྱེད་པ་རྣམས་དང་། བྱང་ཆུབ་སེམས་དཔའ་སྤྱོད་པ་ཐམས་
ཅད་ལས་ཡང་དག་པར་འདས་པའི་སྤྱོད་པ་ལ་ཞུགས་པ་རྣམས་དང་། བྱང་ཆུབ་སེམས་
ལ220ལ་



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
དཔའ་འཁོར་བའི་ཆོས་ལས་འདས་ཤིང་སངས་རྒྱས་ཀྱི་ཆོས་ཐོབ་པ་ཕྱིར་མི་ལྡོག་པ་རྣམས་
དང་། བྱང་ཆུབ་སེམས་དཔའ་སྐྱེ་བ་ཐམས་ཅད་ལས་ཤིན་ཏུ་འདས་པ་རྣམས་དང་། བྱང་
ཆུབ་སེམས་དཔའ་སྐྱེ་བ་གཅིག་གིས་ཐོགས་པ་རྣམས་ཀྱི་དགེ་བའི་རྩ་བ་བརྟེན་པ་མ་མཆིས་
པ་གང་ལགས་པ་དེ་དག་དང་། འདུས་བྱས་ལས་ཡོངས་སུ་བརྒལ་བ་དེ་དག་ཐམས་ཅད་ལ་
རྗེས་སུ་ཡི་རང་ངོ༌། །
འདས་པ་དང་། ད་ལྟར་བྱུང་བའི་དུས་ཀྱི་སེམས་ཅན་རྣམས་ལ་སྨིན་པའི་བསོད་
ནམས་བགྱི་བའི་དངོས་པོ་དང་། ཚུལ་ཁྲིམས་ཀྱི་བསོད་ནམས་བགྱི་བའི་དངོས་པོ་དང་།
བསྒོམ་པ་དངོས་པོ་མ་མཆིས་པའི་དངོས་པོར་གྱུར་བའི་བསོད་ནམས་བགྱི་བའི་དངོས་པོ་
སངས་རྒྱས་ཀྱི་སྤྱན་གྱིས་མཁྱེན་པ་གང་ལགས་པ་དེ་དག་ཐམས་ཅད་ལ་རྗེས་སུ་ཡི་རང་ངོ་།
ཞེས་བསམས་ཤིང་རྫོགས་པར་བཀླག་གོ། །སྤྲོས་ཏེ་རྒྱ་ཆེར་བྱེད་འདོད་ཀྱང་རུང་མི་འདོད་ཀྱང་རུང་སྟེ། མཇུག་ཏུ། གོང་དུ་
ཡང་བྱང་ ཆུབ་སེམས་དཔའ་བདུད་ཀྱི་རྩོད་པའི་དམག་ཚོགས་ཐམས་ཅད་རབ་ཏུ་གདུལ་
བར་འཚལ་བ། ཕས་ཀྱི་རྒོལ་བའི་ཚོགས་ཐམས་ཅད་ཟིལ་གྱི་གནོན་པར་འཚལ་བ། མ་
རིག་པའི་མུན་པ་མུན་ནག་དང་། རབ་རིབ་ཀྱི་ལིང་ཏོག་མང་པོ་སེལ་བར་འཚལ་བ། ངན་
སོང་དང་མི་ཁོམ་པ་དང་ངན་འགྲོའི་ལམ་ཐམས་ཅད་གཅོད་པར་འཚལ་བ། ཡེ་ཤེས་ཀྱི་
དཀྱིལ་འཁོར་ཐམས་ཅད་རྣམ་པར་སྦྱོང་བར་འཚལ་བ། ཆོས་ཐམས་ཅད་སྣང་བ་ཐོབ་པར་
འཚལ་བ། ཀུན་ཏུ་བཟང་པོའི་ལུས་ཁྱུ་མཆོག་ཏུ་གྱུར་པ་ཐོབ་པར་འཚལ་བ། འགྲོ་བ་
ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཚིམ་པར་བགྱིད་པའི་དབྱངས་ཀྱི་ཡན་ལག་རྣམ་
པར་དག་པ་ཐོབ་པར་འཚལ་བ། ཆོས་ཐམས་ཅད་ཇི་ལྟ་བ་བཞིན་དུ་རྟོགས་པར་བགྱི་བའི་
སླད་དུ་ཡེ་ཤེས་ཀྱི་མིག་རྣམ་པར་སྦྱོར་བར་འཚལ་བ། འཁོར་བའི་འཁོར་ལོ་བཟློག་པར་
འཚལ་བ། ཆོས་ཀྱི་འཁོར་ལོ་ཆེན་པོ་རབ་ཏུ་བསྐོར་བར་འཚལ་བ། སྟོབས་བཅུའི་ཡེ་ཤེས་
ལ221ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱིས་ནོན་པར་འཚལ་བ་རྣམས་ཀྱིས་ཇི་ལྟར་སངས་རྒྱས་བཅོམ་ལྡན་འདས་དག་གིས་
སངས་རྒྱས་ཀྱི་མཁྱེན་པ་ཆགས་པའི་མི་མངའ་ཞིང་སྒྲིབ་པ་མི་མངའ་བས་མཁྱེན་ཅིང་རབ་
ཏུ་མཁྱེན་པ་དེ་ལྟ་བུས་དགེ་བའི་རྩ་བའི་ཚོགས་ཐམས་ཅད་ལ་རྗེས་སུ་ཡི་རང་བར་བགྱི་བ་
དེ་བཞིན་དུ་བདག་ཀྱང་རྗེས་སུ་ཡི་རང་བཞིན་མཆོག་དང་། མ་ཆད་པ་དང་། མ་ལྷག་པ་
དང་། ནམ་མཁའ་ལྟར་རྣམ་པར་དག་པ་དང་། ཤེས་རབ་དང་ཡེ་ཤེས་ཀྱིས་རྟོགས་པ་དང་།
གཞན་ཡང་ངེས་པའི་དོན་གྱི་ཆོས་དང་ལྡན་པ་དང་། བླ་ན་མ་མཆིས་པ་དང་། ནམ་མཁའ་
དང་མཉམ་པ་དང་།མྱ་ངན་ལས་འདས་པ་དང་མཉམ་པ་དང་། མི་མཉམ་པ་དང་མཉམ་པ་
ཉིད་ཀྱི་རྗེས་སུ་ཡི་རང་བས་རྗེས་སུ་ཡི་རང་ངོ༌། །
གཙོ་བོ་དང་། དམ་པ་དང༌། ཁྱད་པར་འཕགས་པ་དང༌། རབ་དང་སོགས་ཕྱག་འཚལ་
སྐབས་ལྟར། བཀའ་རྩལ་བའི་རྗེས་སུ་ཡི་རང་བས་རྗེས་སུ་ཡི་རང་ངོ་། །ཇི་ལྟར་བདག་གི་དོན་
དུ་རྗེས་སུ་ཡི་རང་བ་དེ་བཞིན་དུ་འཇིག་རྟེན་གྱི་ཁམས་རབ་འབྱམས་མ་ལུས་པ་ཐམས་ཅད་
ན་སེམས་ཅན་ཇི་ཙམ་སོགས་གོང་བཞིན་ཆེད་དུ་ཡང་དགེ་བའི་རྩ་བ་དེ་དག་ཐམས་ཅད་ལ་
རྗེས་སུ་ཡི་རང་ངོ་། །དེ་ནས་བསོད་ནམས་ཀྱི་ཕུང་པོ་གསུམ་པའི་དབང་དུ་བྱས་ནས་བསྐུལ་བ་དང་གསོལ་བ་གདབ་
པ་གཉིས་སུ་མཆིས་པའི་དང་པོ་ནི། སིལ་སྙན་གྱི་སྒྲ་སྦྱར་བས་མདུན་བསུས་ཏེ། འདི་སྐད་དུ།
དེ་ལྟར་བདག་དགེ་བའི་རྩ་བ་ཐམས་ཅད་ལ་རྗེས་སུ་ཡི་རང་ནས་སངས་རྒྱས་བཅོམ་
ལྡན་འདས་ཐམས་ཅད་ལ་བསྐུལ་ལོ། །དེ་ལྟར་ན་ཕྱོགས་བཅུའི་འཇིག་རྟེན་གྱི་ཁམས་
ཕྱོགས་བཅུའི་མུ་ཐུག་ཡོངས་སུ་རྗེ་བར་འཇུག་པ། འཇིག་རྟེན་གྱི་ཁམས་ཐམས་ཅད་གཞི་
ཕྱལ་བའི་རྗེས་སུ་འགྲོ་ཞིང་འཇུག་པ། སྟེང་གཡོགས་མེད་པའི་རྒྱུད་ཀྱི་ཕྱོགས་ཡོངས་སུ་རྗེ་
བར་བཤད་པ། འཚོལ་བའི་རྒྱུད་ཀྱི་འཇིག་རྟེན་གྱི་ཁམས་མངོན་དུ་སྒྲུབ་པ། རྣམ་པར་དབྱེ་
བའི་མིག་འཕྲུལ་ལྟ་བུ་ཆོས་ཀྱི་དབྱིངས་སུ་གཏོགས་པའི་འཇིག་རྟེན་གྱི་ཁམས་རབ་
ལ222ལ



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
འབྱམས་ཐམས་ཅད་ན་སངས་རྒྱས་བཅོམ་ལྡན་འདས་གང་དག་བདུད་ཀྱི་རྩོད་པའི་དམག་
ཚོགས་ཐམས་ཅད་མངོན་པར་བཏུལ་ནས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་མངོན་པར་རྫོགས་པར་སངས་རྒྱས་ཏེ། ཆོས་ཐམས་ཅད་ལ་སྒྲིབ་པ་མེད་པ་ཉིད་
བརྙེས་པ། བྱང་ཆུབ་ཀྱི་སྙིང་པོ་མཆོག་དམ་པར་གཤེགས་པ། ཆོས་ཀྱི་ཚུལ་གཡོ་བ་མ་
མཆིས་པའི་རང་བཞིན་དུ་གྱུར་པ། ཆོས་ཀྱི་སྐུ་རབ་ཏུ་ཞི་བར་ལྡན་པ་དག་འདི་ལྟ་སྟེ། ཆོས་
གཟུང་བར་མཛད་པའི་སླད་དུ་འཇིག་རྟེན་ཐམས་ཅད་བསྐུལ་བའི་ས་ལ་གཞེས་ཏེ། ཐུགས་
ལས་ཆུང་ངུར་གཞོལ་བ། ཅང་མི་གསུངས་པ་ལ་དགྱེས་པ། བྱང་ཆུབ་ཀྱི་ཤིང་ལ་གཟིགས་པ།
ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་
དང་ལྟོ་འཕྱེ་ཆེན་པོ་ཐམས་ཅད་ཀྱིས་མངོན་པར་བསྟོད་དེ། དགྱེས་ཤིང་བཞུགས་པའི་
སངས་རྒྱས་བཅོམ་ལྡན་འདས་དེ་དག་ལ་བདག་གིས་བླ་མ་ལ་རི་མོ་གུས་པར་བགྱི་བ་ཆེན་
པོས་ལུས་བཏུད་དེ་ཆོས་ཀྱི་འཁོར་ལོ་ཆེན་པོར་རབ་ཏུ་བསྐོར་བར་བསྐུལ་གྱིས། བྱང་ཆུབ་
སེམས་དཔའ་ཐམས་ཅད་ཡོངས་སུ་འགྲུབ་པར་བགྱི་བ་དང་། འགྲོ་བ་ཐམས་ཅད་བསྐྱབ་
པ་དང་། ཉོན་མོངས་པ་ཐམས་ཅད་རྣམ་པར་བྱང་བར་བགྱི་བ་དང་། སོམ་ཉི་ཐམས་ཅད་
ཡང་དག་པར་གཞོམ་པ་དང་། ཐེ་ཚོམ་ཐམས་ཅད་ཀུན་ཏུ་གཅད་པ་དང་། སངས་རྒྱས་དང་
ཆོས་དང་དགེ་འདུན་ཐམས་ཅད་རབ་ཏུ་བསྒྲིག་པ་དང་། སངས་རྒྱས་ཀྱི་ཞིང་ཐམས་ཅད་དུ་
སངས་རྒྱས་འབྱུང་བ་རྒྱུན་མི་འཆད་པར་བགྱི་བའི་སླད་དུ་སངས་རྒྱས་བཅོམ་ལྡན་རྣམས་
ཀྱིས་ཕ་རོལ་ཏུ་ཕྱིན་པའི་ཡན་ལག་ཐམས་ཅད་ཤིན་ཏུ་ཡོངས་སུ་སྦྱངས་པ། ཕྱིར་མི་ལྡོག་པ།
སྟོབས་བཅུའི་ཟིལ་གྱིས་མི་ནོན་པ། འཁོར་བའི་འཁོར་ལོ་རབ་ཏུ་འཇོམས་པ། ལྟ་བར་
གྱུར་པ་དང་། ཉོན་མོངས་པ་ཐམས་ཅད་རབ་ཏུ་འཇིག་པ་སོ་སོ་ཡང་དག་པར་རིག་པ་བཞི་
རྗེས་སུ་བསྒྲགས་པ། ཤིན་ཏུ་རྣམ་པར་ཕྱེ་བའི་སྒྲ་དང་ལྡན་པ། འཕགས་པའི་བདེན་པ་
~223ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིའི་ཚུལ་ངེས་པར་བརྟགས་པའི་ཆོས་ཀྱི་འཁོར་ལོ་ཆེན་པོ་བསྐོར་བར་གསོལ་ལོ། །
དེ་བཞིན་གཤེགས་པའི་ཆོས་ཀྱི་ཚུལ་འཇིག་རྟེན་ཐམས་ཅད་དང་མི་མཐུན་པའི་
འཁོར་ལོ་འདི་ལྟ་སྟེ། ཆོས་ཀྱི་འཁོར་ལོ་མི་འཇུག་པའི་ཆོས་ཀྱི་འཁོར་ལོ་དང་། མངོན་པར་
མི་འགྲུབ་པའི་འཁོར་ལོ་དང་།ཚུ་རོལ་དང་ཕ་རོལ་ཡོངས་སུ་གཅོད་པའི་འཁོར་ལོ་དང་།
རྟེན་ཅིང་འབྲེལ་བར་འབྱུང་བ་ཟབ་མོའི་འཁོར་ལོ་དང་། བདུད་དང་ཕྱིར་རྒོལ་བ་ཆོམས་
པའི་འཁོར་ལོ་བསྐོར་དུ་གསོལ།བརྗོད་དུ་མ་མཆིས་པའི་རྔ་རྡུང་དུ་གསོལ། སྒྲ་མ་མཆིས་
པའི་དུང་འབུད་དུ་གསོལ། ཆོས་ཤེས་པའི་རྒྱལ་མཚན་དང་ཏོག་བསྒྲེང་དུ་གསོལ། ཤེས་
རབ་དང་ཡེ་ཤེས་དང་རྣམ་པར་གྲོལ་བའི་སྒྲོན་མ་འབར་བར་མཛད་དུ་གསོལ། ཐུགས་རྗེ་
ཆེན་པོའི་སྤྲིན་བསྡུ་བར་གསོལ། ཆོས་ཆེན་པོའི་ཆར་བའི་ཆུ་རྒྱུན་གྱིས་སེམས་ཅན་རྣམས་
ཀྱི་དགེ་བའི་རྩ་བའི་ལོ་ཏོག་རྣམ་པར་སྤེལ་དུ་གསོལ། འཕགས་པའི་ཤེས་རབ་དང་ཡེ་ཤེས་
ཀྱི་ནོར་གྱིས་སེམས་ཅན་ཐམས་ཅད་ཚིམ་པར་མཛོད་དུ་གསོལ་ལོ། །སྙིང་རྗེ་ཆེན་པོའི་
སྟོབས་ལ་ལྷག་པར་དམིགས་པར་བགྱི་བ་དང་། རང་གི་བྱང་ཆུབ་སེམས་དཔའི་སྤྱོད་པ་
རྒྱུན་མི་གཅད་པར་བགྱི་བ་དང་། བྱང་ཆུབ་སེམས་དཔའི་ལམ་ཐམས་ཅད་ཡོངས་སུ་སྦྱང་
བའི་སླད་དུ་བྱང་ཆུབ་སེམ་དཔའ་ཐམས་ཅད་ལ་ཡང་བདག་སྐུལ་ལོ། །སྙིང་རྗེ་ཆེན་པོའི་
སྟོབས་ལ་ལྷག་པར་དམིགས་པར་བགྱི་བའི་སླད་དུ་ཉན་ཐོས་དང་རང་སངས་རྒྱས་ཐམས་
ཅད་ལ་ཡང་བདག་བསྐུལ་ལོ། །མི་དགེ་བའི་ཆོས་ཐམས་ཅད་རྣམ་པར་བཟློག་པ་དང་།
དགེ་བའི་ཆོས་ཐམས་ཅད་ཡོངས་སུ་རྫོགས་པར་བགྱི་བའི་སླད་དུ་སེམས་ཅན་ཐམས་ཅད་
ལ་ཡང་བདག་བསྐུལ་ལོ། །སླར་ཡང་རོལ་མོ་སྣ་ཚོགས་རྣམ་པར་སྦིར་བ་དང་སྤོས་བཏུལ་བའི་སྤྲིན་གྱིས་རྒྱ་ཆེར་
དཀྲིགས་ཏེ།
གོང་དུ་ཡང་བྱང་ཆུབ་སེམས་དཔའ་བསྐུལ་བའི་ཕུང་པོ་དང་ལྡན་པ་རྣམས་ཀྱི་ཇི་
224



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ལྟར་སངས་རྒྱས་བཅོམ་ལྡན་འདས་རྣམས་ཀྱིས་སངས་རྒྱས་ཀྱི་མཁྱེན་པ་ཆགས་པ་མི་
མངའ་ཞིང་སྒྲིབ་པ་མི་མངའ་བས་མཁྱེན་ཅིང་རབ་ཏུ་མཁྱེན་པ་དེ་ལྟ་བུས་སངས་རྒྱས་
ཐམས་ཅད་དང་
། བྱང་ཆུབ་སེམས་དཔའ་ཐམས་ཅད་དང་། ཉན་ཐོས་དང་
། རང་སངས་
རྒྱས་ཐམས་ཅད་དང་། སེམས་ཅན་ཐམས་ཅད་ལ་བསྐུལ་བར་བགྱི་བ་དེ་བཞིན་དེ་བདག་
ཀྱང་བསྐུལ་བ་དེ་བཞིན་དུ་འཇིག་རྟེན་སོགས་གོང་བཞིན་ལ། བཀའ་སྩལ་བའི་བསྐུལ་བས་ཡང་
དག་པར་བསྐུར་བར་བགྱིའོ། །ཇི་ལྟར་བདག་གི་དོན་དུ་བསྐུལ་བ་དེ་བཞིན་དུ་འཇིག་རྟེན་
སོགས་གོང་བཞིན་ཏེ། དེ་དག་ཐམས་ཅད་ཀྱི་ཆེད་དུ་ཡང་བསྐུལ་བར་བགྱིའོ། །ཞེས་རོལ་མོའི་སྒྲ་
དབྱངས་སྙན་པར་འབྱུང་བའི་གླུའི་འགྱུར་བ་དང་སྦྲགས་ཏེ། ཡང་འདིར་གཉིས་པ་བྱ་སྟེ།
གང་ཡང་ཕྱོགས་བཅུ་རྣམས་པར་དབྱེ་བའི་ཚུལ་རྒྱ་མཚོ་མཐའ་དབུས་མེད་པའི་
ཁོངས་སུ་ཆུད་པ་འཇིག་རྟེན་གྱི་ཁམས་རྒྱ་མཚོ་དག་ནས་སངས་རྒྱས་བཅོམ་ལྡན་འདས་
གང་དག་འཁོར་ལོ་དག་ཤིན་ཏུ་བསྐོར་བ། གདུལ་བ་དག་ཤིན་ཏུ་བཏུལ་བ། ཟམ་པ་དག་
ཤིན་ཏུ་བཏགས་པ། བསྟན་པ་དག་ཤིན་ཏུ་བྱིན་གྱིས་བརླབས་པ། བྱང་ཆུབ་སེམས་དཔའ་
དག་ཤིན་ཏུ་ལུང་བསྟན་པ། སངས་རྒྱས་ཀྱི་མཛད་པ་དག་ཤིན་ཏུ་མཛད་པ། ཕས་ཀྱི་རྒོལ་
བའི་ཕྱོགས་ཐམས་ཅད་ཤིན་ཏུ་ཚར་བཅད་པ། རྗེས་སུ་བསྟན་པ་རྣམས་ཤིན་ཏུ་འཕགས་པ།
ཞིང་ཐམས་ཅད་བསྒྲགས་པ། འགྲོ་བ་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་རྣམ་པར་
དགུ་པའི་གནས་ཆེན་པོར་གྱུར་པ་དེ་དག་ཞིང་དེ་དང་དེ་དག་དང་། འཇིག་རྟེན་གྱི་ཁམས་
རབ་འབྱམས་དེ་དང་དེ་དག་དང་། སེམས་ཅན་གྱི་རིས་དེ་དང་དེ་དག་ན་སེམས་ཅན་རབ་
འབྱམས་མ་གུས་པར་གྱུར་པ། དབང་པོ་ཡོངས་སུ་སྐྱོ་བ། སྣོད་དུ་མ་གྱུར་པ། དེ་བཞིན་
གཤེགས་པ་ལ་ལྟ་བའི་རྒྱུན་བཅད་པ། རྟག་ཏུ་ཆགས་པ། ཡུལ་ལ་མངོན་པར་དགའ་བ།
འདུས་བྱས་ཀྱི་སྒྲིབ་པས་ཟིན་པ། འདོད་པའི་ཡོན་ཏ་ལྔ་ལ་སྲེད་པའི་དབང་དུ་མཆིས་པ་དེ་
ལ225



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་དེ་དག་ལ་ཡུལ་ཐམས་ཅད་ལ་བདག་མེད་པར་ཡང་དག་པར་སྟོན་ཅིང་སེམས་ཅན་
འཁོར་བ་ལ་མངོན་པར་དགའ་བ་རྣམས་ཡིད་འབྱུང་བ་བསྐྱེད་པའི་ཆེད་དང་། འདུ་བྱེད་
ཐམས་ཅད་མི་རྟག་པར་རབ་ཏུ་བསྟན་པའི་ཆེད་དུ་འབྱོར་བ་ཐམས་ཅད་མཐར་རྒུད་པའི་
སྒྲོར་ཡང་དག་པར་སྟོན་ལ། སངས་རྒྱས་ཡོངས་སུ་མྱ་ངན་ལས་འདས་པ་ཆེན་པོ་ཞི་བར་
ཡང་དག་པར་བསྟན་པའི་ཆེད་དུ་སྲོག་གི་དབང་པོ་ཐམས་ཅད་མཐར་འཆི་བར་ཡང་དག་
པར་སྟོན་ཅིང་དེ་བཞིན་གཤེགས་པ་འཕོས་ཏེ། ཤིན་ཏུ་བྲལ་ནས་འཇིག་རྟེན་དུ་མི་དགའ་
བ་ཆེན་པོ་སྟོན་ལ། ལྷ་དང་། མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་མདུན་དུ་
ཡོངས་སུ་མྱ་ངན་ལས་འདས་པ་ཆེན་པོ་སྟོན་ཏེ། ལྷའི་དབང་པོ་ཐམས་ཅད་དུ་བ་དང་། ཀླུའི་
དབང་པོ་ཐམས་ཅད་མྱ་ངན་བགྱིད་པ་དང་། གནོད་སྦྱིན་གྱི་དབང་པོ་ཐམས་ཅད་སྨྲེ་སྔགས་
འདོན་པ་དང་། འགྲོ་བའི་དབང་པོ་ཐམས་ཅད་རབ་ཏུ་མི་དགའ་བའི་ཡོངས་སུ་མྱ་ངན་ལས་
འདས་པ་ཆེན་པོའི་རྟོན་པར་མཛད་པ་ནི་བདག་གིས་བླ་མ་ལ་རིམ་གྲོ་གུས་པ་ཆེན་པོས་
ལུས་བཏུད་པ། བགྱིས་ནས་སངས་རྒྱས་བཅོམ་ལྡན་འདས་དེ་དག་ལ་སྐུ་ཚེ་བསྲིང་བ་དང་།
རིང་དུ་བཞུགས་པར་གསོལ་གྱིས་སངས་རྒྱས་བཅོམ་ལྡན་འདས་རྣམས་འགྲོ་བ་ཐམས་
ཅད་སྡུག་བསྔལ་གྱི་ཕུང་པོ་ལས་བཟློག་པ་དང་། སེམས་ཅན་ཐམས་ཅད་རབ་ཏུ་བདེ་བ་
ལ་འགོད་པ་དང་། སེམས་ཅན་ཐམས་ཅད་ཀྱི་དབུལ་བོའི་ལམ་རྣམ་པར་གཅད་པ་དང་།
སེམས་ཅན་ཐམས་ཅད་འཁོར་བའི་འབྲོག་དགོན་པ་ཆེན་པོ་ལས་བསྒྲལ་བ་དང་། འགྲོ་བ་
ཐམས་ཅད་སངས་རྒྱས་ཀྱི་ཡུལ་སྒྲིབ་པ་མ་མཆིས་པ་ལ་གནས་པ་ལ་དགོད་པ་དང་། འགྲོ་
བ་ཐམས་ཅད་ཆོས་དཀོན་མཆོག་གིས་ཚིམ་པར་བགྱི་བ་དང་། འཇིག་རྟེན་གྱི་ཁམས་
ཐམས་ཅད་ཡོངས་སུ་སྦྱང་བ་དང་། འགྲོ་བ་ཐམས་ཅད་གདུལ་བ་མཐར་ཐུག་པ་དང་། བྱང་
ཆུབ་སེམས་དཔའ་ཐམས་ཅད་ཡོངས་སུ་གཟུང་བའི་སླད་དུ་བསྐལ་པ་ཆོས་ཀྱི་དབྱིངས་ཀྱི་
226



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
མཐའ་ཀླས་པ། ནམ་མཁའི་ཁམས་ཀྱི་མཐས་གཏུགས་པར་བཞུགས་སུ་གསོལ། སངས་
རྒྱས་བཅོམ་ལྡན་འདས་དེ་དག་ལ་བདག་མངོན་པར་གསོལ་བའི་མཆོག་གིས་མངོན་པར་
གསོལ་ལོ། །དེ་བཞིན་གཤེགས་པ་རྣམས་ཀྱི་ཆོས་ཀྱི་དབྱིངས་གནས་པའི་ཚུལ་གྱི་ཇི་ལྟར་
དེ་དག་མི་སྐྱེ་ཞིང་། མ་སྐྱེས་པ་དེ་བཞིན་དུ། མ་འགག་མི་འགག །འགག་པར་མི་འགྱུར་བ་
དེ་ལྟར་བཞུགས་སུ་གསོལ་ལོ། །གཙོ་བོ་དང་སོགས་གོང་བཞིན་བྱས་ཏེ། བཀའ་སྩལ་བའི་མངོན་
པར་གསོལ་བས་གསོལ་ལོ། །
གོང་དུ་ཡང་སངས་རྒྱས་བཅོམ་ལྡན་འདས་དག་གིས་ཇི་ལྟར་སངས་རྒྱས་ཀྱི་མཁྱེན་
པ་ཆགས་པ་མི་མངའ་ཞིང་སྒྲིབ་པ་མི་མངའ་བས་མཁྱེན་ཅིང་རབ་ཏུ་མཁྱེན་པ་དེ་ལྟ་བུས་
བྱང་ཆུབ་སེམས་དཔའ་རྣམས་ཀྱི་གུས་པ་དེ་ལྟ་བུ་དང་། ལུས་བཏུད་པ་དེ་ལྟ་བུ་དང་། ངག་
གི་ལས་འབྱུང་བ་དེ་ལྟ་བུ་དང་། ཡིད་ཀྱི་ལས་སྒྲུབ་པ་དེ་ལྟ་བུས་སངས་རྒྱས་བཅོམ་ལྡན་
འདས་མྱ་ངན་ལས་འདའ་བར་ཕྱོགས་པར་དགོངས་པ་ལ་ཕྱི་མའི་མཐུའི་མུར་ཐུག་པའི་
བསྐལ་བར་སྐུ་ཚེ་ཡོངས་སུ་བསྐྱང་བར་མངོན་པར་གསོལ་བར་བགྱི་བ་དེ་བཞིན་དུ་བདག་
ཀྱང་གསོལ་ལ། །ཇི་ལྟར་བདག་གི་དོན་དུ་གསོལ་བ་དེ་བཞིན་དུ་འཇིག་རྟེན་གྱི་ཁམས་
རབ་འབྱམས་མ་ལུས་པ་སོགས་གོང་བཞིན། ཆེད་དུ་ཡང་མངོན་པར་གསོལ་ལོ། ཞེས་ཡུན་རིང་ཞིག་
ཏུ་དྲན་པ་ཉེ་བར་བཞག་ལ་གནས་པར་བྱའོ། །དེ་དག་གིས་ནི་བསོད་ནམས་བྱ་བའི་ཕུང་པོ་རྣམས་པ་གསུམ་མཐར་ཕྱིན་ཏེ།
ད་ནི་ཕུང་པོ་གསུམ་པའི་བསྔོ་བ་བརྗོད་པར་བྱའོ། །དེ་ལ་དགེ་བའི་རྩ་བ་མངོན་དུ་བྱ་བ་དང་།དེ་ཉིད་འདུན་པ་ལས་རབ་ཏུ་
བསྒྱུར་བའི་ཆོ་ག་བསྟན་པ་སྟེ་གཉིས་ཤིག་ཡོད་པ་ལས། ཕྱོགས་སྔ་མའི་དབང་དུ་བྱས་ནས།
དེ་ལྟར་བདག་དེ་བཞིན་གཤེགས་པ་ལ་མངོན་པར་གསོལ་བའི་དགེ་བའི་རྩ་བའི་
སྟོབས་བསྐྱེད་པ་ཐོབ་པར་གྱུར། བསམ་པ་དང་ལྷག་པའི་བསམ་པའི་སྟོབས་ཀྱིས་བརྟན་
པར་གྱུར།དད་པ་དང་མོས་པའི་སྟོབས་ལ་ཤིན་ཏུ་གནས་པར་གྱུར་ནས་ལྷག་པའི་བསམ་
ལ227



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་སྣོད་ཡང་པ་ཡང་དག་པར་བསྐྱེད་དེ།དགེ་བའི་རྩ་བ་རབ་འབྱམས་ཐམས་ཅད་ཡང་
དག་པར་གཟུང་ངོ༌། །བྱང་ཆུབ་སེམས་དཔའི་དཀྱིལ་འཁོར་ཐམས་ཅད་འདས་པ་དང་། མ་
འོངས་པ་དང་། ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་སྒྲིབ་པ་
མ་མཆིས་པ་ལ་བརྩོན་པ། ཆོས་ཀྱི་དབྱིངས་ཀྱི་དཀྱིལ་འཁོར་རྣམ་པར་དག་པ་རྗེས་སུ་དྲན་
པ། འགྲོ་བ་ཐམས་ཅད་ཡོངས་སུ་སྐྱོབ་པའི་སེམས་དང་ལྡན་པ། དགེ་བའི་རྩ་བའི་ཚོགས་
ཆེན་པོ་བླང་པར་རབ་ཏུ་བརྩོན་པ། བྱང་ཆུབ་སེམས་དཔའ་ཆེན་པོའི་རྩོལ་བས་རྩོལ་བ།
གོ་ཆ་ཆེན་པོ་བགོས་པ། སྨོན་ལམ་ཆེན་པོ་མངོན་པར་སྒྲུབ་པ། དགེ་བའི་རྩོམ་པ་རྒྱ་ཆེན་པོ་
ལ་རབ་ཏུ་བརྩོན་པ། ཕ་རོལ་དུ་ཕྱིན་པ་ཆེན་པོའི་དཀྱིལ་འཁོར་དུ་རབ་ཏུ་སྦྱོར་བ།ཡོན་ཏན་
གྱི་ས་ཐམས་ཅད་རྣམ་པར་སྦྱོང་བར་འཚལ་བ། མཐའ་དང་དབུས་མེད་པའི་ས་ལ་གནས་
འགྲོ་བ་ཐམས་ཅད་ཀྱིས་ཡོངས་སུ་རྫོགས་པར་འཚལ་བ། སེམས་ཀྱི་འཁྲི་
ཤིང་རྣམ་པར་སྦྱོང་བར་འཚལ་བ། ཆོས་ཀྱི་སྒོ་ཉེ་བར་སྟོབས་པར་འཚལ་བ། དགེ་བའི་རྩ་
བ་ཆེན་པོའི་ཤུགས་རྣམ་པར་སྤེལ་བར་འཚལ་བའི་བྱང་ཆུབ་སེམས་དཔའ་ཐམས་ཅད་ཀྱིས་
འདི་ལྟ་སྟེ། སེམས་ཅན་ཐམས་ཅད་སྟོབས་བཅུ་རྣམ་པར་དག་པའི་མཐར་གཏུགས་པ་དང་།
སངས་རྒྱས་ཐམས་ཅད་ལ་མཆོད་པ་དང་རིམ་གྲོར་བགྱི་བའི་སླད་དུ་ཐམས་ཅད་མཁྱེན་པ་
ཉིད་ལ་དགེ་བའི་རྩ་བ་ཇི་སྙེད་ཅིག་བསྐྱེད་པ་དང་། སྐྱེད་པར་འགྱུར་བ་དང་སྐྱེད་པ་དེ་དག་
དང༌། བྱང་ཆུབ་སེམས་དཔའ་ཐམས་ཅད་ཀྱི་དགེ་བའི་རྩ་བ་གཅིག་པུ་ལ་བཏང་བ་རྣམས་
དང་
། ཡང་དགེ་བའི་རྩ་བ་གང་དག་བྱང་ཆུབ་སེམས་དཔའི་ས་ནས་སར་འཕར་བའི་མདོ་
ལས་སྐྱེས་པ་རྣམས་དང་། དགེ་བའི་རྩ་བ་བྱང་ཆུབ་སེམས་དཔའ་ཀུན་ཏུ་བཟང་པོ་སྤྱོད་
པའི་སྨོན་ལམ་ཡོངས་སུ་རྫོགས་པ་ལས་བྱུང་བ་རྣམས་དང་། བྱང་ཆུབས་སེམས་དཔའི་ས་
འཕྲུལ་བ་དང་ལྡན་པ་ལ་ཞུགས་པ་རྣམས་དང་། ཆོས་ཐམས་ཅད་ཀྱི་དོན་མཐོང་བ་རྗེས་སུ་
~228



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ཐོབ་པ། ཆགས་པ་མེད་པའི་ཡེ་ཤེས་ཀྱི་སའི་སྙིང་པོ་རྡོ་རྗེ་ལྟར་སྲ་བ། མི་ཤིག་པའི་སེམས་
བསྐྱེད་པ་རྣམས་ཀྱི་དགེ་བའི་རྩ་བའི་ཚོགས་ཀུན་ནས་སྒོ། དེ་བཞིན་གཤེགས་པ་ཐམས་
ཅད་མངོན་སུམ་དུ་གྱུར་པ། ལས་ཀྱི་ཤུགས་ཀུན་ནས་ངོས་ཡེ་ཤེས་འཕགས་པ་ཞེས་བགྱི་
བས་བསྐྱེད་པ། སེམས་ཀྱི་སྐད་ཅིག་སེམས་ཀྱི་སྐད་ཅིག་ལ་ཡང་དེ་བཞིན་གཤེགས་པ་ལ་
མཆོད་པ་དང་རིམ་གྲོ་བགྱི་བར་འཇུག་སྟེ། དེ་དག་འཇུག་པ་དང་། དགེ་བའི་རྩ་བའི་རྒྱུ་
མཐུན་པས་ཐམས་ཅད་མཁྱེན་པ་ཉིད་ཀྱི་ཚད་མེད་པའི་རྐྱེན་རྣམས་ཀྱིས་སེམས་ཀྱི་སྐད་
ཅིག་སེམས་ཅན་གྱི་ཁམས་ཐམས་ཅད་ལ་མངོན་པར་འགེབས་ཤིང་ཇི་ཙམ་དུ་ཐབས་ཀྱི་
ཚུལ་བརྗོད་པ་ལ་འཇུག་པ་དཔག་ཏུ་མ་མཆིས་པ་དག་གིས་བྱང་ཆུབ་སེམས་དཔའ་ཐམས་
ཅད་དང་མཉམ་པ་ཉིད་ཀྱང་ཡང་དག་པར་འགྲུབ་སྟེ། བྱང་ཆུབ་སེམས་དཔའ་དེ་དག་
ཐམས་ཅད་དགེ་བའི་རྩ་བའི་ཤུགས་དེ་དག་ཐམས་ཅད་རྒྱུན་མི་འཆད་པར་གཏོང་བ་དེ་ཙམ་
དུ་བདག་གིས་ལྷག་པའི་བསམ་པའི་སྣོད་ལ་མོས་པའི་ལམ་ཤིན་ཏུ་རྣམ་པར་དག་པ་ཡང་
དག་པར་བསྐྱེད་ནས་དགེ་བའི་རྩ་བའི་ཤུགས་དེ་དག་ཐམས་ཅད་ཡང་དག་པར་མནོད་དོ། །
ཡང་དག་པར་གཟུང་ངོ་། །བདག་གིར་བགྱིའོ། །བླང་ངོ་། །ལྷག་པར་མོས་སོ། །ཀུན་
གྱི་རྗེས་སུ་ཞུགས་པར་བགྱིའོ། །བདག་གིར་བགྱི་བ་མཆོག་དང་། གཙོ་བོ་དང་སོགས་བྱ། གོང་
བཞིན། སྣང་བ་མི་མཆིས་པ་ཟེར་བ་དེ་སྣང་བ་མ་མཆིས་པ་ཞེས་བཅོས་རྒྱུ་ཡིན་ནམ་སྙམ་སྟེ་ད་་པྱད་དགོས་སོ། །མཆན།
བཀལ་སྩལ་བའི་བདག་གིར་བགྱི་བས་བདག་གིར་བགྱིའོ། །
གོང་དུ་ཡང་བྱང་ཆུབ་སེམས་དཔའ་བསོད་ནམས་ཀྱི་ཚོགས་ཡང་དག་པར་འཚལ་
བ། ཡོན་ཏན་གྱི་ཚོགས་སྒྲུབ་པར་འཚལ་བ། སྒྲུབ་པ་མ་མཆིས་པའི་ཡུལ་ལ་འཇུག་པར་
འཚལ་བ། ཆགས་པ་མ་མཆིས་པའི་མཐའ་ལ་གནས་པར་འཚལ་བ། དུས་གསུམ་ཐམས་
ཅད་དུ་འཇུག་པར་འཚལ་བ་རྣམས་ཀྱིས་ཇི་ལྟར་སངས་རྒྱས་བཅོམ་ལྡན་འདས་དག་གིས་
ལ229ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཁྱེན་ཅིང་རབ་ཏུ་མཁྱེན་པ་དེ་ལྟ་བུས་དགེ་བའི་རྩ་བ་ཐམས་ཅད་བདག་གིར་བགྱི་བ་དེ་
བཞིན་དུ་བདག་གིས་ཀྱང་བདག་གིར་བགྱིའོ། །ཇི་ལྟར་བདག་གི་དོན་དུ་བདག་གིར་བགྱི་
བ་དེ་བཞིན་དུ་འཇིག་རྟེན་གྱི་ཁམས་སོགས་གོང་བཞིན་ལ། ཆེད་དུ་བདག་གིར་བགྱིའོ། །
བདག་གི་མོས་པ་དང་ལྡན་པའི་དགེ་བའི་རྩ་བ་གང་ལགས་པ་དང་། སངས་རྒྱས་
ཐམས་ཅད་ལ་ཕྱག་འཚལ་བ་དང་ལྡན་པའི་དགེ་བའི་རྩ་བ་གང་ལགས་པ་དང་། དེ་བཞིན་
གཤེགས་པ་ཐམས་ཅད་ལ་ལྷག་པར་མཆོད་པ་དང་ལྡན་པའི་དགེ་བའི་རྩ་བ་གང་ལགས་པ་
དང༌། མོས་པའི་སྟོབས་ལས་ངེས་པར་འབྱུང་བའི་མཆོད་པ་དང་ལྡན་པའི་དགེ་བའི་རྩ་བ་
གང་ལགས་པ་དང༌། སྒྲིབ་པར་འགྱུར་བ་ཐམས་ཅད་སེལ་བ་དང་ལྡན་པའི་དགེ་བའི་རྩ་བ་
གང་ལགས་པ་དང་། རྗེས་སུ་ཡི་རང་བ་དང༌། ལྡན་པའི་དགེ་བའི་རྩ་བ་གང་ལགས་པ་
དང་། སངས་རྒྱས་ཐམས་ཅད་ལ་བསྐུལ་བ་དང་ལྡན་པའི་དགེ་བའི་རྩ་བ་གང་ལགས་པ་
དང་། དེ་བཞིན་གཤེགས་པ་ཐམས་ཅད་ལ་མངོན་པར་གསོལ་བ་དང་ལྡན་པའི་དགེ་བའི་
རྩ་བ་གང་ལགས་པ་དང་། བདག་གིས་དགེ་བའི་རྩ་བ་རབ་འབྱམས་ཐམས་ཅད་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཤིན་ཏུ་ཕུལ་ནས་བདག་གིར་བགྱི་བ་དང་
ལྡན་པའི་དགེ་བའི་རྩ་བ་གང་ལགས་པ་དང༌། བདག་གི་དགེ་བའི་རྩ་བ་ཐོག་མ་དང་པོ་མ་
མཆིས་པའི་ཚེ་རབས་ནས་བགྱིས་པ་ཐམས་ཅད་མཁྱེན་པར་ཡོངས་སུ་མ་བསྔོས་པ་གང་
ལགས་པ་དང་། དགེ་བའི་རྩ་བ་འདུས་བྱས་ཀྱི་ཡོ་བྱད་འཚལ་བས་མངོན་པར་བསྒྲུབས་པ་
གང་ལགས་པ་དང༌། ཉན་ཐོས་དང་རང་སངས་རྒྱས་ཀྱིས་མངོན་པར་བསྒྲུབས་པའི་དགེ་
བའི་རྩ་བ་གང་ལགས་པ་དང་། བདག་གིས་དགེ་བའི་རྩ་བ་ལས་ཀྱིས་མངོན་པར་བསྒྲུབས་པ།
དུས་ཐམས་ཅད་དུ་བསགས་པ། དེ་བཞིན་གཤེགས་པའི་ཡེ་ཤེས་ཀྱིས་མཁྱེན་པ་གང་
ལགས་པ་དེ་དག་ཐམས་ཅད་ཡོངས་སུ་བསྡུའོ། །བཟླུམ་མོ། །བསྡུ་བར་བགྱིའོ། །
3[ },



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
གོང་དུ་ཡང་བྱང་ཆུབ་སེམས་དཔའ་ཐམས་ཅད་ལ་མཆོད་པ་འཚལ་བ། དེ་བཞིན་
གཤེགས་པ་ཐམས་ཅད་ཀྱི་བསྟན་པ་ཡང་དག་པར་འཛིན་པར་འཚལ་བ་རྣམས་ཀྱི་ཇི་ལྟར་
སངས་རྒྱས་བཅོམ་ལྡན་འདས་དག་གིས་མཁྱེན་ཅིང་རབ་དུ་མཁྱེན་པ་དེ་ལྟ་བུས་དགེ་བའི་
རྩ་བ་ཐམས་ཅད་ཡོངས་སུ་བསྡུ་བར་བགྱི་བ་དེ་བཞིན་དུ་བདག་གིས་ཀྱང་ཡོངས་སུ་བསྡུའོ། །
བསྡུས་ནས་ཀྱང་འདི་ལྟ་སྟེ།འདས་པའི་སངས་རྒྱས་བཅོམ་ལྡན་རྣམས་ལ་མཆོད་
པའི་ལས་དང་། མཚན་རྒྱས་པར་བགྱི་བ་དང་། མ་བྱོན་པའི་སངས་རྒྱས་བཅོམ་ལྡན་འདས་
རྣམས་ཀྱི་བྱང་ཆུབ་སེམས་དཔའ་ཀུན་དུ་བཟང་པོའི་སྨོན་ལམ་ཡོངས་སུ་རྫོགས་པར་བགྱི་
བ་དང་། སྟོབས་བཅུ་དང་བྱང་ཆུབ་ཀྱི་ཕྱོགས་མྱུར་དུ་ཁོང་དུ་ཆུད་པར་བགྱི་བའི་སླད་དུ་
སེམས་ཅན་ཐམས་ཅད་ལ་རྩལ་ཏོ། །གཏོང་ངོ་། །ཡོངས་སུ་གཏོང་ངོ་། །རྣམ་པར་གཏོང་ངོ་
། །
ངེས་པར་གཏོང་ངོ་། །ཉན་ཐོས་དང་རང་སངས་རྒྱས་ཐམས་ཅད་ལ་དབུལ་ལོ། །གཏད་དོ་
སོགས་ནས་ངེས་པར་གཏང་ངོ་། །བྱང་ཆུབ་སེམས་དཔའ་ཐམས་ཅད་ལ་ཡངདབུལ་ལོ། །
གཏོང་ངོ་སོགས་སངས་རྒྱས་ཐམས་ཅད་ལ་ཡང་དབུལ་ལོ་སོགས། དེ་བཞིན་
གཤེགས་པ་རེ་རེ་ལ་ཡང་མཆོད་པའི་ལས་ཀྱི་སླད་དུ་ད་ལྟར་བྱུང་བའི་སངས་རྒྱས་བཅོམ་
ལྡན་འདས་ཐམས་ཅད་མཁྱེན་པ་བྱང་ཆུབ་ཀྱི་ཡན་ལག་ཏུ་ཐུགས་ངེས་པ་རྣམས་ཀྱི་འཁོར་
གྱི་དཀྱིལ་འཁོར་ཆོས་ཀྱི་དབྱིངས་ཀྱི་ཚད་ཙམ་རྣམས་སུ་མཆོད་པ་བཀོད་པའི་རྒྱན་ཐམས་
ཅད་ཀྱིས་ཀུན་ཏུ་གནས་པར་གྱུར་ཅིག །རིན་པོ་ཆེ་ཐམས་ཅད་ཀྱིས་ཁེབས་པའི་རྒྱན་གྱིས་
ཆོས་ཀྱི་དབྱིངས་ཀུན་ཏུ་གནས་པ་གྱུར་ཅིག །ཆོས་ཀྱི་དབྱིངས་ཀུན་ཏུ་གནས་པ་གྱུར་ཅིག་ཅེས་གཞན་ལའང་
སྦྱར་ཏེ། མེ་ཏོག་ཐམས་ཅད་ཀྱང་བླ་རེ་བྲེས་པའི་རྒྱན་གྱིས་ཆོས་ཀྱི་དབྱིངས་ཀུན་ཏུ་གནས་
པར་གྱུར་ཅིག །རིན་པོ་ཆེ་ཐམས་ཅད་ཀྱི་རྒྱལ་མཚན་སྒྲེང་བའི་རྒྱན་གྱིས་ཆོས་ཀྱི་དབྱིངས་
ཀུན་ཏུ་གནས་པར་གྱུར་ཅིག །རིན་པོ་ཆེ་ཐམས་ཅད་ཀྱི་དྲྭ་བ་བྲེས་པའི་རྒྱན་གྱིས་ཆོས་ཀྱི་
231ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དབྱིངས་ཀུན་ཏུ་གནས་པར་གྱུར་ཅིག །རིན་པོ་ཆེ་ཐམས་ཅད་ཀྱི་ན་བཟས་གཡོགས་པའི་
རྒྱན་གྱིས་ཆོས་ཀྱི་དབྱིངས་ཀུན་ཏུ་གནས་པ་གྱུར་ཅིག །གཞན་དུ་མི་སྤྱོད་པའི་གོས་ཀྱི་སྤྲིན་
གྱི་ཆར་དང་རིན་པོ་ཆེ་ཐམས་ཅད་ཀྱིས་སངས་རྒྱས་ལ་མཆོད་པ་བཀོད་པའི་རྒྱན་གྱིས་ཆོས་
ཀྱི་དབྱིངས་ཀུན་ཏུ་གནས་པར་གྱུར་ཅིག །སྙིང་པོའི་སྤོས་ཐམས་ཅད་ཀྱི་བདུགས་པའི་རྒྱུན་
གྱིས་ཆོས་ཀྱི་དབྱིངས་ཀུན་ཏུ་གནས་པར་གྱུར་ཅིག །རྒྱན་གྱི་དམིགས་པ་ཐམས་ཅད་ལ་
ཆགས་པ་ལས་གྲོལ་བའི་སིལ་སྙན་འཁྲོལ་བ་དང་ལྡན་པའི་དབྱངས་ཀྱི་རྒྱན་གྱིས་ཆོས་ཀྱི་
དབྱིངས་ཀུན་ཏུ་གནས་པར་གྱུར་ཅིག །རིན་པོ་ཆེ་ཐམས་ཅད་ཀྱི་པདྨ་བཀྲམ་པའི་རྒྱན་གྱིས་
ཆོས་ཀྱི་དབྱིངས་ཀུན་ཏུ་གནས་པ་གྱུར་ཅིག ། ཆོས་རྒྱ་མཚོ་ཐམས་ཅད་ཀྱི་རྗེས་སུ་སྒྲོགས་
པའི་སྤྲིན་གྱི་རྒྱན་གྱིས་ཆོས་ཀྱི་དབྱིངས་ཀུན་ཏུ་གནས་པར་གྱུར་ཅིག །རོལ་མོའི་སྒྲ་སྣ་ཚོགས་ཉེ་
བར་སྦྱར་བས་མཚམས་བརྒྱན་ཏེ། རིན་པོ་ཆེ་ཐམས་ཅད་ཀྱི་སྤྲིན་སྣང་བ་རབ་ཏུ་འབྱེད་པའི་རྒྱན་
གྱིས་ཆོས་ཀྱི་དབྱིངས་ཀུན་ཏུ་གནས་པར་གྱུར་ཅིག །ལྷའི་ཡོ་བྱད་ཐམས་ཅད་ལས་ཤིན་ཏུ་
འདས་པ་རིན་པོ་ཆེའི་ཅོད་པན་སྣ་ཚོགས་པའི་སྤྲིན་གྱི་རྒྱན་གྱིས་ཆོས་ཀྱི་དབྱིངས་ཀུན་ཏུ་
གནས་པར་གྱུར་ཅིག །
དེ་ལྟར་དགེ་བའི་རྩ་བའི་སྒོ་ཉེ་བར་སྒྲུབ་པ་འདིས་ཇི་ལྟར་བྱང་ཆུབ་སེམས་དཔའ་
ཀུན་ཏུ་བཟང་པོ་རྣམས་དེ་བཞིན་གཤེགས་པའི་འཁོར་གྱི་དཀྱིལ་འཁོར་དུ་མཆོད་པ་
ཐམས་ཅད་དང་ལྡན་པས་འཇུག་པ་དེ་བཞིན་དུ་བདག་ཀྱང་དགེ་བའི་རྩ་བའི་སྒོ་ཉེ་བར་
སྒྲུབ་པ་འདིས་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་དེ་ལྟར་
དཔག་ཏུ་མ་མཆིས་པའི་མཆོད་པ་ཕྱི་མའི་མཐའི་མུར་ཐུག་པར་བྱིན་གྱིས་རློབས་པ་ལ་
འཇུག་པར་གྱུར་ཅིག །དེ་ལྟར་བདག་དགེ་བའི་ཚོགས་ཆེན་པོའི་བསོད་ནམས་ཀྱི་ཕུང་པོ་
ཚད་མེད་པས་བརྟན་པར་གྱུར་ནས་བདག་བླ་ན་མེད་པ་ཡང་དག་པར་རྫོགས་པའི་བྱང་
ལ232ལ



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
ཆུབ་ཏུ་སེམས་བསྐྱེད་པར་བགྱིའོ། །
ཇི་ལྟར་དེ་བཞིན་གཤེགས་པ་མར་མེ་མཛད་པ་དང་། ཤཱཀྱའི་ཁྱུ་མཆོག་དང་། ཚེ་
དཔག་མེད་པ་དང་། མི་འཁྲུགས་པ་དང་།བྱང་ཆུབ་སེམས་དཔའ་བྱམས་པ་དང་། བློ་གྲོས་
རྒྱ་མཚོ་དང་། ནམ་མཁའ་མཛོད་དང་། འཇམ་དཔལ་གཞོན་ནུར་གྱུར་པ་དང་། ཀུན་ཏུ་
བཟང་པོ་ལ་སོགས་པ་སངས་རྒྱས་བཅོམ་ལྡན་འདས་རྣམས་དང་། བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ཀྱིས་སྔོན་གྱི་རྒྱལ་བ་ལ་ལྷག་པར་བྱས་ཤིང་། དགེ་བའི་རྩ་བ་
བསྐྱེད་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་
དེ་བཞིན་དུ་བདག་ཀྱང་བླ་ན་མེད་པའི་བྱང་ཆུབ་ཏུ་སེམས་བསྐྱེད་པར་བགྱིའོ། །མཆོག་
དམ་པ་ང་རྒྱལ་ཞི་བ་སེམས་མ་ལགས་པའི་སེམས་དང་། འགྲོ་བ་ཐམས་ཅད་ཡོངས་སུ་
བསྐྱབ་པའི་སེམས་དང་། བྱང་ཆུབ་ཀྱི་སེམས་དེས་ཁྱབ་དེས་ཁྱབ་པར་མ་གྱུར་པའི་ཆོས་ཀྱི་
དབྱིངས་དེ་གང་ལ་ཡང་མ་མཆིས་སོ། །བྱང་ཆུབ་ཏུ་སེམས་བསྐྱེད་པའི་དགེ་བའི་རྩ་བའི་
ཚོགས་དེས་དུས་གསུམ་དུ་མ་ཁྱབ་པ་ཅུང་ཟད་ཀྱང་མ་མཆིས་སོ། །སངས་རྒྱས་ཐམས་ཅད་
མཉེས་པར་བགྱིད་པའི་སེམས་དང་། བྱང་ཆུབ་སེམས་དཔའི་དཀྱིལ་འཁོར་ཐམས་ཅད་
རབ་ཏུ་དགའ་བར་བགྱིད་པའི་སེམས་དང་། ཉན་ཐོས་དང་རང་སངས་རྒྱས་ཐམས་ཅད་
རྗེས་སུ་ཡི་རང་བའི་སེམས་དང་སེམས་བསྐྱེད་པ་དེས་ཡོངས་སུ་ཟིན་པར་མ་གྱུར་པའི་
སེམས་ཅན་དེ་གང་ཡང་མ་མཆིས་སོ། །མཆོད་པར་མ་གྱུར་པའི་དེ་བཞིན་གཤེགས་པ་དེ་
གང་ཡང་མི་བཞུགས་སོ། །གང་ཡང་སེམས་ཅན་ཐམས་ཅད་འཁོར་ལོས་སྒྱུར་བ་དང་།
འཇིག་རྟེན་སྐྱོང་བ་དང༌། བརྒྱ་བྱིན་དང་། ཚངས་པ་དང་། ཉན་ཐོས་དང་། རང་སངས་རྒྱས་
སུ་གྱུར་པ་རྣམས་ཀྱི་བསོད་ནམས་ཡོངས་སུ་གྲུབ་པ་ནི་ཆེས་ཉུང་གི། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་སེམས་བསྐྱེད་པ་ཐོག་མར་གྱུར་པ་ཡང་དེ་ལྟ་མ་ཡིན་ནོ། །
233ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལྟར་བདག་གིས་བསོད་ནམས་ཀྱི་ཕུང་པོ་མངོན་པར་བསྒྲུབས་པ་དང་། དགེ་
བའི་རྩ་བ་མཐའ་ཡས་པ་ཡོངས་སུ་སྦྱང་བའི་ཇི་སྙེད་ཅིག་དེ་བཞིན་གཤེགས་པའི་ཡེ་ཤེས་
ཀྱིས་མཁྱེན་པ་གང་ལགས་པ་དེ་དག་ཐམས་ཅད་ཡོངས་སུ་བསྡུའོ། །ད་ནི་ཕྱོགས་ཕྱི་མས་བརྟེན་པ་
ཉིད་ཀྱི་དབང་དུ་བྱས་ནས། བསྡུས་ནས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་བསྔོའོ། །བདག་གི་དགེ་བའི་རྩ་བ་འདི་དག་གིས་སངས་རྒྱས་ཐམས་ཅད་མཉེས་
པར་བགྱིད་ཅིང་དགྱེས་པར་བགྱིད་པར་གྱུར་ཅིག །སངས་རྒྱས་ཀྱི་ཞིང་ཐམས་ཅད་ཡོངས་
སུ་སྦྱོང་བར་གྱུར་ཅིག །སེམས་ཅན་ཐམས་ཅད་ཡོངས་སུ་སྨིན་པར་བགྱིད་པར་གྱུར་ཅིག །
དགེ་བའི་བཤེས་གཉེན་ཐམས་ཅད་དང་། ཆོས་སྒྲ་བ་ཐམས་ཅད་མགུ་བར་བགྱིད་ཅིང་
དགའ་བར་བགྱིད་པར་གྱུར་ཅིག །དེ་བཞིན་གཤེགས་པ་ཐམས་ཅད་ཀྱི་བསྟན་པ་ཡང་དག་
པར་འཛིན་ཅིང་བསྲུང་བ་དང་ཡོངས་སུ་སྐྱོང་བར་གྱུར་ཅིག །སྒྲིབ་པའི་ལིང་ཏོག་ཐམས་
ཅད་རྣམ་པར་སྦྱོང་བར་གྱུར་ཅིག །བདུད་ཀྱི་རྩོད་པའི་དམག་ཚོགས་ཐམས་ཅད་རབ་ཏུ་
འདུལ་བར་གྱུར་ཅིག །སངས་རྒྱས་ཀྱི་ཆོས་ཐམས་ཅད་མངོན་པར་རྫོགས་པར་བྱང་ཆུབ་
པར་གྱུར་ཅིག །ཏིང་ངེ་འཛིན་ཐམས་ཅད་དང་། དབང་ཐམས་ཅད་ཐོབ་པ་དང་། མངོན་
པར་ཤེས་པ་ཐམས་ཅད་ཀྱིས་རྣམ་པར་རྩེན་པ་དང༌། རྣམ་པར་ཐར་པ་ཐམས་ཅད་ཀྱིས་རྣམ་
པར་འཕྲུལ་བར་གྱུར་ཅིག །ཅི་ནས་ཀྱང་འཁོར་བ་ན་མི་འབྲལ་ཞིང་ཚེ་རབས་གཞན་དུ་
བརྗེས་པ་ན་ཆབ་འཚལ་བར་མི་འགྱུར་བ་དང་། བྱང་ཆུབ་སེམས་དཔའི་སྤྱོད་པ་ཕ་རོལ་དུ་
ཕྱིན་པ་བསྐྱུད་པར་མི་འགྱུར་བ་དང་། བྱིས་པ་སོ་སོའི་སྐྱེ་བོ་དང་འདྲེ་བས་སྒྲིབ་པའི་ཆ་དང་
འཐུན་པར་མི་འགྱུར་བ་དེ་ལྟ་བུར་བདག་གི་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་
ནས་ཀྱང་བྱང་ཆུབ་སེམས་དཔའ་དེ་དག་སངས་རྒྱས་ཀྱི་ཞིང་འདི་ནས་སངས་རྒྱས་མངོན་དུ་
བཞུགས་པའི་འཇིག་རྟེན་གྱི་ཁམས་གཞན་དུ་སངས་རྒྱས་དེ་དག་ལ་མཆོད་པ་བཀོད་པའི་
234



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
རྒྱན་གྱིས་བརྒྱན་པར་བགྱིད་དུ་མཆི་བ་དང་། སངས་རྒྱས་ལ་མཆོད་པ་བཀོད་པའི་རྒྱན་
དེའི་ཐ་མའི་སེམས་བསྐྱེད་པ་ཐོབ་པ་ཡོངས་སུ་རྫོགས་པར་དགེ་བའི་རྩ་བ་དེ་དག་ཡོངས་
སུ་བསྔོའོ། །འཆི་བའི་དུས་ཀྱི་ཚོ་ན་ཡང་སངས་རྒྱས་བཅོམ་ལྡན་འདས་དེ་དག་གིས་ཕྱག་
གཡས་པ་གསེར་གྱི་ཁ་དོག་ཅན་བརྐྱང་སྟེ། བདག་གི་སྤྱི་བོར་འཇོག་པར་གྱུར་ཅིག
ནས་བདག་དང་དངོས་པོ་ཐམས་ཅད་ལ་མི་ལྟ་བ་བཀོད་པ་རྒྱུན་ཐོགས་པ་མ་མཆིས་པ་ཤེས་
རབ་གྱི་ཕ་རོལ་ཏུ་ཕྱིན་པས་ཡོངས་སུ་བསྒོམ་པའི་སེམས་དང་། ཚོར་བ་ཐམས་ཅད་རྒྱུན་
ཆད་པའི་སེམས་ཀྱིས་འཆི་བའི་དུས་བགྱིད་པར་གྱུར་ཅིག །དད་པ་གྲངས་མ་མཆིས་པ་
དང་། རི་མོ་གུས་པར་བགྱི་བ་གྲངས་མ་མཆིས་པ་དང་། དགའ་བ་དང་དད་པ་གྲངས་མ་
མཆིས་པས་སངས་རྒྱས་བཅོམ་ལྡན་དེ་དག་ལ་ལྟ་ཞིང་རྟོག་ལ་ཀུན་ཏུ་སྨྲ་ཞིང་ཡང་དག་པར་
སྨྲ་བཞིན་དུ་འཆི་སོགས། མཆོད་པ་ཡིད་དུ་འོང་བས་དེ་བཞིན་གཤེགས་པ་དེ་དག་ལ་མཆོད་
ཅིང་། མེ་ཏོག་དང་། སྤོས་དང་། ཕྲེང་བ་དང་། བྱུག་པ་དང་། ཕྱེ་མ་དང་། ན་བཟའ་དང་།
གདུགས་དང་། རྒྱལ་མཚན་དང་། བ་དན་དཔག་ཏུ་མ་མཆིས་པ་དག་གིས་དེ་བཞིན་
གཤེགས་པ་དེ་དག་ལ་མཆོད་ཅིང་བལྟ་བ་རྟོག་བཞིན་ཏུ་འཆི་བའི་དུས་བགྱིད་པར་གྱུར་
ཅིག །བདག་གི་དགེ་བའི་རྩ་བ་འདིས་འཇིག་རྟེན་གྱི་ཁམས་ཐམས་ཅད་ན་སེམས་ཅན་
དམྱལ་བ་ཐམས་ཅད་རྒྱུན་ཆད་པར་གྱུར་ཅིག །དུད་འགྲོའི་སྐྱེ་གནས་དང་། གཤིན་རྗེའི་
འཇིག་རྟེན་ཐམས་ཅད་རྒྱུན་ཆད་པར་གྱུར་ཅིག །ལྷ་དབུལ་པོ་ཐམས་ཅད་དང་། མི་དབུལ་
པོ་ཐམས་ཅད་དང་། སེར་སྣ་ཐམས་ཅད་དང་། འཆལ་བའི་ཚུལ་ཁྲིམས་ཐམས་ཅད་དང་།
གནོད་སེམས་ཅན་ཐམས་ཅད་དང་། ལེ་ལོ་ཐམས་ཅད་དང་། རྣམ་པར་གཡེང་བ་ཐམས་
ཅད་དང་། འཆལ་བའི་ཤེས་རབ་ཐམས་ཅད་རྒྱུན་ཆད་པར་གྱུར་ཅིག བྱང་ཆུབ་ཏུ་སེམས་
བསྐྱེད་པ་དང་། སངས་རྒྱས་ལ་བལྟ་བ་དང་
། དམ་པའི་ཆོས་མཉན་པ་དང་། དགེ་བའི་
235ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤེས་གཉེན་དང་འགྲོ་གས་པ་དང་མི་འབྲལ་བར་གྱུར་ཅིག །དགེ་བའི་རྩ་བ་འདིས་
བདག་སངས་རྒྱས་བཅོམ་ལྡན་འདས་ཐམས་ཅད་དང་ལུས་མཉམ་པར་གྱུར་ཅིག །ངག་
མཉམ་པ་དང་། སེམས་མཉམ་པ་དང་། ཡེ་ཤེས་མཉམ་པར་གྱུར་ཅིག །ཇི་ལྟ་གོང་དུ་ཡང་
སངས་རྒྱས་བཅོམ་ལྡན་འདས་དག་གིས་ཇི་ལྟར་སངས་རྒྱས་ཀྱི་མཁྱེན་པ་ཆགས་པ་མི་
མངའ་བས་མཁྱེན་ཅིང་རབ་ཏུ་མཁྱེན་པ་དེ་ལྟ་བུས་བྱང་ཆུབ་སེམས་དཔའ་རྣམས་ཀྱིས་དགེ་
བའི་རྩ་བ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་
བར་བགྱི་བ་དེ་བཞིན་དུ་བདག་གིས་ཀྱང་དགེ་བའི་རྩ་བ་ཐམས་ཅད་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བའི་མཆོག་གིས་ཡོངས་སུ་བསྔོའོ། །
དེ་གལ་ཏེ་རྒྱས་པར་སྤྲོ་ ན་འདི་ཡང་བཀླག་པར་བྱ་སྟེ། དེ་ལྟར་བདག་གིས་དགེ་བའི་རྩ་བའི་ཤུགས་
རྒྱས་པར་བྱས་པ་དང་བསོད་ནམས་ཀྱི་ཚོགས་ཡོངས་སུ་བཟླུམ་པར་བགྱིས་པ་གང་ལགས་
པ་དེ་དག་ཐམས་ཅད་གཟོད་མ་ཉིད་ནས་རང་བཞིན་གྱིས་མ་སྐྱེས་པ། མ་བྱུང་བ། ལེན་པ་
མ་མཆིས་པ། འདུས་མ་བགྱིས་པ། དེ་བཞིན་དུ་བྱང་ཆུབ་ཀྱང་ལེན་པ་མ་མཆིས་ཤིང༌།
འདུས་མ་བགྱིས་པ་སྟེ། ཆོས་ཉིད་དེ་དང་མ་ཆད་པ་དང་། མི་ལྷག་པ་དང་། མ་སྨད་པ་དང་།
མཉམ་པ་མ་མཆིས་པ་དང༌། མི་མཐོ་བ་དང་། མི་དམའ་བའི་ཡོངས་སུ་བསྔོ་བས་བླ་ན་མེད་
པ་ཡང་དག་པ་རྫོགས་པའི་བྱང་ཆུབ་ལ་ཆེས་ཕྲ་བར་ཙམ་ཡང་མི་དམིགས་པར་ཡོངས་སུ་
བསྔོའོ། །འདི་ལྟར་མིག་ནི་གཟུགས་རྣམས་ལ་མི་འཇུག་སྟེ། གཟུགས་ཀྱང་མིག་ལ་མ་ཡིན་
མོད་ཀྱི་འོན་ཀྱང་དམིགས་པའི་རྒྱུ་རྐྱེན་གྱིས་རྣམ་པར་ཤེས་པར་འབྱུང་སྟེ། རྣམ་པར་ཤེས་པ་
དེ་ཡང་མིག་ལས་མ་བྱུང་། གཟུགས་ལས་ཀྱང་མ་ཡིན་ཏེ།བྱུང་ནས་ཀྱང་ཞིག་ཅིང་མེད་དེ་མི་
གནས་སོ། །
དེ་བཞིན་དུ་རྣ་བ་དང་། སྒྲ་དང༌། སྣ་དང་། དྲི་དང་། ལྕེ་དང་། རོ་དང་། ལུས་དང་།
ལ236



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན། -
རེག་བྱ་དང་། ཡིད་དང་། ཆོས་རྣམས་ལ་མི་འཇུག་མོད་ཀྱི། འོན་ཀྱང་དམིགས་པའི་རྒྱུ་རྐྱེན་
གྱིས་རྣམ་པར་ཤེས་པ་འབྱུང་སྟེ། དེ་ཡང་གཟུང་བ་ལས་ཀྱང་མ་བྱུང་། འཛིན་པའི་བདག་
པོའི་རྐྱེན་ལས་ཀྱང་མ་བྱུང་སྟེ། བྱུང་ནས་ཀྱང་ཞིག་ཅིང་མེད་དེ་མི་གནས་སོ། །དེ་བཞིན་དུ་
དགེ་བའི་རྩ་བ་བྱང་ཆུ་ལ་མི་འཇུག །བྱང་ཆུབ་ཀྱང་དགེ་བའི་རྩ་བ་ལ་མི་འཇུག་མོད་ཀྱི་
འོན་ཀྱང་བྱང་ཆུབ་ཀྱི་རྒྱུ་རྐྱེན་གྱི་དགེ་བའི་རྩ་བ་ལ་དམིགས་པའི་སེམས་བསྐྱེད་པ་རྣམས་
ཀྱིས་སྐྱེའོ། །དེ་ཡང་མི་གནས་པ་སྟེ། སྐྱེས་ནས་ཞིག་ཅིང་མེད་དོ་། །དེ་ལ་སེམས་གང་གིས་
དགེ་བའི་རྩ་བ་མངོན་པར་འདུས་བྱས་པ་དང༌། སེམས་གང་གིས་བྱང་ཆུབ་ཏུ་ཡོངས་སུ་
བསྔོས་པའི་སེམས་བསྐྱེད་པ་དེ་དག་ཕན་ཚུན་དུ་འབྲེལ་བ་མི་བྱེད་དོ། །
འདི་ལྟ་སྟེ། དཔེར་ན། མེ་ནི་གང་ནས་མ་འོངས་ཏེ། དེ་བཞིན་དུ་བྱང་ཆུབ་སེམས་
དཔའ་རྣམས་ཀྱི་ཤེས་རབ་ཀྱི་མེ་ཡང་གང་ནས་ཀྱང་མ་འོང་མོད་ཀྱི། འོན་ཀྱང་དགེ་བའི་རྩ་
བ་ལ་བརྟེན་ནས་འབར་ཏེ། བྱུང་ནས་ཞིག་ཅིང་མེད་དོ། ཡེ་ཤེས་སྣང་བ་རབ་ཏུ་ཐོབ་པ་
ཆོས་རྣམས་པར་འབྱེད་པ་དེ་ལྟ་བུ་དག་ལ་བློ་རྣམ་པར་མི་སྤྱོད་པ་གང་ཡིན་པ་དེ་ནི་བྱང་
ཆུབ་སེམས་དཔའི་ཡོངས་སུ་བསྔོ་བའོ། །
ཇི་ལྟར་མཁས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་རྒྱུ་མཐུན་པའི་ཐབས་ལ་མཁས་
པ་དང་ལྡན་པ་གང་དག་བྱང་ཆུབ་སེམས་དཔའི་སྐྱོན་མེད་པ་ལ་འཇུག་པ་དང་།ལུང་བསྟན་
པ་དང་། བཟོད་པ་སྣང་བའི་ཡེ་ཤེས་ཐོབ་པ་རྣམས་ཀྱི་ཡོངས་སུ་བསྔོ་བ་དེ་བཞིན་གཤེགས་
པ་ལ་མངོན་སུམ་དུ་གྱུར་ཅིང་། སྟོབས་བཅུ་མངའ་བ་རྣམས་དབང་དུ་གྱུར་པ་དེ་བཞིན་དུ་
བདག་ཀྱང་འཁོར་གསུམ་ཡོངས་སུ་དག་པའི་བསྔོ་བ་ལ་རྗེས་སུ་སློབ་བོ། །རྗེས་སུ་སྒྲུབ་བོ། །
རྗེས་སུ་བགྱིད་དོ། །རྒྱས་པར་བགྱི་བའམ་བསྡུ་ཡང་རུང་སྟེ། མཇུག་བསྡུ་བའི་སླད་དུ། གཙོ་བོ་དང་། དམ་པ་
དང་སོགས་གོང་བཞིན་ལ། བཀའ་སྩལ་བའི་ཡོངས་སུ་བསྔོ་བས་ཡོངས་ལུ་བསྔོའོ། །ཇི་ལྟར་
ལ237



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདག་གི་དོན་དུ་ཡོངས་སུ་བསྔོས་པ་དེ་བཞིན་དུ་འཇིག་རྟེན་གྱི་ཁམས་སོགས་གོང་བཞིན་ལས།
ཐམས་ཅད་ཀྱི་ཆེད་དུ་ཡང་བསྔོའོ། །ཇི་ལྟར་བདག་གིས་དགེ་བའི་རྩ་བ་ཡོངས་སུ་བསྡུས་ཏེ་
རྫོགས་པའི་བྱང་ཆུབ་དུ་སྨོན་ལམ་བཏབ་པ་དེ་བཞིན་དུ་ཡོངས་སུ་འགྲུབ་པར་ཕྱོགས་
བཅུའི་དེ་བཞིན་གཤེགས་པ་རྣམས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་
སྨོན་ལམ་རྒྱ་མཚོའི་ཕ་རོལ་དུ་ཕྱིན་པ་རྣམས་ཀྱིས་བདེན་ཚིག་ལྷའི་རྔ་སྒྲ་དབྱངས་སུ་སྒྲོག་
ཅིང་། ཤིས་བརྗོད་མེ་ཏོག་གི་ཆར་ཆེན་འབུམ་དུ་སྙིལ་བས་དགེ་ལེགས་ཀྱི་དུས་སྟོན་ཀུན་
ནས་རྒྱས་པའི་བྱིན་རླབས་སྣང་བ་དཀར་པོས་ཕྱོགས་དུས་གནས་སྐབས་ཐམས་ཅད་དུ་
ཁྱབ་པར་གྱུར་ཅིག །དེ་ལྟར་བརྗོད་ཅིང་དུས་གསུམ་དུ་རྫོགས་པའི་བྱང་ཆུབ་ཀྱི་སེམས་
རིན་པོ་ཆེ་ཡིད་ལ་བྱ་ཞིང་ཐབས་ལ་མཁས་པའི་འཇུག་པ་ཟད་མི་ཤེས་པ་འདི་ཉིད་ནན་ཏན་
ཆེན་པོས་བསླབ་པར་བྱ་བའི་རིགས་སོ། །
སྨྲས་པ། གང་ཞིག་དེ་བཞིན་གཤེགས་པའི་ཆོས་ཉིད་དང་། །མཐུན་པར་སྨྲ་བའི་ངག་གི་སྦྱོར་བ་གཅིག །གླེང་བར་
མི་འཇིགས་སློབས་པ་གང་ཐོབ་པ། །དེ་ཀུན་སངས་རྒྱས་རྣམས་ཀྱི་ཕྲིན་ལས་ཡིན། དེ་སླད་འདི་ལ་རྒྱུ་མཚན་ཤེས་པ་དང་། །
མོས་པ་ཙམ་གྱིས་འཇུག་པར་འདོད་པའང་རུང་། །དེ་དག་རྨད་བྱུང་བའི་གཏམ་གྱི་སྐྱེས། །བསོད་ནམས་ནོར་བུའི་གཏེར་ཆེན་
འདི་ལོངས་ཤིག གང་དག་གྲགས་པ་ཙམ་གྱིས་རྗེས་འབྲང་ནས། བདག་གི་ལེགས་པར་བཤད་པ་མི་བཞེད་ཀྱང་། །ཐུབ་
པའི་ལེགས་གསུངས་མདོ་སྡེ་ལྟོས་ཤིག་དང་། །འདི་ལ་ཕུལ་བྱུང་ངེས་པ་སྐྱེ་ཡང་སྲིད། །གལ་ཏེ་དེ་དག་ཚུལ་འདིར་མི་དགྱེས་
ཀྱང་། །ཕྱོགས་རེའི་མིག་ཅན་རྣམས་ཀྱི་སྤྱན་སྔར་འཆགས། །བློ་མིག་ཡངས་པོར་ཕྱེས་པའི་མཁས་པ་དང་། །འཕགས་པའི་སྐྱེ་
བོར་དགྱེས་པའི་མཆོད་སྤྲིན་ཡིན། །དེ་དག་དྲི་མེད་པདྨའི་རྩ་བ་ལྟར། །རྣམ་དཀར་སྣང་བ་གང་ཞིག་ཉེར་ཐོབ་པ། །དེ་ཡིས་
འཇིག་རྟེན་ཀུན་ལ་ཕན་བྱེད་ཅིང་། །འགྲོ་ཀུན་བྱང་ཆུབ་ཞི་བའི་མཆོག་བརྙེས་ཤོག །
འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན་ཞེས་བྱ་
བ་ཡུལ་རྡོ་རོང་གི་སྤྲང་འཁྱམས་གཞོན་ནུ་འཇིགས་མེད་བསྟན་པའི་རྒྱལ་མཚན་ནམ། །མིང་གཞན་ཀུན་བཟང་འཇིགས་མེད་
238ལ



འཕགས་པ་ཕུང་པོ་གསུམ་པའི་མདོ་སྡེ་བཀླག་ཆོག་ཏུ་བཀོད་པ་བསོད་ནམས་ཡིད་བཞིན་རིན་པོ་ཆེའི་སྤྲིན།
བསྟན་པའི་ཉི་མ་ཕྲིན་ལས་ཀུན་ཁྱབ་དཔལ་བཟང་པོ་ཞེས་གྲགས་སྐམ་གྱི་སྐ་རགས་བཅིངས་པའི་བན་དེ་སྙོམ་ལས་པས་
སུག་བྲིས་སུ་བགྱིས་པ་འདིས་ཀྱང་སྟོན་པ་ཕན་བཞེད་མཚུངས་པ་མ་མཆིས་པའི་བསྟན་པ་རིན་པོ་ཆོས་མཛོད་ནོར་བུའི་ཁང་
བཟང་ཚེ་རབས་ཐམས་ཅད་རྫོགས་པར་འཛིན་པའི་སྨོན་ལམ་གྱི་མཐུ་ཡོངས་སུ་གྲུབ་པའི་རྒྱུར་གྱུར་ཅིག །སཱསྟི་བིཛ་ཡནྟུ།། །།
ལ239



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅༅། །བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་
མུན་སེལ་ཞེས་བྱ་བ་བཞུགས་སོ། །
བྲག་དཀར་སྤྲུལ་སྐུ་བློ་བཟང་དཔལ་ལྡན།
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ལ་
ཕྱག་འཚལ་ལོ། །
འདིར་བྱང་ཆུབ་ལྟུང་བཤགས་བསྒོམ་པར་འདོད་པས། ཐོག་མར་ཚེ་འདིའི་བྱ་བ་
རྣམས་སྙིང་པོ་མེད་པར་བསམ་ནས་རི་ཁྲོད་དབེན་པ་ཞིག་ཏུ་ཕྱིན་ནས་རང་ཉིད་འདུག་པའི་
ས་ཕྱོགས་དེ་ལ་རྡུལ་ཕྱག་པ་དང་། ཆག་ཆག་བཏབ་པ་སོགས་གཙང་སྦྲ་ཡིད་དུ་འོང་བ་བྱས་
ནས་རང་གི་ལུས་ངག་ཡིད་གསུམ་གྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་དག་
སོང་སྙམ་པའི་མོས་པ་བྱ། དེ་ནས་ཐུབ་པའི་དབང་པོའི་སྐུ་སོགས་སྐུ་གསུང་ཐུགས་རྟེན་
རང་ལ་ཅི་ཡོད་པ་རྣམས་སྟེགས་མཐོ་ས་ཞིག་ཏུ་ལེགས་པར་བཤམས་ནས་དེ་ཡང་རང་གི་
དགེ་སྡིག་གི་དཔང་པོའི་ཚུལ་དུ་བཞུགས་པར་བསམ།
དེ་ནས་རང་ལ་འབྱོར་བ་ཅི་ཡོད་ཀྱི་ངོས་ནས་མཆོད་པ་གཙང་ཞིང་ཡིད་དུ་འོང་བ་
གཡོ་སྒྱུ་དང་བྲལ་བ་བཤམས་ནས། སེམས་ཅན་ཐམས་ཅད་ཀྱི་དོན་དུ་བསོད་ནམས་ཀྱི་
༤240



བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ།
ཚོགས་ཡོངས་སུ་རྫོགས་པའི་སླད་དུ་འབུལ་བར་བསམ། དེ་ནས་བདེ་བའི་སྟན་རྒྱབ་མཐོ་
ཞིང་མདུན་ཅུང་ཟད་དམའ་བ་ཞིག་གི་སྟེང་དུ་རྐང་པ་གཉིས་རྡོ་རྗེའི་སྐྱིལ་ཀྲུང་དང་། ལག་
པ་གཉིས་མཉམ་བཞག །རྒལ་ཚིག་མདའ་ལྟར་བསྲང་། མགོ་བོ་ཐད་ཀར་བསྲང་ཞིང་
མགྲིན་པ་ཨོག་མ་མནན་ཙམ་བྱ། སོ་མཆུ་རང་བབས་སུ་བཞག །ལྕེ་རྩེ་རྐན་ལ་སྦྱར། མིག་
སྣ་རྩེར་ཕབ་ཅིང་དཔུང་པའང་རྒོད་གཤོག་ལྟར་ཅུང་ཟད་བརྐྱང་ཙམ་དགོས་པར་གསུངས་
པ་སྟེ་ལུས་རྣམ་སྣང་གི་ཆོས་བདུན་ལྡན་དུ་འཁོད་ནས། དབུགས་ཕྱི་འགྲོ་ནང་འགྲོ་ཉི་ཤུ་རྩ་
གཅིག་གི་བར་ཆད་ལྷག་མེད་པར་བགྲང་ནས། རླུང་ཆམ་ལ་ཕབས།
དེ་ནས་ཐོག་མར་ཀུན་སློང་བཅོས་པ་ནི། ག་རེ་བདག་གི་ད་རེས་ཆོས་སྒྲུབ་པ་འདི་ཚེ་
འདིའི་ཁེ་འདོད་གྲགས་འདོད་བསྟོད་བཀུར་སྙན་གྲགས་སོགས་ཀྱི་ཆེད་ཡིན་ནམ། རང་
ཉིད་ཕྱི་མ་ངན་སོང་གི་སྡུག་བསྔལ་ཙམ་ལ་སྐྲག་ནས་ཐར་འདོད་ཙམ་ཡིན་ནམ། རང་ཉིད་
གཅིག་པུ་འཁོར་བ་ལས་ཐར་འདོད་ཀྱི་བསམ་པ་ཙམ་གང་ཡིན་བརྟག་དཔྱད་ལེགས་པར་
བཏང་ནས་ཀུན་སློང་དེ་འདྲ་རེད་འདུག་ན་ཀུན་སློང་ངན་པ་དང་དམན་པ་ཡིན་པས་བསལ་
ནས་ཀུན་སློང་བཟང་པོ་འདི་ལྟར་དྲན་པར་བྱ་སྟེ། སེམས་ཅད་ཐ་ན་འབུ་གྲོག་མ་གཅིག་
ཡན་ཆད་རང་གི་ཕ་དང་མ་མ་བྱས་བྱ་བ་གཅིག་ཀྱང་མེད། ཕ་དང་མ་ནམ་བྱས་པའི་ཚེ་རང་
གི་ཚེ་འདིའི་ཕ་མས་དྲིན་གྱིས་བསྐྱངས་པ་ལྟར་དྲིན་ཆེན་པོ་ཤ་སྟག་ཡིན་འདུག་པ། དེས་ན་
བདག་གིས་མ་རྒན་སེམས་ཅན་འདི་རྣམས་ལ་འཁོར་བ་དང་ངན་སོང་གི་སྡུག་བསྔལ་
བཟོད་བླག་མེད་པ་མྱོང་དུ་བཅུག་ནས་བཞག་པ་ སེམས་ཀྱིས་མི་བཟོད་པའི་སྡུག་བསྔལ་
ཐམས་ཅད་ལས་བདག་གིས་ཐར་བ་ཞིག་མ་བྱས་པའི་ཐབས་མེད། དེ་ཡང་ད་ལྟ་བདག་གི་
རང་མགོ་ཡང་མི་ཐོན་འདུག་པས་ན་སེམས་ཅན་རྣམས་སྡུག་བསྔལ་ལས་ཐར་བར་བྱ་བའི་
ཐབས་མེད། ཐབས་དེ་སུ་ལ་ཡོད་ན་སངས་རྒྱས་ལ་ཡོད་པས་བདག་གིས་སེམས་ཅན་
241ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་
པོ་ཆེ་ཅི་ནས་ཀྱང་ཐོབ་བར་བྱ། དེའི་ཆེད་དུ་བདག་གིས་ཚོགས་བསགས་པ་དང་ཁྱད་པར་
དུ་སྡིག་སྒྲིབ་བག་ཆགས་དང་བཅས་པ་སྦྱང་བའི་ཆེད་དུ་བྱང་ཆུབ་ལྟུང་བཤགས་འདོན་ནས་
ཚུལ་བཞིན་དུ་ཉམས་སུ་ལེན་པར་བྱའོ། །སྙམ་དུ་ཡིད་འགྱུར་གྱི་མྱོང་བ་མ་ཐོན་བར་དུ་ཡང་
ཡང་བསྒོམ་བར་བྱའོ།། །།
དེ་ནས་སྐྱབས་སུ་འགྲོ་བ་ནི། རང་གི་གཡས་སུ་ཕ། གཡོན་དུ་མ། མདུན་རྒྱབ་དུ་
དགྲ་གཉེན་སོགས་ཀྱིས་བསྐོར། དའི་མཐའ་བསྐོར་དུ་སེམས་ཅན་དམྱལ་བ་པ། དེའི་
མཐར་ཡི་དྭགས། དེའི་མཐར་དུད་འགྲོ། དེའི་མཐར་མི། དེའི་མཐར་ལྷ་མ་ཡིན། དེའི་
མཐར་ལྷ་རྣམས་ཏེ། ཐམས་ཅད་ཀྱང་མིའི་རྣམ་པ་ཅན་དུ་འཁོད་པར་བསམ། དེ་ནས་རང་
གི་མདུན་གྱི་ནམ་མཁར་སྤྲིན་དཀར་པོ་ཆེ་ལ་ཡངས་པ་ཞིག་གི་དབུས་སུ་སེང་གེ་ཆེན་པོ་
བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ། རང་གི་དྲིན་ཅན་རྩ་བའི་བླ་མ་དང་
དབྱེར་མེད་པའི་རྒྱལ་བ་ཤཱཀྱ་ཐུབ་པ་སྐུ་མདོག་སེར་པོ་ཞལ་གཅིག་ཕྱག་གཉིས་གཡས་ས་
གནོན་དང་གཡོན་མཉམ་བཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ།
སྐུ་ལས་འོད་ཟེར་གྱི་ཚོགས་མུ་མཐའ་མེད་པར་འཕྲོ་བ་ཞིག་བསྒོམ། དེའི་མདུན་དང་
གཡས་གཡོན་རྣམས་སུ་ལྟུང་བ་བཤགས་པའི་ལྷ་ཚོགས་ཐམས་ཅད་བཀྲ་ལམ་མེར་
བཞུགས་ཡོད་པའི་མོས་པ་བྱས་ནས། དཀོན་མཆོག་རིན་པོ་ཆེ་དེ་རྣམས་ལ་སྙིང་ནས་དད་
པའི་སྐྱབས་འགྲོའི་བློ་འདི་ལྟར་གསལ་གདབ་པར་བྱ་སྟེ། རང་གི་མཐའ་བསྐོར་དུ་འཁོད་
པའི་སེམས་ཅན་དམྱལ་བ་པ་འདི་རྣམས་ནི་ཚ་གྲང་བཙོ་བསྲེགས་ཀྱི་སྡུག་བསྔལ་བཟོད་དུ་
མེད་པས་མནར་བ་དང་
། ཡི་དྭགས་རྣམས་ནི་ལོ་
ནི་ལོ་བརྒྱ་ཕྲག་དུ་མའི་བར་དུ་བཀྲེས་སྐོམ་གྱི་
སྡུག་བསྔལ་དང་། དུད་འགྲོ་རྣམས་ལ་གླེན་ཞིང་གཏི་མུག་པ་དང་གཅིག་ལ་གཅིག་ཟ་བའི་
~242



བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ།
སྡུག་བསྔལ་དང༌། མི་རྣམས་ནི་སྐྱེ་རྒ་ན་འཆིའི་སྡུག་བསྔལ་དང་། ལྷ་མ་ཡིན་རྣམས་ནི་
འཐབ་རྩོད་ཀྱི་སྡུག་བསྔལ་དང་། ལྷ་རྣམས་ལ་ནི་འཆི་འཕོ་ལྟུང་བྱེད་ཀྱི་སྡུག་བསྔལ་སོགས་
བདག་དང་སེམས་ཅན་ཐམས་ཅད་སྡུག་བསྔལ་བསམ་གྱིས་མི་ཁྱབ་པས་མནར་འདུག་པ་
འདི་ལས་སྐྱོབ་པའི་ནུས་པ་སུ་ལ་ཡོད་ན་བླ་མ་དཀོན་མཆོག་ལ་ཡོད་པ་ཐག་ཆོད་པས་
བདག་དང་སེམས་ཅན་ཐམས་ཅད་བླ་མ་དཀོན་མཆོག་གསུམ་ལ་སྙིང་ཁུང་རུས་པའི་གཏིང་
ནས་སྐྱབས་སུ་འགྲོ་བར་བྱའོ་སྙམ་དུ་ངག་ནས་བླ་མ་ལ་སྐྱབས་སུ་མཆིའོ་སོགས་སྐྱབས་
འགྲོ་བཞི་སྐོར་རང་གི་དབུ་མཛད་བྱས་ནས་སེམས་ཅན་ཐམས་ཅད་ཀྱིས་མགྲིན་གཅིག་ཏུ་
འདོན་པའི་མོས་པ་བྱ།
དེ་ནས་སྐྱབས་འགྲོའི་ཚིག་དམིགས་པ་ནན་ཏན་དང་བསྒྲགས་ནས་བརྒྱ་སྟོང་སོགས་
འདོན་པ་དང་སྐྱབས་ཡུལ་རྣམས་ཐུགས་མཉེས་ནས་སྐུ་ལས་འོད་ཟེར་དཔག་ཏུ་མེད་པ་
འཕྲོས་པའི་སྣེ་མོ་རང་གཞན་སེམས་ཅན་ཐམས་ཅད་ཀྱི་སྤྱི་གཙུག་ཏུ་ཟུག་པ་དེ་ལས་བདུད་
རྩིའི་རྒྱུན་བབས་རང་གཞན་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་
བསགས་པའི་ནད་གདོན་སྡིག་སྒྲིབ་བག་ཆགས་དང་བཅས་པ་ཐམས་ཅད་དང་། ཁྱད་པར་
དུ་ཡང་བླ་མའི་སྐུ་ལ་བསྡོས་པ་དང་། གསུང་བཅག་པ་དང་། ཐུགས་དཀྲུག་པ་སོགས་བླ་མ་
ལ་བརྟེན་ནས་བསགས་པའི་སྡིག་སྒྲིབ་ཐམས་ཅད་དང་། སངས་རྒྱས་ཀྱི་སྐུ་ལ་ངན་སེམས་
ཀྱི་ཁྲག་ཕྱུང་བ་སོགས་སངས་རྒྱས་དཀོན་མཆོག་གི་སྐྱབས་འགྲོའི་བསླབ་བྱ་དང་འགལ་བ་
དང་། གསུང་རབ་ཀྱིས་བླུ་ཡོན་ཟོས་པ་སོགས་ཆོས་དཀོན་མཆོག་གི་བསླབ་བྱ་དང་འགལ་
བའི་ཉེས་པ་དང་། གྲོགས་ངན་ལོག་ལྟ་ཅན་དང་འགྲོགས་ཤིང་དགེ་འདུན་ལ་བརྙས་སྨོད་
བྱས་པ་སོགས་དགེ་འདུན་དཀོན་མཆོག་གི་བསླབ་བྱ་དང་འགལ་བའི་ཉེས་པ་སྟེ་མདོར་ན་
དཀོན་མཆོག་གསུམ་ལ་བརྟེན་ནས་བསགས་པའི་སྡིག་སྒྲིབ་ཐམས་ཅད་དུད་ཁུད་དང་
༤243ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོལ་ཁུའི་རྣམ་པ་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་བྱང་ཞིང་དག་སྟེ་ས་རིམ་
བདུན་གྱི་འོག་ནས་འཆི་བདག་གཤིན་རྗེའི་ཁ་གྱེན་དུ་གདངས་ནས་ཡོད་པ་དེའི་ཁ་ནང་དུ་
སོང་ནས། ཁོ་ཡང་མཉེས་ཤིང་ཚིམ་པར་གྱུར་སོང་བསམ་ན་ཚེ་སྒྲུབ་ཀྱི་མཆོག་ཏུ་གསུངས།
དེ་ནས་ལུས་ཐམས་ཅད་ཤེལ་གོང་གཡའ་དག་པ་ལྟ་བུར་གྱུར་ནས་ལུས་ཀྱི་ནང་
ཐམས་ཅད་བདུད་རྩིའི་འོད་ཟེར་གྱིས་གང་། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་
ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཀྱི་རྒྱུད་
ལ་སྐྱབས་འགྲོའི་རྟོགས་པ་ཁྱད་པར་ཅན་སྐྱེས་ཤིང་དཀོན་མཆོག་གསུམ་གྱི་སྐྱབས་འོག་ཏུ་
ཚུད་པའི་མོས་པ་བྱ། དེ་ནས་ཚོགས་ཞིང་རྣམས་སླར་ཡང་སེམས་བསྐྱེད་ཀྱི་དཔང་པོར་
བཞུགས་པར་མོས་ནས་སེམས་བསྐྱེད་པ་ནི། སེམས་ཅན་རྣམས་རང་གི་མཐའ་བསྐོར་དུ་
དགོད་ཚུལ་སྔར་ལྟར་ལ། དང་པོར་རང་གི་ཚེ་འདིའི་མ་ལ་དམིགས་ནས། མ་འདིའི་བདག་
ལྟོ་བ་ན་གནས་པ་ནས་བཟུང་སྟེ་ཆུད་མ་ཟོས་པ་བསྐྱངས་ཞིང་། ཕྱི་རོལ་དུ་བཙས་ནས་ཀྱང་
ཞིམ་པའི་ཟས་བྱིན། མངར་བའི་ནུ་ཞོ་བསྣུན། ཟས་ཁས་བསྙད། སྣབས་ཁས་ཕྱིས། མི་
གཙང་བ་ལག་པས་ཕྱིས། བྱམས་པའི་མིག་གིས་བལྟ། སྙན་པའི་ངག་གིས་བོས་པ་སོགས་
ཤིན་ཏུ་གཅེས་པར་བསྐྱངས་པའི་ཚེ་འདི་ལ་དྲིན་ཤིན་ཏུ་ཆེ་ཞིང་དྲིན་ལན་འཁོར་ཐབས་མེད་
ལ། དེར་མ་ཟད་ཚེ་རབས་སྔ་མ་རྣམས་སུ་ཡང་བདག་གི་མ་གྲངས་མེད་པར་བྱས་ནས་ད་ལྟ་
གཅེས་པས་བསྐྱངས་པ་འདི་བཞིན་དུ་དྲིན་གྱིས་བསྐྱངས་པས་ཀྱང་དྲིན་ཤིན་ཏུ་ཆེ་ཞིང༌།
གཞན་ཡང་བདག་གི་ད་རེས་དལ་འབྱོར་གྱི་རྟེན་ཐོབ། སངས་རྒྱས་ཀྱི་བསྟན་པ་དང་
མཇལ་དགེ་བའི་བཤེས་གཉེན་དང་འཕྲད་ནས་དམ་པའི་ཆོས་ཐོས་སྟེ་ཉམས་སུ་ལེན་རྒྱུ་
ཡོད་པ་འདི་ཡང་མ་དྲིན་ཅན་གྱིས་ལུས་རྟེན་ཡིན་བཞིན་གྱི་ནོར་བུ་ལྟ་བུ་འདི་ནས་ཆུད་མ་
ཟོས་པར་བསྐྱངས་པའི་བཀའ་དྲིན་ཡིན་ཞིང་། རང་གིས་བསྒྲུབ་ན་ཚེ་འདི་ཉིད་ལ་སངས་
244ལ



བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ།
རྒྱས་ཀྱི་གོ་འཕང་རིན་པོ་ཆེ་སྒྲུབ་ཀྱང་འགྲུབ་རྒྱུ་ཡོད་པ་འདིའང་མ་དྲིན་ཅན་གྱི་བཀའ་དྲིན་
ཡིན་པས་བདག་གི་མ་དྲིན་ཅན་འདིའི་དྲིན་ལན་ཞིག་ཅིས་ཀྱང་མ་བསབ་པ་ཐབས་མེད་
སྙམ་དུ་བསྒོམ། དེ་བཞིན་དུ་ཕ་ལ་ཡང་བསམ་ནས་བདག་གི་ཕ་འདིས་ཀྱང་བདག་ལ་ཚེ་
འདིར་ཕ་བྱས་ནས་ཟས་གོས་བྱིན་པ་སོགས་ཀྱིས་དྲིན་ཤིན་ཏུ་ཆེ་ཞིང་། དེར་མ་ཟད་ཚེ་
རབས་སྔ་མ་རྣམས་སུ་ཡང་གྲངས་མེད་པར་བྱས་ནས་ཚེ་འདིའི་མས་དྲིན་གྱིས་བསྐྱངས་པ་
ལྟར་དྲིན་ཤིན་ཏུ་ཆེ་ལ་ལུས་རྟེན་བཟང་པོ་འདི་ཐོབ་ཅིང་སངས་རྒྱས་ཀྱི་བསྟན་པ་དང་
འཇལ་བ་སོགས་ཀྱང་ཕ་འདིའི་དྲིན་ཡང་ཡིན་པས་དྲིན་ལན་འཁོར་ཐབས་མེད་སྙམ་དུ་
བསམ།
དེ་བཞིན་དུ་གཉེན་ལའང་ད་ལྟ་གཉེན་བྱས་ནས་ཕན་བཏགས་པའི་དྲིན་དང་ཚེ་སྔ་མ་
ལ་མ་གྲངས་མེད་བྱས་ཤིང་བྱས་པའི་དུས་སུ་ཚེ་འདིའི་ཕ་མས་བྱས་པ་ལྟར་དྲིན་ཤིན་ཏུ་ཆེ་
བར་བསྒོམ། དེ་བཞིན་དུ་དགྲ་ལའང་ད་ལྟ་དགྲ་འདི་རང་སྣང་བ་འཁྲུལ་བའི་དབང་གིས་
དགྲ་ལྟར་སྣང་བ་ཡིན་ཚེ་རབས་སྔ་མ་རྣམས་སུ་བདག་གིས་ཕ་མ་གྲངས་མེད་པ་བྱས་པས་
དྲིན་ཤིན་ཏུ་ཆེ་སྙམ་དུ་བསྒོམ། དེ་བཞིན་དུ་མཐར་བསྐོར་གྱི་སེམས་ཅན་ཐམས་ཅད་ཕ་མ་
མ་བྱས་པ་གཅིག་ཀྱང་མེད་པ་དང་། མ་ནམ་བྱས་དུས་སུ་ཚེ་འདིའི་མས་དྲིན་གྱིས་བསྐྱངས་
པ་ལྟར་དྲིན་གྱིས་བསྐྱངས་བའི་དྲིན་ཅན་གྱི་ཕ་མ་ཤ་སྟག་ཡིན་ཚུལ་སོགས་ཡང་ཡང་བསྒོམ།
དེས་ན་བདག་གི་དྲིན་ཅན་གྱི་མ་འདི་རྣམས་འཁོར་བའི་གནས་འདི་ན་སྡུག་བསྔལ་དུ་མས་
ཉམ་ཐག་པ་འདུག་པ་འདི་དག་སྡུག་བསྔལ་གྱི་གནས་ཆེན་པོ་འདིའི་ནང་ལ་ཉམ་ཐོག་ཏུ་
བཅུག་ནས་རང་ཉིད་ཅི་ཐར་བྱས་ན་དེ་ལས་ཁྲེལ་བ་དང་ཐབས་སྡུག་པ་གཏན་ནས་མེད་པ་
བདག་གི་མ་དྲིན་ཅན་འདི་རྣམས་རྫོགས་པའི་སངས་རྒྱས་ཀྱི་གོ་འཕང་ལ་བཀོད་པར་བྱ།
དེ་ཡང་ད་ལྟ་བདག་ལ་ནུས་པ་མེད་པས་བདག་གི་སེམས་ཅན་ཐམས་ཅད་ཀྱི་དོན་དུ་རྫོགས་
-245



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་སངས་རྒྱས་ཀྱི་གོ་འཕང་ཞིག་མྱུར་བ་མྱུར་དུ་ཐོབ་པར་བྱ་སྙམ་པ་ཡང་དང་ཡང་དུ་
བསྒོམ་པར་བྱའོ།། །།
དེ་ནས་གཏོང་ལེན་བསྒོམ་པར་སྤྲོ་ན་སེམས་ཅན་རྣམས་མ་མ་བྱས་པ་མེད་ཚུལ་
དང༌། མ་བྱས་དུས་དྲིན་ཆེ་བ་རྣམས་བསམ་ནས་བདག་གི་མ་སེམས་ཅན་འདི་རྣམས་ལ་
གནོད་པ་གང་གིས་གནོད་ན་སྡུག་བསྔལ་དང་ཀུན་འབྱུང་གིས་གནོད། ཕན་པ་གང་གིས་
ཕན་ན་བདེ་བ་དང་དགེ་བས་ཕན་པ་འདུག་པས། བདག་གི་མ་སེམས་ཅན་རྣམས་ཀྱིས་
སྡུག་བསྔལ་ཐམས་ཅད་རང་ལ་སྨིན་པར་བྱས་ནས། བདེ་བ་དང་དགེ་བ་ཐམས་ཅད་
སེམས་ཅན་རྣམས་ལ་སྨིན་པར་བྱའོ་སྙམ་དུ་སྙིང་ཐག་པ་ནས་བསམ་པ་དང་། མ་རྒན་
སེམས་ཅན་རྣམས་ཀྱི་སྡུག་བསྔལ་དང་སྡིག་སྒྲིབ་ཐན
བ་ཐམས་ཅད་འོད་ཟེར་ནག་པོའི་རྣམ་པ་
བྱུང་ནས་རང་རྒྱུད་ཀྱི་བདག་གཅེས་འཛིན་འགོང་པོའི་སྟེང་དུ་ནག་བུར་དེ་ཕྱུངས་ནས་མ་
རྒན་སེམས་ཅན་ཐམས་ཅད་རྣམས་སྡུག་བསྔལ་དང་སྡིག་སྒྲིབ་ཐམས་ཅད་དང་བྲལ་སོང་
སྙམ་དུ་དགའ་བ་བསྒོམ།
རང་གི་བདེ་བ་དང་དགེ་བ་ཐམས་ཅད་འོད་ཟེར་དཀར་པོས་རྣམ་པས་སེམས་ཅན་
ལ་ཐིམ་པའི་སེམས་ཅན་ཐམས་ཅད་བདེ་བ་དང་དགེ་བས་རྒྱུད་ཡོངས་སུ་སྨིན་ནས་ད་ལྟར་
ཉིད་དུ་སངས་རྒྱས་ནུས་པ་ཙམ་དུ་གྱུར་སོང་སྙམ་པའི་མོས་པ་བྱ། ཡང་རང་དང་སེམས་
ཅན་གཉིས་བདེ་བ་འདོད་ཅིང་སྡུག་བསྔལ་མི་འདོད་པར་མཚུངས་པའི་སེམས་མཉམ་པར་
སྒྲུབ་ནས། དེའི་རྗེས་སུ་རང་གཅེས་འཛིན་དང་གཞན་གཅེས་འཛིན་གཉིས་ཕན་ཚུན་བརྗེ་
བ་ལ་བདག་གཞན་མཉམ་བརྗེའི་སེམས་ཞེས་བྱ་བ་ཡིན་པས་དེ་ཡང་བློ་སྦྱོང་དང་ལམ་རིམ་
སོགས་ལས་ཞིབ་ཏུ་བཙལ་ནས་བསྒོམ་པར་བྱའོ།། །།
དེ་ནས་ཚད་མེད་བཞི་བསྒོམ་པ་ནི། དང་པོ་རང་གི་མདུན་དུ་རྩ་བའི་མ་དང་རང་ལ་
ལ246ལ



བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ།
ཤིན་ཏུ་ཡིད་དུ་མི་འོང་བའི་དགྲ་ལྟ་བུ་གཉིས་གསལ་བཏབ་ནས་བསམ་པ་ན་རང་གི་མ་དེ་
ལ་ཡིད་དགའ་ཞིང་། དགྲ་འམ་ཡིད་དུ་མི་འོང་བའི་སེམས་ཅན་དེ་ལ་ཅུང་མི་དགའ་བ་ཞིག་
སྐྱེ་བ་ན་ག་རེ་བདག་གི་སེམས་ཅན་འདི་གཉིས་ལ་ཉེ་རིང་ཆགས་སྡང་བྱ་བ་འདི་ནི་དོན་
མེད་པ་སྟེ། དགྲ་འདི་ད་ལྟ་རང་ཉིད་སྣང་བ་འཁྲུལ་བའི་དབང་གིས་དགྲ་ལྟ་བུ་ཞིག་སྣང་བ་
ལས། དོན་ལ་ཚེ་རབས་སྔོན་མ་རྣམས་སུ་དགྲ་འདིས་བདག་གིས་མ་བྱས་པ་ལ་གྲངས་ཀྱི་
མ་ཆོད། མ་ནམ་བྱས་དུས་སུ་ད་ལྟར་རང་གི་མ་འདིས་རང་ལ་དྲིན་ཆེན་པོ་བྱས་པ་ལྟར་དྲིན་
གྱིས་བསྐྱངས་པའི་དྲིན་ཅན་གྱི་མ་ཡིན་པར་ཐག་ཆོད། དེས་ན་འདི་གཉིས་མ་ཡིན་ལུགས་
འདྲ་བ་ལ་བདག་གི་ཉེ་རིང་ཆགས་སྡང་བྱ་བའི་དོན་མེད་སྙམ་དུ་བསྒོམ། དེ་བཞིན་དུ་
གཉེན་དང་སེམས་ཅན་དམྱལ་བ་པ་སོགས་ཐམས་ཅད་ཀྱང་ཕ་མ་གྲངས་མེད་བྱས་ཤིང་དྲིན་
གྱིས་བསྐྱངས་བར་འདྲ་བས་སེམས་ཅན་རེ་རེ་ལ་སྡང་བ་དང་། སེམས་ཅན་རེ་རེ་ལ་ཆགས་
པ་བྱ་བའི་དོན་མེད་སྙམ་དུ་བཏང་སྙོམས་ཚད་མེད་ལ་རང་གནས་ཤིང་སེམས་ཅན་ཐམས་
ཅད་ཀྱང་བཏང་སྙོམས་ཚད་མེད་ལ་གནས་པར་གྱུར་ཅིག་ཅེས་པ་ནི་བཏང་སྙོམས་ཚད་མེད་
དང་།
དེ་ནས་སེམས་ཅན་ཐམས་ཅད་ཚེ་འདིའི་བདེ་བ་དང་ཚེ་ཕྱི་མའི་བདེ་བ་དང་། རྣམ་
གྲོལ་གཏན་གྱི་བདེ་བ་སོགས་ཡིད་ལ་གང་འདོད་པའི་བདེ་བ་དང་། བདེ་བའི་རྒྱུ་ཐམས་
ཅད་དང་ལྡན་པར་གྱུར་ཅིག་སྙམ་དུ་བྱམས་པ་ཚད་མེད་དང་། སེམས་ཅན་ཐམས་ཅད་
འཁོར་བ་དང་ངན་སོང་གི་སྡུག་བསྔལ་གྱིས་ཡུན་རིང་ལ་ཤུགས་དྲག་ཏུ་མནར་བ་འདི་སྙིང་
རེ་རྗེ་བའི་སེམས་ཅན་ཐམས་ཅད་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྙམ་དུ་སྙིང་
རྗེ་ཚད་མེད་དང་། སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མི་
འབྲལ་བར་གྱུར་ཅིག་སྙམ་དུ་དགའ་བ་ཚད་མེད་བསྒོམ་པར་བྱ་ཞིང་། དེ་ལྟར་ཚད་མེད་པ་
ལ247



ཐར་ལམ་གསལ་སྒྲོན་ལས། ་རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞི་ལ་ཡིད་འགྱུར་གྱི་མྱོང་བ་མ་ཐོན་གྱི་བར་དུ་བསྒོམ་པར་བྱའོ། །
དེ་ལྟར་བྱང་ཆུབ་ཀྱི་སེམས་བསྒོམ་པའི་དམིགས་སྐོར་འདི་རྣམས་ལས་རང་གི་བློ་ལ་
གང་ལེན་བདེ་བ་རྣམས་རེས་མོས་བྱས་ནས་བསྒོམ་པ་སོགས་རང་གི་བློ་ཚད་དང་བསྟུན་
ནས་བསྒོམ་པ་ལས་ཐམས་ཅད་སྟབས་གཅིག་ཏུ་མ་ནུས་ཀྱང་ཆོག་གོ། །
དེ་ལྟར་སེམས་བསྐྱེད་པའི་སྐྱབས་ཡུལ་རྣམས་ཐུགས་མཉེས་ནས་སྐུ་ལས་འོད་ཟེར་
གྱི་ཚོགས་དཔག་ཏུ་མེད་པ་འཕྲོས་པས་སྣེ་མོ་རང་གཞན་སེམས་ཅན་ཐམས་ཅད་ཀྱི་སྤྱི་བོའི་
ཚངས་བུག་ཏུ་ཟུག་པ་ལས་བདུད་རྩི་སྣ་ལྔའི་རྒྱུན་བབས། རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་སྤྱི་དང་། ཁྱད་
པར་དུ་བྱང་ཆུབ་ཀྱི་སེམས་ཀྱི་བསླབ་བྱ་དང་འགལ་བ་སོགས་བྱང་ཆུབ་སེམས་རྒྱུད་ལ་སྐྱེ་
བའི་གེགས་སུ་གྱུར་པའི་སྡིག་སྒྲིབ་ཐམས་ཅད་དག །ས་རིམ་པ་བདུན་གྱི་འོག་ཏུ་སོང་ནས་
འཆི་བདག་གཤིན་རྗེ་ཚིམ་པ་དང་། རང་གཞན་སེམས་ཅན་ཐམས་ཅད་ཀྱི་ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་
ཐམས་ཅད་དང་། ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཀྱི་རྒྱུད་ལ་བྱང་ཆུབ་
ཀྱི་སེམས་ཀྱི་རྟོགས་པ་ཁྱད་པར་ཅན་སྐྱེས་བྱུང་སྙམ་པའི་མོས་པ་བྱའོ།། །།
དེ་ནས་ལྟུང་བཤགས་དངོས་གཞི་ལ་ཡན་ལག་བདུན་པའི་ཉམས་ལེན་ཚང་བའི་
དང་པོ་ཕྱག་འཚལ་བའི་ཡན་ལག་ནི། སྟེང་གི་ནམ་མཁའ་རབ་འབྱམས་ཀྱི་ཁམས་ཐམས་
ཅད་དུ་ལྟུང་བ་བཤགས་པའི་ལྷ་ཚོགས་གངྒའི་ཀླུང་གི་བྱེ་མའི་རྡུལ་ལྟར་བཞུགས་པར་མོས།
དེ་ནས་རང་གི་ལུས་ཚད་དང་གྲངས་མེད་པར་སྦྲུལ་ནས་སྤྲུལ་པའི་ལུས་ཐམས་ཅད་ཀྱིས་
ཡན་ལག་ལྔ་ས་ལ་གཏུགས་པའི་ཕྱག་འཚལ་ཞིང་། ངག་ནས་ཀྱང་དེ་བཞིན་གཤེགས་པ་
རྣམས་ཀྱིས་མཚན་བརྗོད་པའི་མོས་པ་དང་བློས་ནུས་ན་ལུས་རེ་རེ་ལ་མགོ་དཔག་མེད་དང་།
248



བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ།
མགོ་རེ་རེ་ལ་ལྕེ་དཔག་མེད་སོགས་ཀྱང་བསྒོམ་པར་བྱའོ། །
དེ་ལྟར་དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ་ཞེས་པ་ནས་རི་དབང་
གི་རྒྱལ་པོ་ལ་ཕྱག་འཚལ་ལོ་ཞེས་པའི་བར་དལ་བུའི་འདོན་ནས་ཕྱག་འཚལ་ཞིང་དེའི་ཞོར་
དུ་རང་གི་སྙིང་ཁ་ནས་མཆོད་པའི་ལྷ་མོ་གྲངས་མེད་པར་སྤྲོས་ནས་འདོད་ཡོན་སྣ་ལྔ་སོགས་
མཆོད་པ་བསམ་གྱིས་མི་ཁྱབ་པ་འབུལ་བའི་མོས་པ་དང་སྤྲོ་ན་མཎྜལ་ཡང་ཕུལ་བར་བྱ་སྟེ་
དེ་ནི་མཆོད་པ་འབུལ་བའི་ཡན་ལག་དང་།
དེ་ནས་སྡིག་པ་བཤགས་པའི་ཡན་ལག་ནི། དེ་དག་ལ་སོགས་པའི་ཕྱོགས་བཅུ་
འཇིག་རྟེན་གྱི་ཁམས་ཞེས་པ་ནས་དེ་དག་ཐམས་ཅད་བདག་ལ་དགོངས་སུ་གསོལ་ཞེས་
པས་ཚོགས་ཞིང་རྣམས་ལ་སྡིག་པ་བཤགས་པའི་དཔང་པོར་བཞུགས་པ་ཞུ་བ་དང་།
བདག་གི་སྐྱེ་བ་འདི་དང་ཞེས་པ་ནས་མི་འཚབ་བོ་མི་སྦེད་དོ་ཞེས་པ་ཡན་ཆད་ཀྱིས་རང་
གིས་སྔར་བྱས་ཀྱི་སྡིག་པ་རྣམས་རེ་རེ་ནས་དྲན་དུ་བཅུག་ནས་བདག་གིས་སྡིག་པ་ཡིད་ལ་
དྲན་པའང་འདི་ཙམ་ཞིག་བྱས་ཚར་ཞིང་ཡིད་ལ་མི་དྲན་པ་ནི་ཚད་མེད་གྲངས་མེད་པ་ཞིག་
བྱས་ཚར་ཡོད་པས་སྡིག་པ་དེ་རྣམས་ཀྱིས་ནི་བདག་ཡུན་རིང་ལ་ཤུགས་དྲག་པོའི་སྡུག་
བསྔལ་དཔག་ཏུ་མེད་པ་མྱོང་བ་ལས་འོས་མེད་པའི་སྡིག་པ་དེ་ཙམ་བྱས་པ་ནི་ཞེ་རེ་ནོངས་
སྙམ་དུ་སྙིང་ཁུང་རུས་པའི་གཏིང་ནས་འགྱོད་སེམས་དྲག་པོ་བྱ་བ་ནི་ཤིན་ཏུ་གལ་ཆེའོ། །
སྤྱིར་སྡིག་པ་བཤགས་པ་ལའང་གཉེན་པོ་སྟོབས་བཞི་མ་ཚང་ན་སྡིག་པ་མི་འདག་
པར་གསུང་པས་འདིར་ཡང་སྔར་གསལ་བཏབ་པའི་ཚོགས་ཞིང་རྣམས་དང་སྐྱབས་འགྲོ་
སེམས་བསྐྱེད་རྣམས་ནི་རྟེན་གྱི་སྟོབས་དང་། ཕྱག་འཚལ་བ་དང་མཆོད་པ་འབུལ་བ་དེ་
བཞིན་གཤེགས་པའི་མཚན་བརྗོད་པ་སོགས་ནི་གཉེན་པོ་ཀུན་ཏུ་སྤྱོད་པའི་སྟོབས་དང་།
རང་གི་སྡིག་པ་རྣམས་དྲན་ནས་འགྱོད་སེམས་དྲག་པོ་བྱ་བ་འདི་ནི་རྣམ་པར་སུན་འབྱིན་
མ249
-



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་སྟོབས་དང་། འདི་ནས་སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ་ཞེས་པའི་
ཉེས་པ་ལས་སླར་ལྡོག་པ་སྟེ་དེ་ཡང་སྡིག་པ་སྔར་བྱས་ལ་འགྱོད་སེམས་ཡོད་ཀྱང་ཕྱིན་ཆད་
སྲོག་ལ་ཐུགས་ཀྱང་སྡིག་པ་དེ་འདྲ་མི་བྱེད་སྙམ་པ་ཞིག་མེད་ན་སྡིག་པ་མི་འདག་པས་དེ་ནི་
ཉེས་པ་ལས་སླར་ལྡོག་པའི་སྟོབས་ཏེ་སྟོབས་བཞི་ཚང་བའི་དམིགས་པ་ལ་ཤིན་ཏུ་སྒྲིམས་
པར་བྱའོ། །
དེ་ནས་བསྔོ་བའི་ཡན་ལག་ནི། ཡང་སངས་རྒྱས་བཅོམ་ལྡན་འདས་ཞེས་པ་ནས་
དགོངས་སུ་གསོལ་ཞེས་པས་ཡང་ཚོགས་ཞིང་རྣམས་བསྔོ་བའི་དཔང་པོར་བཞུགས་པར་
ཞུས་ནས། བདག་གི་སྐྱེ་བ་འདི་དང་ཞེས་པ་ནས་བདག་གིས་ཀྱང་ཡོངས་སུ་བསྔོ་བར་
བགྱིའོ་ཞེས་པའི་བར་གྱིས་རང་དང་གཞན་དགེ་བའི་རྩ་བ་ཚེ་འདིར་གང་བསགས་པ་ཡོད་
ཚད་དང་ཚེ་རབས་སྔ་མ་རྣམས་སུ་བསགས་པའི་དགེ་བའི་རྩ་བ་ཆེ་ཆུང་གང་ཡོད་པ་ཐམས་
ཅད་མ་རྒན་སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་ཐོབ་པའི་ཕྱིར་དུ་བསྔོའོ་སྙམ་དུ་བསྒོམ་ཞིང་བསྔོ་ལུགས་ཇི་ལྟར་ན་
འདས་པ་དང་མ་འོངས་པ་དང་ད་ལྟར་བཞུགས་པའི་སངས་རྒྱས་རྣམས་ཀྱིས་བསྔོ་བའི་
ཚུལ་དེ་ཇི་ལྟ་བ་བཞིན་དུ་བསྔོ་བར་བྱའོ། །
དེ་ནས་སྡིག་པ་ཐམས་ཅད་སོ་སོར་བཤགས་སོ་ཞེས་པས་ལུས་ངག་ཡིད་གསུམ་གྱི་
སྡིག་པ་རྣམས་ལུས་ངག་ཡིད་གསུམ་གྱིས་དགེ་བ་སྒྲུབ་པ་ལ་བརྟེན་ནས་སོ་སོར་བཤགས་
པའི་དོན་དང་། བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ་ཞེས་པའི་རང་དང་གཞན་
གྱིས་དགེ་བའི་རྩ་བ་ཐམས་ཅད་ལ་འགྲན་སེམས་དང་ཕྲག་དོག་མེད་པར་རྗེས་སུ་ཡི་རང་གི་
དགའ་བ་བསྒོམ་པ་ནི་རྗེས་སུ་ཡི་རང་བའི་ཡན་ལག ། སངས་རྒྱས་ཐམས་ཅད་ལ་ནི་བསྐུལ་
ཞིང་གསོལ་བ་འདེབས་སོ་ཞེས་བ་ནི། ཕྱོགས་བཅུ་གང་ན་སངས་རྒྱས་ཆོས་འཁོར་མི་
ལ250



བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ།
བསྐོར་བ་བཏང་སྙོམས་བཞུགས་པའི་ཚུལ་སྟོན་པ་རྣམས་ལ་འགྲོ་བ་ཉམ་ཐག་པ་རྣམས་ལ་
བརྩེ་བས་དགོངས་ནས་ཆོས་འཁོར་བསྐོར་དུ་གསོལ་ཞེས་གསོལ་བ་གདབ་པ་ཆོས་འཁོར་
ར་བར་བསྐུལ་བའི་ཡན་ལག་དང༌། ཡང་ཕྱོགས་བཅུར་གང་ན་སངས་རྒྱས་མྱ་ངན་
ལས་འདའ་བའི་ཚུལ་སྟོན་པ་རྣམས་ལ་འགྲོ་བའི་དོན་དུ་མྱ་ངན་ལས་མི་འདའ་བར་བརྟན་
པར་བཞུགས་སུ་གསོལ་བའི་ཡན་ལག་སྟེ། ཡན་ལག་བདུན་པ་འདི་དག་ཡིད་ལ་དྲན་ནས་
ཡང་ཡང་བསྒོམ་པར་བྱའོ། །
བདག་གི་བླ་ན་མེད་པའི་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག་ཅེས་པ་དང་
མི་མཆོག་རྒྱལ་བ་ཞེས་སོགས་ཀྱིས་སླར་ཡང་བསྔོ་བ་དང་དཀོན་མཆོག་རིན་པོ་ཆེ་རྣམ་པ་
གསུམ་དུས་རྟག་ཏུ་སྐྱབས་སུ་བཟུང་བའི་དོན་ནོ། །དེ་ནས་ཚོགས་ཞིང་གི་ལྷ་རྣམས་མཐའ་
ནས་རིམ་གྱིས་འོད་དུ་ཞུ་ནས་གཙོ་བོ་ཤཱཀྱ་ཐུབ་པ་ལ་ཐིམ། གཙོ་བོ་ཤཱཀྱ་ཐུབ་པའང་རང་གི་
སྤྱི་བོ་ནས་བྱོན་ཏེ་རང་དང་གཉིས་སུ་མེད་པར་ཐིམ། རང་ཤཱཀྱ་ཐུབ་པ་དངོས་སུ་གྱུར་པའི་
སྐུ་ལས་འོད་ཟེར་གྲངས་མེད་པར་སྤྲོས། མཐའ་བསྐོར་གྱི་སེམས་ཅན་ཐམས་ཅད་ལ་ཕོག་
པས་སེམས་ཅན་ཐམས་ཅད་ཀྱི་སྒྲིབ་གཉིས་བྱང་ནས་སངས་རྒྱས་པར་བསམ། དེ་རྣམས་
ཀྱང་རིམ་གྱིས་འོད་དུ་ཞུ་ནས་རང་ལ་ཐིམ། རང་ལ་སྟོད་སྨད་ནས་རིམ་གྱིས་འོད་དུ་ཞུ་ནས་
སྟོང་སངས་ནམ་མཁའ་ལྟ་བུ་གྱུར་བའི་ངང་དུ་ཅུང་ཟད་མཉམ་པར་བཞག །དེ་ལས་ལྡང་
ནས་དགེ་བ་རྣམས་རྫོགས་བྱང་དུ་བསྔོ་བར་བྱའོ། །
དེ་ལྟར་ལྟུང་བ་བཤགས་པའམ་སྡིག་བཤགས་ཀྱི་ཕུང་པོ་དང་བསྔོ་བའི་ཕུང་པོ་དང་
རྗེས་སུ་ཡི་རང་གི་ཕུང་པོ་སྟེ་ཕུང་པོ་གསུམ་བརྗོད་པས་ན་ཕུང་པོ་གསུམ་པ་ཞེས་ཀྱང་བྱ་བ་
འདི་ཁོ་ན་ལ་དུས་རྟག་ཏུ་ཉམས་ལེན་མཛད་ན། འདིའི་ནང་དུ་བསགས་སྦྱངས་ཀྱི་གནད་
མ་ཚང་བ་ཅི་ཡང་མེད་པས་རྗེས་འཇུག་ཐམས་ཅད་ཀྱིས་གཞན་ངོར་མཛེས་ཆོས་དང་
}
ལ251ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤད་ཡམས་ཙམ་དུ་མ་སོང་བ་ཉིན་རེར་ལྟུང་བཤགས་ཚར་ཁ་ཤས་ལས་མ་སོང་ཡང་
དམིགས་པ་ཁོ་ན་ལ་གཙོ་བོར་མཛོད་དང་རང་རྒྱུད་ཀྱི་སྡིག་པ་དག་པ་དང་ཚོགས་བསགས་
པ་ལ་ཤུགས་ཤིན་ཏུ་ཆེ་བས་རེ་ཞིག་གསང་སྔགས་ཀྱི་བཟླས་བརྗོད་དང་བསྐྱེད་རྫོགས་
སོགས་ཆོས་མཐོ་མཐོ་མོ་རྣམས་ལ་མཐོ་བསྙེགས་མི་བྱ་བར་དང་པོ་ཁང་པའི་རྨིང་རྡོ་ལྟ་བུ་
ཆོས་སྙིང་ནས་དྲན་ཏེ་སྐྱབས་འགྲོ་སེམས་བསྐྱེད་དང་བསགས་སྦྱངས་ཀྱི་གནད་འདི་ཁོ་ན་
ལ་འབད་པ་མཛོད་དང་རང་རྒྱུད་འདུལ་བ་ལ་ཤིན་ཏུ་ཉམས་ཚག་ཕན་པ་ཞིག་ཡིན་ནོ་ཞེས་
རྗེས་འཇུག་རྣམས་ལ་ཞུས་པའོ།། །།
འདི་སྨྲས་པ། སྔོན་བསགས་སྡིག་པའི་ཕུང་པོ་རི་རབ་ཙམ། །དག་བྱེད་ཐབས་ཀྱི་
ཡང་སྙིང་ལྟུང་བཤགས་ཀྱི། །མདོ་དོན་ཁ་བཤད་ཙམ་དུ་མ་སོང་བར། །ཉམས་ལེན་སྙིང་པོ་
སྒྲིལ་བའི་ཚུལ་འདི་བཤད། །འོ་སྐོལ་སྐྱེས་ནས་ད་དུང་ཕན་ཆད་དུ། །དོན་མེད་འཇིག་རྟེན་
བྱ་བས་མི་ཚེ་ཟད། །ད་ནི་སྙིང་ལ་རུས་པའི་ལྕགས་བཅུག་ནས། །རང་སེམས་གྱོང་པོ་ཐུལ་
ཞིག་མཆེད་གྲོགས་རྣམས། །
ཞེས་བྱང་ཆུབ་ལྟུང་བཤགས་ཉམས་སུ་ལེན་པའི་ཚུལ་སྡིག་ལྟུང་མུན་སེལ་ཞེས་བྱ་བ་
འདིའང་རང་གི་སློབ་བུ་དོན་གཉེར་ཅན་འགའ་ལ་ལྟུང་བཤགས་ཁྲིད་སྐབས་རང་གི་སློབ་
བུ་དད་ལྡན་མཁས་གྲུབ་སོགས་སྐྱ་སེར་དུ་མས་འདི་ལྟར་བགྱིས་ན་ཕན་ཐོགས་ཆེ་ཞེས་
བསྐུལ་མར་བྱུང་བའི་ངོར་བྲག་དཀར་སྤྲུལ་མིང་བློ་བཟང་དཔལ་ལྡན་བསྟན་འཛིན་སྙན་
གྲགས་ཀྱིས་གང་དྲན་ཡིག་ལམ་དུ་ཕབས་པ་འདིས་ཀྱང་རྒྱལ་བའི་བསྟན་པ་ཡུན་རང་དུ་
གནས་པར་གྱུར་ཅིག །།བྱང་ཆུབ་ལྟུང་བཤགས་སྡིག་ལྟུང་མུན་སེལ་འདི། །དགེ་ཚུལ་པདྨ་
ཆོས་མཚོས་སྤར་བསྐྲུན་དགེས། །འགྲོ་ཀུན་ཚོགས་རྫོགས་སྒྲིབ་གཉིས་མྱུར་བྱང་ནས། །
རྫོགས་པའི་སངས་རྒྱས་གོ་འཕང་མྱུར་ཐོབ་ཤོག ། །།
བ 352



༄༅། །ལྟུང་བཤགས་ཕན་ཡོན་ཚིགས་སུ་བཅད་པ་བཞུགས།
རག་སྤྲུལ་ཐུབ་བསྟན་བཤད་སྒྲུབ་རྒྱ་མཚོ།
ན་མོ་སརྦ་ཤུདྡྷ་བོ་དྷི་ས་ཏྭ་ཡ། མཚན་གྱི་སྣང་བས་ཉོན་མོངས་འཆིང་བ་འདྲལ། །
བསྐལ་ཆེན་ཁྲི་ཕྲག་གནག་པའི་ལས་ཀྱི་མུན། །མོད་ལ་གསལ་མཛད་བཅོམ་ལྡན་ཤཱཀྱའི་
རྒྱལ། །སྙིང་གི་པདྨོར་བཞུགས་ལ་བྱིན་གྱིས་རློབས། །ལྔ་ཁྲིའི་བསྐལ་པའི་སྡིག་འཇོམས་རྡོ་
རྗེའི་སྙིང་། །ཁྲི་དང་ལྔ་སྟོང་ཉེས་སེལ་རིན་ཆེན་འོད། །བརྒྱད་ཁྲིའི་བསོད་ནམས་མིན་
བཅོམ་ཀླུ་དབང་རྒྱལ། །རིག་གི་སྒྲིབ་པའི་གཡུལ་འཇོམས་དཔའ་བོའི་སྡེ། །ཡིད་ཀྱི་ཉེས་པ་
ཞི་བའི་དཔལ་ལ་དགྱེས། །འདུ་སྒོ་འཕྲོག་པའི་མུན་སེལ་རིན་ཆེན་མེ། །འཕགས་པར་
བསྐུར་བའི་སྨག་སྤང་རིན་ཆེན་ཟླ། །མཐོང་བས་སེམས་དམྱལ་འཇིལ་བའི་དོན་ཡོད་པ། །
བསྐྱེད་ཡུམ་སྐུམ་པའི་ཚ་གདུང་རིན་ཟླས་བསིལ། །ཕ་བསད་ལས་ཉོན་དྲི་མ་མེད་པར་
མཛད། །དགྲ་བཅོམ་བསད་པའི་ཉེས་སེལ་དཔལ་མཆོག་སྦྱིན། །རྒྱལ་ལ་ཁྲག་འབྱིན་
ནོངས་པ་ཚངས་པར་མཛད། །འགྲོ་ལ་ཚངས་པ་བྱང་ཆུབ་སེམས་མཆོག་སྦྱིན། །འཕགས་
མར་གཙེས་པའི་དྲི་འཁྲུད་ཆུ་ཡི་ལྷ། །བྱང་སེམས་འཚོ་བསྟུང་སྡིག་སྦྱོང་ཆུ་ལྷའི་ལྷ། །སློབ་པ་
ནོངས་བྱས་ཉེས་འཕྲོག་དཔལ་རབ་བཟང་། །འདུ་སྒོ་འཕྲོག་པའི་ཚ་གདུང་ཙན་ལྡན་དཔལ། །
ལ253



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཆོད་རྟེན་འཇིག་པའི་མུན་སེལ་གཟི་མཐའ་ཡས། །ཞེ་སྡང་སྨག་རུམ་འཇིག་པའི་འོད་ཀྱི་
དཔལ། །ཆགས་སྲེད་ལས་ཉོན་མྱ་ངན་མེད་པའི་དཔལ། །དུག་གསུམ་ཉེས་པའི་ཡུལ་ལ་
སྲེད་པ་མེད། །ལས་ཉོན་དྲི་མ་སྤངས་པ་མེ་ཏོག་དཔལ། །འདོད་ལྷའི་མུན་འཇོམས་ཚང་
པའི་འོད་ཟེར་རོལ། །བསྐལ་བདུན་སྒྲིབ་གཉིས་ཞི་མཛད་པདྨའི་འོད། །འཕགས་ནོར་
དཔལ་གྱི་སེར་སྣའི་དཔུང་པ་འཐགས། །དྲན་པའི་དཔལ་གྱིས་ལུས་ཀྱི་ཉེས་ཀུན་ཞི། །
སངས་རྒྱས་མི་བརྙེས་ལས་འཇིག་མཚན་དཔལ་གྲགས། །ཕྲག་ཏོག་སྡིག་ལས་རྒྱལ་བ་
དབང་པོའི་ཏོག །གཞན་ལ་བགྱིད་རྩལ་ལས་སྒྲིབ་རྣམ་པར་གནོན། །ང་རྒྱལ་གཡུལ་ལས་
ཤིན་ཏུ་རྣམ་པར་རྒྱལ། །མཛའ་བ་འབྱེད་པའི་ཉེས་པ་རྣམས་གནོན་དཔལ། །སྡིག་ལ་ཡི་
རང་མུན་འཇོམས་སྣང་བ་བཀོད། །རིན་ཆེན་པདྨས་ཆོས་སྲུང་སྒྲིབ་ཀུན་གནོན། །དགེ་
འདུན་འབྱེད་པའི་ཉེས་སེལ་རི་དབང་རྒྱལ། །དེ་སོགས་ཕྱོགས་བཅུ་དུས་གསུམ་གཤེགས་
པའི་ཚོགས། །ཡོན་ཏན་མཐའ་ཡས་རྒྱ་མཚོ་འདྲ་ཀུན་ལ། །རྡུལ་རྙེད་ལུས་བཏུད་སྙིང་ནས་
གུས་ཕྱལ་འཚལ། །ཐོག་མེད་ནས་བསགས་སྡིག་ཀུན་སྟོབས་བཞིས་བཤགས། །དངོས་
ཀུན་གྱིས་མཆོད་དགེ་ལ་རྗེ་ཡི་རང་། །ཆོས་འཁོར་བསྐོར་བཞིན་སྲིད་མཐར་བཞུགས་
གསོལ་འདེབས། །དུས་གསུམ་ལེགས་བྱས་བྱང་ཆུབ་ཆེན་པོར་བསྔོ། །བདག་གིས་བླ་མེད་
ཡེ་ཤེས་མཆོག་ཐབ་ཤོག །ཞེས་པའང་བྱ་བྲལ་བཙུན་པ་མཉྫས་རས་བརྗོད་པ་སྲས་བཅས་
རྒྱལ་བས་རྗེས་སུ་འཛིན་པའི་རྒྱུ་རྒྱུར་ཅིག ། དགེའོ། དགེའོ། །
254



༄༅། །བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་
ཉི་མའི་འོད་ཟེར་ཞེས་བྱ་བ་བཞུགས་སོ། །
བློ་བཟང་དཔལ་ལྡན་བསྟན་པའི་ཉི་མ།
ན་མོ་མུ་ནི་ཨིནྡྲ་ཡ། །སྡིག་མུན་སེལ་བྱེད་སྣང་བྱེད་ཀྱི་ཉི་མའི་འོད་ཟེར་ཞེས་བྱ་བ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཚད་མེད་ཐུགས་
རྗེའི་བྱིན་ཟ་འབར་བ་ཡིས། །དཀར་མིན་ལས་ཀྱི་ཚང་ཚིང་ཀུན་བསྲེགས་ཏེ། །བྱང་གྲོལ་
ལམ་བཟང་ཇི་བཞིན་སྟོན་མཛད་པའི། །མཉམ་མེད་ཟས་གཙང་སྲས་པོས་དགེ་ལེགས་
སྩོལ། །བཞིན་རས་ནག་ནོག་གོས་ཀྱི་དྲི་བཀྲུ་སོགས། །དོན་མེད་ལས་ལ་བརྩོན་པ་དོར་
བྱས་ཏེ། །རིང་ནས་བློ་མིག་སྒྲིབ་བྱེད་སྡིག་པའི་མུན། །སེལ་བྱེད་སྟོབས་བཞིའི་བསགས་
སྦྱངས་འདིར་འབད་བྱ། །
དེ་ལ་འདིར་སངས་རྒྱས་སོ་ལྔའི་སྒོ་ནས་བཤགས་པ་ཇི་ལྟར་བྱ་བའི་ཚུལ། བྱང་ཆུབ་
ལྟུང་བཤགས་སུ་གྲགས་པའི་མདོའི་དོན་འཆད་པར་བྱེད་པ་ལ་གསུམ། སྡིག་པ་བཤགས་
པའི་ཕུང་པོ། བསྔོ་བའི་ཕུང་པོ། རྗེས་སུ་ཡི་རང་བ་སོགས་ཀྱི་ཕུང་པོ་བཤད་པའོ། །དང་པོ་
ལ་བཞི། རྟེན་གྱི་སྟོབས། གཉེན་པོ་ཀུན་ཏུ་སྤྱོད་པའི་སྟོབས། རྣམ་པར་སུན་འབྱིན་པའི་
སྟོབས། ཉེས་པ་ལས་སླར་ལྡོག་པའི་སྟོབས་བཤད་པའོ། །དང་པོ་སྟོན་པ་ལ། དུས་རྟག་ཏུ་
ལ255ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་པ་ནས། དགེ་འདུན་ལ་སྐྱབས་སུ་མཆིའོ་ཞེས་པའི་བར་གསུངས། དོན་ནི་མདོ་ལས།
ལྷའི་བུ་ཕག་ཏུ་སྐྱེ་བ་སྐྱབས་འགྲོ་བྱས་པའི་མཐུ་ལ་བརྟེན་ནས་ངན་འགྲོའི་སྐྱེ་གནས་ལས་
ལྡོག་ཏེ་ཡངས་པ་ཅན་དུ་ཚོང་དཔོན་གྱི་བུ་ཁྱེའུ་ཤེས་ལྡན་དུ་སྐྱེས་ཏེ་དེ་བཞིན་གཤེགས་པའི་
སྤྱན་སྔར་བདེན་པ་མངོན་སུམ་མཐོང་བར་གསུངས་པ་བཞིན། དཀོན་མཆོག་གསུམ་ལ་
སྐྱབས་སུ་འགྲོ་བ་དང༌། བྱང་ཆུབ་ཏུ་སེམས་བསྐྱེད་པ་ནི་སྟོབས་བཞིའི་ནང་ནས་རྟེན་གྱི་
སྟོབས་གྱི་གཙོ་བོ་ཡིན་ཏེ། རྒྱལ་པོ་མ་སྐྱེས་དགྲས་རང་གི་ཕ་གཟུགས་ཅན་སྙིང་པོ་བསད་
ཀྱང་། ཕྱིས་བྱང་ཆུབ་ཏུ་སེམས་བསྐྱེད་པ་ལ་བརྟེན་ནས་མཚམས་མེད་པའི་ལས་ལྷག་མ་མ་
ལུས་པ་དག་པ་ཡིན་ཏེ་བཤེས་སྤྲིངས་ལས། གང་ཞིག་སྔོན་ཆད་བག་མེད་གྱུར་ན་ཡང་། །
ཕྱིས་ནས་བག་དང་ལྡན་པར་གྱུར་དེ་ཡང༌། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །
དགའ་བོ་སོར་འཕྲེང་མཐོང་ལྡན་བདེ་བྱེད་བཞིན། །ཞེས་གསུངས། དེའང་བྱང་ཆུབ་སེམས་
དཔའི་སྡེ་སྣོད་ལས། བྱང་ཆུབ་སེམས་དཔའ་སྟོབས་བཞི་དང་ལྡན་ན། བྱས་ཤིང་བསགས་
པའི་སྡིག་པ་ཡང་ཟིལ་གྱིས་གནོན་པར་འགྱུར་རོ། །ཞེས་གསུངས་པ་ལྟར། ཐོག་མར་རྟེན་
གྱི་སྟོབས་ཀྱི་སྐབས་འདིར་སྟོབས་གཞན་རྣམས་དང་། སྐྱབས་འགྲོའི་རྒྱུ་གཉིས་ཚང་བའི་
སྒོ་ནས་ཁ་ཙམ་ཚིག་ཙམ་མིན་པར་སྙིང་ཐག་པ་ནས་སྐྱབས་ཡུལ་དཀོན་མཆོག་གསུམ་ལ་
ཡིད་ཆེས་ཀྱི་བློ་ལིང་སྐྱུར་དང་ལྡན་པ་ཞིག་གལ་ཆེའོ། །
གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ལ། མཚན་ལ་བརྟེན་པ། མདོ་སྡེ་ཟབ་
མོ་ལ་བརྟེན་པ། ཆོས་ཉིད་ཟབ་མོ་ལ་བརྟེན་པ། བཟླས་བརྗོད་ལ་བརྟེན་པ། མཆོད་པ་ལ་
བརྟེན་པ། སྐུ་གཟུགས་ལ་བརྟེན་པ་བཅས་དྲུག །བསླབ་བཏུས་ལས་གསུངས་ཤིང་།
གཞན་ཡང་མང་མོད་ཀྱང་འདིར་མཚན་དང་
། མདོ་སྡེ་ཟབ་མོ་ལ་བརྟེན་པ་གཉིས་དངོས་སུ་
ཚང་ཞིང་། །ཆོས་ཉིད་ཟབ་མོ་ལ་བརྟེན་པ་སོགས་ཚང་མིན་གང་ཟག་གི་དབང་པོ་རྣོ་རྟུལ་ལ་
ལ256



བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་ཉི་མའི་འོད་ཟེར།
རག་ལས་སོ། །
དེ་དག་གི་དོན་སྟོན་པ་ལ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །
ཞེས་པ་ནས། རི་དབང་གི་རྒྱལ་པོ་ལ་ཕྱག་འཚལ་ལོ། །ཞེས་པའི་བར་གསུངས། འདི་དག་
གི་དོན་བཅོམ་ལྡན་གྱི་སྐད་དོད་བྷ་ག་ཝན་ཞེས་པ། འཇིག་རྟེན་པའི་ལྷ་མཐུ་བོ་ཆེ་རྣམས་
ལའང་འཇུག་པས་ན། དེ་དག་ལས་ཁྱད་པར་དུ་འཕགས་པའི་ཕྱིར་བོད་སྐད་དུ་འདས་ཞེས་
པ་སྔོན་གྱི་ལོ་ཙཱ་བ་རྣམས་ཀྱི་བསྣན་པ་ཡིན་ཅིང་། དོན་ནི་བདུད་བཞི་བཅོམ་ཞིང་སྲིད་ཞིའི་
མཐའ་ལས་འདས་པའམ། བྷ་ག་ཝན་ཞེས་པ་སྐལ་ལྡན་ལའང་འཇུག་པས་དེའི་དབང་དུ་
བྱས་ན། ཇི་སྐད་དུ། དབང་ཕྱུག་ཉིད་དང་གཟུགས་བཟང་དང་། །དཔལ་དང་གྲགས་དང་
ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །འདི་དག་རྣམས་ལ་སྐལ་ཞེས་བྱ། །
ཞེས་གསུངས་པ་ལྟར། དབང་ཕྱུག་ལ་སོགས་པས། སྐལ་བ་དྲུག་དང་ལྡན་པས་ན། སྐལ་
ལྡན་ནམ་བཅོམ་ལྡན་ཞེས་བྱ། ཆོས་སྐུའི་ངང་དུ་ཕར་གཤེགས་པའམ། དེའི་ངང་ལས་
གཟུགས་སྐུའི་རྣམ་པར་ཚུར་གཤེགས་པས་ན་དེ་བཞིན་གཤེགས་པ། ཉོན་མོངས་པའི་དགྲ་
མ་ལུས་པ་བཅོམ་ཞིང་ཉོན་སྒྲིབ་ཀྱི་བག་ཆགས་ཤེས་བྱའི་སྒྲིབ་པ་ལྷག་མ་མ་ལུས་པ་སྤངས་
པ་སྤངས་པ་ཕུན་སུམ་ཚོགས་ཤིང་། ཚོགས་གཉིས་ཡོངས་སུ་རྫོགས་ཏེ་ཤེས་ཉོན་གྱི་གཉིད་
ལས་སངས་ཤིང་ཤེས་བྱ་མ་ལུས་པ་ལ་བློ་གྲོས་ཀྱི་སྣང་བ་རབ་ཏུ་རྒྱས་པ། ཡོན་ཏན་གྱི་
དཔལ་ཕུན་སུམ་ཚོགས་པ་ལ་མངའ་བརྙེས་ཏེ་བདུད་བཞིའི་གཡུལ་ལས་རྒྱལ་བ་མང་པོས་
བསྐུར་བའི་རྒྱལ་པོའི་རིགས་ཤཱཀྱ་ཟས་གཙང་གི་སྲས་སུ་སྐུ་འཁྲུངས་པས་རྣམ་འདྲེན་ཐུབ་
པའི་ཉི་མ་སྟོང་གི་ནང་ནས་བཞི་པ་ཐུགས་རྗེ་དང་འཕྲིན་ལས་ཕུལ་དུ་བྱུང་བ་བསྟན་པའི་
བདག་པོ་དང་རང་གི་དྲིན་ཅན་རྩ་བའི་བླ་མ་དབྱེར་མེད་པ་ལ་ལུས་ངག་ཡིད་གསུམ་གྱི་སྒོ་
~257



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་ཕྱག་འཚལ་ཞེས་པ་སྟེ། ཕྱག་འཚལ་བའི་སྐད་དོད་ན་མོ་ཞེས་པ་ནི། ཎ་མ་རབ་ཏུ་
འདུད་པ་དང་སྒྲ་ལའོ་ཞེས་པའི་བྱིངས་ལས་གྲུབ་པས་སོ། །
དེ་བཞིན་གཤེགས་པ་རིན་ཆེན་འོད་འཕྲོ་སོགས་ཀྱི་མཚན་ལ། མདོ་སྡེ་ལ་མཚན་
རྐྱང་པ་ལས་དེ་བཞིན་གཤེགས་པ་ཞེས་མ་བཤད་ཀྱང་ཁམས་གསུམ་ཆོས་ཀྱི་རྒྱལ་པོ་ཙོང་
ཁ་པ་ཆེན་པོ་ལ་སངས་
ད་པོ་ལ་སངས་རྒྱས་སོ་ལྔས་ཞལ་གཟིགས་སྐབས་སོ་སོའི་མཚན་གྱི་མགོར་དེ་
བཞིན་གཤེགས་པ་ཞེས་གསུངས་པ་ནི་དགོས་པས་ཁྱད་པར་ཅན་ལ་དགོངས་པ་ཡིན་ནོ། །
སངས་རྒྱས་སོ་ལྔའི་མཚན་གྱི་དོན། ཐོག་མ་ཐུགས་བསྐྱེད་ཚུལ་དང་། རྒྱལ་སྲས་ཀྱི་སྤྱོད་པ་
ལ་སློབ་ཚུལ། སངས་རྒྱས་ནས་འཕྲིན་ལས་ཉེར་བདུན་གྱི་སྒོ་ནས་སེམས་ཅན་གྱི་དོན་
བསྒྲུབ་པའི་ཚུལ་སོགས་ལ་
པ་སོགས་ལ་དཔགས་ཏེ་གསུངས་པ་ཡིན་ཞིང་།
སོ་སོའི་མཚན་དོན་ཚིག་
ཟིན་ལྟར་གོ་སླ་བས་འདིར་ཡི་གེའི་ཚོགས་ཀྱི་འཇིགས་ནས་མ་བཀོད་པས་མདོ་སྡེ་ལས་
ཤེས་པར་བྱའོ། །
གསུམ་པ་རྣམ་པར་སུན་འབྱིན་པའི་སྟོབས་ལ་གཉིས། མཁྱེན་པར་གསོལ་བ་དང་།
ཉེས་པ་སྔར་བྱས་ལ་འགྱོད་སེམས་ཇི་ལྟར་བྱ་བའི་ཚུལ་ལོ། །དང་པོ་སྟོན་པ་ལ། དེ་དག་ལ་
སོགས་པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན། ཞེས་པ་ནས། བདག་ལ་
དགོངས་སུ་གསོལ། ཞེས་པའི་བར་སྟེ། དོན་ནི་སྐྱེས་རབས་ལས། མ་ཚོར་བ་ནི་སྡིག་པ་
བྱེད་པ་དག །དུག་ཟོས་བཞིན་དུ་བདེ་བར་ག་ལ་འགྱུར། །ལྷ་དང་རྣལ་འབྱོར་ཅན་གྱི་མི་
དག་ནི། །རྣམ་དག་མིག་གི་མི་མཐོང་མ་ཡིན་ནོ། །ཞེས་གསུངས་པ་ལྟར། དེ་བཞིན་
གཤེགས་པ་དེ་རྣམས་ཆོས་ཐམས་ཅད་ལ་ལྐོག་ཏུ་མ་གྱུར་བའི་སྤྱན་མངའ་བས་ན། རང་གི་
སྔོན་ཆད་གཞན་གྱི་མངོན་སུམ་དང་། ལྐོག་ཏུ་ཉེས་པ་ཅི་བསགས་པ་ཐམས་ཅད་སངས་
རྒྱས་དེ་རྣམས་ཀྱིས་གསལ་ལེར་གཟིགས་པས་ན། རང་ཉིད་ཀྱིས་ཀྱང་དེ་ལྟར་གཟིགས་པ་
258



བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་ཉི་མའི་འོད་ཟེར།
ཤེས་པར་བྱས་ཏེ་དེ་བཞིན་གཤེགས་པ་རྣམས་ཀྱི་སྤྱན་སྔར་འདུག་བཞིན་དུ་ཉེས་སྤྱོད་དེ་ལྟ་
བུ་ལ་འཇུག་པ་ཤིན་ཏུ་གཡར་ཚ་སྙམ་དུ་ངོ་ཚ་ཁྲེལ་ཡོད་བསྐྱེད་དགོས་སོ། །
གཉིས་པ་ཉེས་པ་སྔར་བྱས་ལ་འགྱོད་སེམས་ཇི་ལྟར་བྱ་བའི་ཚུལ་ལ་གཉིས། ཉེས་
པ་ལ་བསྔོ་བགྲང་བྱ་བ་དང་། འགྱོད་པ་དྲག་པོས་བཤགས་པའི་ཚུལ་ལོ། །དང་པོ་སྟོན་པ་
ལ། བདག་གི་སྐྱེ་བ་འདི་དང་། ཞེས་པ་ནས། ལས་ཀྱི་སྒྲིབ་པ་གང་ལགས་པ་དེ་དག་ཐམས་
ཅད་ཅེས་པའི་བར་གསུངས། འདི་དག་བརྗོད་པའི་སྐབས་སུ་མི་དགེ་བ་བཅུའི་རྣམ་སྨིན་གྱི་
འབྲས་བུ། ཆེན་པོ་སྤྱད་པས་དམྱལ་བ། འབྲིང་སྤྱད་པས་ཡི་དྭགས། ཆུང་ངུ་སྤྱད་པས་དུད་
འགྲོ། རྒྱུ་མཐུན་གྱི་འབྲས་བུ། སྲོག་གཅོད་ཀྱི་བདེ་འགྲོའི་རྟེན་ཐོབ་ཀྱང་ཚེ་ཐུང་། མ་བྱིན་
ལེན་གྱི་ལོངས་སྤྱོད་དབུལ། ལོག་གཡེམ་གྱི་ཆུང་མ་བསྲུང་དུ་མི་བཏུབ་ཅིང་འགྲན་ཟླ་ཅན་
དུ་འགྱུར། བརྫུན་གྱི་མི་ཁ་སྡང་། ཕྲ་མས་མཛའ་བཤེས་ཉུང་། ཚིག་རྩུབ་ཀྱིས་མི་སྙན་པ་
མང་དུ་ཐོས། ངག་འཁྱལ་གྱིས་ཚིག་མི་བཙན། བརྣབ་སེམས་ཀྱིས་ཡིད་ཀྱི་རེ་བ་མི་འགྲུབ།
གནོད་སེམས་ཀྱིས་འཇིགས་སྐྲག་ཆེ། ལོག་ལྟས་ཡང་དག་པའི་ལྟ་བ་ལ་རྨོངས་པར་གྱུར།
བདག་པོའི་འབྲས་བུ་སྲོག་གཅོད་པས་བཟའ་བཏུང་དང་སྨན་གྱི་ནུས་པ་ཉམས། མ་བྱིན་
ལེན་གྱིས་ལོ་འབྲས་ཉུང་ངུར་འགྱུར། ལོག་གཡེམ་གྱི་གང་དུ་གནས་པའི་གནས་འདམ་
རྫོབ་ལ་སོགས་པའི་ཡ་འདི་ནས་འཕྲུ་ཆད།བརྫུན་གྱིས་ཡུལ་དེར་བློ་ཁྲིད་དང་འཇིགས་པ་མང་།
ཕྲ་མས་ས་ཕྱོགས་མི་སྙོམས་ཤིང་བགྲོད་དཀའ། ཚིག་རྩུབ་ཀྱིས་ངམ་གྲོག་དང་སྡོང་སྡུམ་
དང་། ཚེར་མ་ལ་སོགས་ཡིད་དུ་མི་འོང་། ངག་འཁྱལ་གྱིས་འབྲས་བུ་ཅན་གྱི་ཤིང་ལ་འབྲས་
བུ་མི་ཆགས། བརྣབ་སེམས་ཀྱིས་ཕུན་ཚོགས་ཐམས་ཅད་རིམ་གྱིས་འགྲིབ། གནོད་སེམས་
ཀྱི་ནད་འཁྲུག་དགྲ་གདོན་སོགས་ཀྱིས་འཚེ་བ་མང་། ལོག་ལྟས་བཟང་ངན་གོ་ལྡོག་པར་
འགྱུར་བས་དེ་ལྟར་མི་དགེ་བ་བཅུས་བསྡུས་པའི་ཐོག་མ་མེད་པ་ནས་བསགས་པའི་ལས་
~259



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ངན་པ་སྤྱི་དང་། ཁྱད་པར་ཚེ་འདིར་སྡོམ་པ་གསུམ་གྱི་བཅས་མཚམས་དང་འགལ་བ་
སོགས་ཉེས་ལྟུང་དྲན་ཡུལ་དུ་གྱུར་པ་རྣམས་ལ། སྔར་བཤད་པའི་རྣམ་སྨིན་ལ་སོགས་པའི་
འབྲས་བུ་སྡུག་བསྔལ་ཇི་ལྟར་མྱོང་དགོས་པའི་ཚུལ་རྣམས་བསམ་ཏེ་ཁོང་བར་དུག་སོང་བ་
བཞིན་དུ་འགྱོད་སེམས་དྲག་པོས་མིག་ནས་མཆི་མ་འཁྲུག་པ་དང་ལུས་ཀྱི་བ་སྤུ་གཡོ་བ་ལ་
སོགས་པ་མ་བྱུང་བར་དུ་བསམ་མོ། །
གཉིས་པ་འགྱོད་པ་དྲག་པོས་བཤགས་པའི་ཚུལ་སྟོན་པ་ལ། སངས་རྒྱས་བཅོམ་
ལྡན་འདས་སྐུ་ཡེ་ཤེས་སུ་གྱུར་པ། ཞེས་པ་ནས། མི་སྦེད་དོ་ཞེས་པའི་བར་གསུངས། འདི་
དག་བརྗོད་པའི་སྐབས་སུ། དུག་གཞོམ་པའི་ཕྱིར་དུ་སྨན་དཀར་པོ་ཆིག་ཐུབ་བསྟེན་པ་
ལྟར། དེ་བཞིན་གཤེགས་པ་སོ་ལྔ་ལ་སོགས་པའི་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱི་སྤྱན་སྔར། སྔར་བྱས་ཀྱི་ཉེས་པ་ཐམས་ཅད་འཆབ་སེམས་
སྐད་ཅིག་ཀྱང་མེད་པར་འགྱོད་པ་དྲག་པོའི་སྒོ་ནས་སྡིག་པའི་འཁོར་གསུམ་རང་བཞིན་
གྱིས་མེད་པར་རྟོགས་པའི་སྒྱུ་མ་ལྟ་བུའི་སྒོ་ནས་བཤགས་པས་སྔར་བྱས་ཀྱི་སྡིག་པ་ཐམས་
ཅད་བྱང་བར་བསམ་མོ། །
བཞི་པ་ཉེས་པ་ལས་སླར་ལྡོག་པའི་སྟོབས་སྟོན་པ་ལ། སླན་ཆད་ཀྱང་སྡོམ་པར་
བགྱིད་ལགས་སོ། །ཞེས་པ་འདི་གསུངས། ཕྱིན་ཆད་སྡོམ་སེམས་འདི་ཤིན་ཏུ་གལ་ཆེ་སྟེ།
འདུལ་བ་རྒྱ་ཆེར་འགྲེལ་ལས་ཕྱིན་ཆད་སྡོམ་སེམས་མེད་པར་མཐོང་ལགས། སྡོམ་ལགས།
ཞེས་ཟེར་བ་ལ། སྡིག་པ་སྔར་བསགས་མི་འདག་པའི་ཁར་བརྫུན་སྨྲས་པའི་ཉེས་པ་རེ་
འབྱུང་བར་བཤད་པས་ཕྱིན་ཆད་སྲོག་ལ་བབས་ཀྱང་ཉེས་སྤྱོད་དེ་ལྟ་བུ་ལ་འཇུག་པར་མི་
བྱའོ་སྙམ་པའི་སྡོམ་སེམས་དྲག་པོ་བསྐྱེད་དོ། །
གཉིས་པ་བསྡོ་བའི་ཕུང་པོ་བཤད་པ་ལ་གཉིས། དེ་བཞིན་གཤེགས་པ་རྣམས་ལ་
~260ལ



བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་ཉི་མའི་འོད་ཟེར།
དཔང་པོར་གསོལ་བ་དང་། བསྔོ་བ་དངོས་སོ། །དང་པོ་སྟོན་པ་ལ། སངས་རྒྱས་བཅོམ་ལྡན་
འདས་དེ་དག་ཐམས་ཅད་བདག་ལ་དགོངས་སུ་གསོལ། །ཞེས་གསུངས། འདི་བརྗོད་པའི་
དགོས་པ་ནི། ལམ་རིམ་ཆེན་མོ་ལས། ངེས་འབྱུང་བྱང་སེམས་ཡང་དག་པའི་ལྟ་བ་གསུམ་
གང་གི་ཡང་རྩིས་མ་ཟིན་པའི་ལུས་ངག་གི་དགེ་བ་བྱས་པ་རྣམས་ཞིང་གི་མཐུ་ལ་བརྟེན་པ་
འགའ་རེ་མ་གཏོགས་ཀུན་འབྱུང་འཁོར་བའི་འཁོར་ལོ་བསྐོར་བ་ཙམ་དུ་གསུངས་པས་ན་
འདིར་ཞིང་ཁྱད་པར་ཅན་སངས་རྒྱས་བྱང་སེམས་ཐམས་ཅད་ལ་དཔང་པོར་གསོལ་བ་ནི།
ཞིང་ཁྱད་པར་ཅན་གྱི་མཐུ་ལ་བརྟེན་པའོ། །
གཉིས་པ་བསྔོ་བ་དངོས་སྟོན་པ་ལ། བདག་གི་སྐྱེ་བ་འདི་དང་ཞེས་པ་ནས། བདག་
གིས་ཀྱང་ཡོངས་སུ་བསྔོ་བར་བགྱི་ཞེས་པའི་བར་གསུངས། འདིའི་སྐབས་སུ་ཚིག་དོན་
དྲན་བཞིན་པའི་སྒོ་ནས། དུས་གསུམ་དུ་བསགས་པའི་དགེ་རྩ་ཐམས་ཅད་བླ་ན་མེད་པའི་
བྱང་ཆུབ་ཏུ་འདུན་པ་དྲག་པོས་བསྔོ་བ་ནི། ཀླུའི་རྒྱལ་པོ་རྒྱ་མཚོས་ཞུས་པ་ལས། ཇི་ལྟར་རྒྱ་
མཚོ་ཆེ་ནང་ཆུ་ཐིགས་ལྷུང་། །རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་རྒྱུར་
བསྔོས་དགེ་བ་ཡང་། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་གསུངས་པ་ལྟར། དགེ་
བ་གང་བསགས་པ་ཐམས་ཅད་ཆུད་མི་ཟ་ཞིང་། གོང་ནས་གོང་དུ་འཕེལ་བའི་ཐབས་དམ་
པའོ། །སྡིག་པ་ཐམས་ཅད་ནི་སོ་སོར་བཤགས་ཞེས་པ་ནི། བཤགས་པའི་དོན་བསྡུ་ཡིན་ནོ། །
གསུམ་པ་རྗེས་སུ་ཡི་རང་བ་སོགས་ཀྱི་ཕུང་པོ་ལ། རྗེས་སུ་ཡི་རང་བ། ཆོས་ཀྱི་
འཁོར་ལོ་བསྐོར་བར་བསྐུལ་བ། མྱ་ངན་ལས་མི་འདའ་བར་གསོལ་བ་འདེབས་པ་རྣམས་
སུ་ཡོད་པས། དེ་དག་སྟོན་པ་ལ་བསོད་ནམས་ཐམས་ཅད་ལ་རྗེས་སུ་ཡི་རང་ངོ་། །ཞེས་པ་
ནས། གསོལ་བ་འདེབས་སོ་ཞེས་པའི་བར་གསུངས། འདི་དག་གི་སྐབས་སུ་དམིགས་པ་
ཡིད་ལ་བྱ་ཚུལ་དང་། སོ་སོའི་ཕན་ཡོན་སོགས་ནི་མྱུར་ལམ་དམར་ཁྲིད་ལས་ཇི་ལྟར་
ལ261ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུངས་པ་ལྟར་རོ། །བདག་བླ་ན་མེད་པ་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག་
ཅེས་པ་ནི། སྔར་བཤད་པའི་རྟེན་གྱི་སྟོབས་བྱང་ཆུབ་ཀྱི་སེམས་བསྒོམ་པ་ཡིན་པས་འདིའི་
སྐབས་སུ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་
འདོད་ཀྱི་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད། མི་མཆོག་རྒྱལ་བ་ཞེས་པ་ནས།
སྐྱབས་སུ་ཉེ་བར་མཆིའོ་ཞེས་པའི་བར། སྔར་བཤད་པའི་རྟེན་གྱི་སྟོབས་སྐྱབས་འགྲོ་དང་
དོན་གཅིག་གོ། །
དེ་ལྟར་སྟོབས་བཞིའི་བཤགས་པ་ལ་འབད་པའི་ཚེ། གནས་ཁང་བྱི་དོར་བྱས། ཅི་
འབྱོར་བའི་མཆོད་པ་བཤམས། དཀོན་མཆོག་གསུམ་གྱི་སྐུ་གསུང་ཐུགས་ཀྱི་རྟེན་དགྲམ།
དེ་དག་ལ་དཀོན་མཆོག་གསུམ་དངོས་གྱི་འདུ་ཤེས་བསྐྱེད། བདུན་གྱི་ནམ་མཁར་ཡང་
དཀོན་མཆོག་གསུམ་གྱི་ལྷ་ཚོགས་སྤྲིན་གྱི་ཕུང་པོ་འཁྲིགས་པ་བཞིན་གསལ་བཏབ་ལ།
རང་གི་ལུས་ཞིང་ཐམས་ཅད་ཀྱི་རྡུལ་དང་མཉམ་པར་སྤྲུལ་ནས་ཕྱག་འཚལ་བ་ལུས་ཀྱི་ཕྱག །
ལུས་རེ་རེ་ལ་མགོ་དཔག་ཏུ་མེད་པ། མགོ་རེ་རེ་ལ་ཁ་དཔག་ཏུ་མེད་པ། ཁ་རེ་རེ་ལ་ལྕེ་
དཔག་ཏུ་མེད་པར་སྤྲུལ་ནས་ཕྱག་འཚལ་བ་ངག་གི་ཕྱག །ཚོགས་ཞིང་རྣམས་སྐྱོན་ཀུན་
ཟད། ཡོན་ཏན་ཀུན་ལྡན་དུ་བལྟས་ནས་ཕྱག་འཚལ་བ་ཡིད་ཀྱི་ཕྱག་སྟེ། སྒོ་གསུམ་གྱི་སྒོ་
ནས་ཕྱག་འཚལ་བ་དང་བཅས་ཏེ་ཕུང་པོ་གསུམ་པའི་མདོ་འདི་ཉིད་བརྒྱ། སྟོང་། ཁྲི།
འབུམ་ལ་སོགས་པ་བརྗོད་ཅིང་། དེའང་སྔར་བཤད་པའི་སྟོབས་བཞི་ཚང་བའི་སྒོ་ནས་
བཤགས་པ་ལ་འབད་པས་སྐུལ་བྱེད་ཀྱིས་གཟུངས་ལས་གསུངས་པ་ལྟར། རྨི་ལམ་དུ་ཟས་
ངན་སྐྱུགས་པ་དང་། ཞོ་དང་འོ་མ་འཐུང་བ་དང་། མི་ནག་པོ་དང་། མ་ཧེ་ཐུབ་པ་དང་། ཉི་
ཟླ་ཤར་བ་དང་། དགེ་འདུན་གྱི་སྡེ་མཐོང་བ་དང་། རི་དང་ཁང་བཟང་ལ་འཛེག་པ། སེངྒེ་ཁྲི་
ལ་འདུག་པ་སོགས་སྡིག་སྒྲིབ་དག་པའི་མཚན་མ་བརྟན་པོ་ཡང་ཡང་མ་བྱུང་གི་བར་དུ་
262ལ



བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་ཉི་མའི་འོད་ཟེར།
བཤགས་བསྡམས་ལ་འབད་པར་བྱའོ། །
སྨྲས་པ། འགྱོད་ཅིང་སྡོམ་པའི་བསམ་པ་དྲག་པོ་ཡིས་། །ཞིང་མཆོག་དམ་པ་མཆོག་
གསུམ་སྤྱན་སྔ་རུ། །ཐོག་མེད་དུས་ནས་བསགས་པའི་ངན་སོང་གི། །རྒྱུ་ཚོགས་ལས་ངན་
མ་ལུས་བཤགས་པ་གནད། །
ཅེས་བྱང་ཆུབ་ལྟུང་བཤགས་ཀྱི་དོན་འགྲེལ་སྡིག་མུན་སེལ་བྱེད་སྣང་བྱེད་ཉི་མའི་
འོད་ཟེར་ཅེས་བྱ་བ་འདི་ནི་རྒྱུད་སྨད་གྲྭ་རིགས་དགེ་སློང་སྐལ་བཟང་སྦྱིན་པས་བསྐུལ་བའི་
ངོར། ༧ཤཱཀྱའི་དགེ་སློང་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་
དཔལ་བཟང་པོས་ལྷ་ལྡན་སྤྲུལ་བའི་གཙུག་ལག་ཁང་དུ་སྦྱར་བའོ།། །།
ལ263



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་
ཟིན་བྲིས་ཐར་འདོད་སྙིང་གི་དགའ་སྟོན་
ཞེས་བྱ་བ་བཞུགས་སོ། །
ཤེས་རབ་དཔལ་ལྡན།
ན་མོ་གུ་རུ་མུ་ནཱིནྡྲ་མཧཱ་བཛྲ་དྷཱ་རཱ་ཡ། རྒྱལ་ཀུན་ཡེ་ཤེས་མཚན་དཔེས་བཀླུབས་གང་
འཇམ་དཔལ་དབྱངས་སུ་གྲགས་པའི་མགོན། །གསུམ་ལྡན་རྡོ་རྗེ་འཛིན་པའི་ཟོལ་གྱིས་བློ་
བཟང་རྒྱལ་བའི་ལུང་རྟོགས་ཆོས། །སླར་ཡང་བཤད་སྒྲུབ་གཙང་མའི་སྟོབས་ཀྱིས་ཕྱོགས་
དུས་ཀུན་ཏུ་འཕེལ་མཛད་པ། །མཁས་བཙུན་བཟང་གྲུབ་དཔལ་ལྡན་བླ་མས་བྱང་ཆེན་
བར་དུ་བརྩེ་བས་སྐྱོངས། །བསྐལ་བཟང་རྒྱལ་བའི་ཏོག་གྱུར་སྟོན་པ་དང་། །མི་ཕམ་འཇམ་
དབྱངས་ཇོ་འབྲོམ་ཙོང་ཁ་པ། །བློ་བཟང་ཆོས་རྒྱན་ཡོངས་འཛིན་པཎྜི་ཏ། །དྷརྨ་བྷ་དྲ་སོགས་
ལ་གུས་ཕྱག་འཚལ། །ཀུན་མཁྱེན་བླ་མའི་ལེགས་བཤད་རྒྱ་མཚོའི་གཏིང་། །བྱིས་བློའི་༡
ན་སོར་རྩེས་འཚོལ་བ་བཞད་གད་ཀྱི། །གནས་སུ་ངེས་ཀྱང་དམ་པའི་གསུང་ནན་བཞིན། །
རེག་ཟིག་མདོར་བསྡུས་ངོ་ཚ་བཏང་ནས་སྤྲོ། །
འདིར་བདག་ཅག་གི་སྐྱབས་གནས་དམ་པ་མདོ་སྔགས་རིག་གནས་ཐམས་ཅད་ཀྱི་
བསྟན་པའི་བདག་པོ་རྗེ་བཙུན་བླ་མ་རྡོ་རྗེ་འཆང་ཆེན་པོ་དབྱངས་ཅན་གྲུབ་པའི་རྡོ་རྗེ་
264



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
དཔལ་བཟང་པོའི་ཞབས་དྲུང་ནས། རྒྱལ་བའི་གསུང་རབ་ཐམས་ཅད་ཀྱི་སྙིང་པོ་ཤིང་རྟ་
ཆེན་པོ་གཉིས་ཀྱི་ལམ་སྲོལ་མཉམ་མེད་ཇོ་བོ་རྗེ་དཔལ་ལྡན་ཨ་ཏི་ཤ་དང་། ཁམས་གསུམ་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བཞེད་པ་མཐར་ཐུག་པ། བྱང་ཆུབ་ལམ་གྱི་རིམ་པའི་
དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་ཞེས་པ་པཎ་ཆེན་ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་ལེགས་བཤད་ཆེན་
པོ་གང་དེའི་ཉམས་འཁྲིད་ཟབ་མོ་དམ་པའི་ཕྱག་བཞེས་མ་ཉམས་པར་ལེགས་པར་སྩལ་
བའི་སྐབས་གསུང་བཤད་ཐམས་ཅད་གཞུང་ཐོག་ཏུ་ཤིན་ཏུ་འབྱོར་ཞིང་། ལུང་རིགས་དྲི་མ་
མེད་པའི་དགག་སྒྲུབ་རྒྱ་ཆེ་བ་དང་། སྐབས་འགར་ལོ་རྒྱུས་འབྲེལ་ཆགས་ལ་ངོ་མཚར་བས་
མཚོན་མདོར་ན་ཟབ་ཅིང་རྒྱ་ཆེ་བར་གསུངས་པས་མཐའ་དག་སྨོས་ཅི་དགོས། ཆ་ཤས་ཙམ་
རེ་ངེས་ཁུལ་ཡང་རྗེ་ཉིད་ཀྱིས་བཞེད་པའི་ཚིག་དོན་མ་ཉམས་པར་འབྱུར་བའི་རེ་བ་གཏན་
ནས་མ་མཆིས་པ་ཞིག་ལགས་མོད། འོན་ཏེ་ལམ་གྱི་ལུས་བྱིངས་ལ་སྔོན་བྱོན་དམ་པ་མང་
པོས་ཟིན་བྲིས་མཛད་པ་སོགས་ལ་མ་གསུངས་པའི་ལེགས་བཤད་དོན་གནད་མཆོག་ཏུ་ཆེ་
བའང་མཐའ་ཡས་པ་ཞིག་སྩལ་བ་རྣམས་བརྗེད་པར་ཤིན་ཏུ་ཕངས་ན་ཡང་། བདག་ལྟ་བུ་
བློ་དང་སྤོབས་པ་ཆབས་ཅིག་ཏུ་ཕྲ་བས་ཟིན་བྲིས་འདེབས་པའི་ནུས་པ་མ་རྙེད་ཅིང་།
འདིར་ནི་ཆོས་ཀྱི་འཁོར་ལོ་འདི་ཉིད་བསྐོར་བར་གསོལ་བ་འདེབས་པ་སོགས་ཐུགས་
བསྐྱེད་དམ་བཅའ་བཟང་པོའི་མཐུ་དཔུང་གྲུབ་པ་སྨོན་ལམ་སྤྲུལ་སྐུ་རིན་པོ་ཆེ་ཡེ་ཤེས་
བསྟན་པའི་རྒྱལ་མཚན་དཔལ་བཟང་པོས་ལྟུང་བཤགས་དང་སྤྱི་བཤགས་གཉིས་ལ་ཟིན་
བྲིས་དེ་ཐོབས་ཤིག་ཅེས་ནན་གྱིས་གསུངས་པར་བརྟེན། དེ་གཉིས་ལའང་བཀའ་བཤད་རྒྱ་
ཆེར་སྩལ་བ་ལས། མདོར་བསྡུས་ས་བཅད་ཙམ་ཞིག་དགོད་པའི་བྱ་བ་ལ་ཞུགས་སོ། །
དེ་ཡང་སྦྱོར་བའི་ཆོས་ལྔ་པ་བསག་སྦྱང་གི་གནད་མ་ལུས་པར་བསྡུས་པ་ཡན་ལག་
༤265ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདུན་པ་གྲགས་པ་འདི་ཉིད་ལས་འཕྲོས་པའི་བཤགས་པའི་སྐབས་འདི་སྐད་ཅེས་ཐོས་ཏེ།
རྗེ་བདག་ཉིད་ཆེན་པོས། ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་ཏུ་སྟོབས་བཞི་
ཚང་བ་བསྟེན་པ་གཅེས། །ཞེས་གསུངས་པ་ལྟར་རང་ཅག་རྣམས་ལ་ཐོག་མར་ལས་སྒྲིབ་
སྦྱོང་བ་འདི་ཁོ་ན་གལ་ཤིན་ཏུ་ཆེ་གཤིས། བདག་གི་སྐྱབས་མགོན་བླ་མ་རིན་པོ་ཆེའི་ལྷན་
ཐབས་ལས་ཀྱང་། ལོང་སྐབས་བྱུང་ཚེ་མཚམས་འདིར་ལྟུང་བཤགས་བརྐྱངས་ཕྱག་དང་
བཅས་པ་བྱའོ། །ཞེས་གསུངས་པ་ཡིན་པས་དེ་དོན་ཉམས་བཞེས་ལ་འཁེལ་བ་ཞེས་མཛད་
དགོས། ཉམས་སུ་ལེན་པ་ལའང་དེའི་ཚེའི་དམིགས་པ་ཡིད་ལ་བྱ་ཚུལ་ཤེས་དགོས་པས།
དེས་ན་དམིགས་པ་འཆར་བདེ་བའི་བཤད་པ་རྐང་གྲངས་ཙམ་ཞིག་ཞུ་ན།
ལྟུང་བཤགས་འདི་ནི་སྡིག་སྒྲིབ་སྤྱི་དང་ཁྱད་པར་བྱང་ཆུབ་སེམས་ཀྱི་ལྟུང་བ་སྦྱོང་བ་
ལ་ཆེས་བསྔགས་པའི་ཕྱིར་མཚན་དུའང་བྱང་ཆུབ་ལྟུང་བཤགས་ཞེས་ཐོགས་པ་ཡིན། འདི་
དོན་བཤད་པ་ལ་ས་བཅད་ཀྱི་དབང་དུ་བྱས་ན་བསགས་སྦྱང་སྤེལ་གསུམ་མམ། ཡང་ན་
བཤགས་པའི་ཡན་ལག །བསྔོ་བའི་ཡན་ལག །ལྷག་མ་བསྟན་པ་གསུམ་མོ། །དང་པོ་ལ་
བཞི། རྟེན་གྱི་སྟོབས། གཉེན་པོ་ཀུན་ཏུ་སྤྱོད་པའི་སྟོབས། རྣམ་པར་སུན་བྱིན་པའི་སྟོབས།
ཉེས་པ་ལས་སླར་ལྡོག་པའི་སྟོབས་སོ། །དང་པོ་རྟེན་ཞེས་པ་འདི་ལ་བཤགས་ཡུལ་གྱི་རྟེན་
ལ་བཞེད་པ་གཅིག་དང་། བཤགས་པ་པོའི་རྟེན་ལ་བཞེད་པ་གཅིག་སྟེ། གཉིས་ཡོད་པ་
ལས་ཕྱི་མ་རང་ལུགས་ཡིན། དེ་ཡང་སྐྱབས་འགྲོའི་སྡོམ་ལྡན་ནས་དགེ་བསྙེན་དགེ་ཚུལ་
དགེ་སློང་བྱང་སེམས་སྡོམ་པ་གསུམ་ལྡན་སོགས་རིམ་པས་སྡིག་པ་སྦྱོང་བ་ལ་སྟོབས་ཆེ་བ་
ཡིན་ཚུལ་དང༌། དུས་རྟག་ཏུ་ཞེས་པ་ད་ལྟ་སྐྱབས་འགྲོ་བྱེད་པའི་དུས་འདི་ནས་བྱང་ཆུབ་
སྙིང་པོ་མ་ཐོབ་ཀྱི་བར་ཏེ་སྐྱབས་སུ་འགྲོ་བའི་དུས་བསྟན་པའོ། །
ད་ལམ་བྱང་ཆུབ་ལམ་རིམ་དང་འབྲེལ་གཤིས་གོང་དུ་སྐྱབས་འགྲོ་སེམས་བསྐྱེད་
ལ266ལ



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
བྱས་པས་རྟེན་གྱི་སྟོབས་ལེགས་པར་ཚང་བ་མ་ཟད། འདིར་སྐྱབས་འགྲོ་བྱེད་པ་འདིས་
བསྟན་པའི་སྒོར་ཞུགས་ཤིང་སྡོམ་པའི་རྟེན་དུ་འགྱུར་བ་དང་། ཤུགས་ལ་སེམས་བསྐྱེད་ཀྱང་
ཚང་བས་ཐེག་ཆེན་པར་ཚུད་ནས་སྟོབས་ཆེ་བ་ཡིན། ཤུགས་ལ་ཚང་ཚུལ་ཇི་ལྟར་ཡིན་ཞེ་ན།
སྐྱབས་འགྲོ་རྣམ་པར་དག་པ་ཞིག་བྱེད་པ་ལ་སྐྱབས་འགྲོའི་ངོ་བོའམ་རྒྱུ་གཉིས་ཚང་དགོས་
ཏེ། རྗེ་བདག་ཉིད་ཆེན་པོས། དྲི་བ་ལྷག་བསམ་རབ་དཀར་དུ་སྐྱབས་འགྲོའི་ངོ་བོ་ཨི་ཐི་བ་
ཞིག་ཡོད་པ་དེ་གང་ཡིན་ཞེས་ཕེབས་པ་ལ། སྐྱབས་མགོན་བློ་བཟང་ཆོས་ཀྱི་རྒྱལ་མཚན་
དཔལ་བཟང་པོས་དྲི་ལན་བློ་བཟང་བཞད་པའི་སྒྲ་དབྱངས་སུ། རང་ཉིད་ལྷག་པར་
འཇིགས་པ་དང་། །དཀོན་མཆོག་སྐྱོབ་པའི་ནུས་ལྡན་དུ། །ཤེས་ལས་བྱུང་བའི་སྐྱབས་འགྲོ་
ལ། །ཟླ་མེད་བླ་མ་མཆོག་ཁྱེད་བཞེད། །ཅེས་གསུངས་པ་ལྟར་སེམས་ཅན་ཐམས་ཅད་
འཁོར་བ་སྤྱི་བྱེ་བྲག་གི་སྡུག་བསྔལ་དུ་མས་མནར་ཚུལ་བསམས་ནས་སྙིང་རྗེ་ཞིང་། རང་
ཉིད་མནར་ཚུལ་བསམས་ནས་ལྷག་པར་འཇིགས་ཤིང་སྐྲག་ནས་དེ་ལས་སྐྱོབ་འདོད་དང་
ཐར་འདོད་བསྐྱེད་པ་གཞན་དོན་དོན་གཉེར་དང་། དེའི་ཕྱིར་དུ་ཐར་པ་མཆོག་བླ་མ་སངས་
རྒྱས་ཀྱི་གོ་འཕང་ཞིག་ད་ལྟ་ཉིད་དུ་ཐོབ་པར་འདོད་པའི་བྱང་ཆུབ་དོན་གཉེར་ཏེ་དོན་
གཉེར་གཉིས་ལྡན་གྱི་སྨོན་པ་སེམས་བསྐྱེད་དང་། དེ་ལས་སྐྱོབ་པའི་ནུས་པ་བླ་མ་དཀོན་
མཆོག་ལ་ཡོད་པར་ཡིད་ཆེས་ནས་སྐྱིད་སྡུག་ལེགས་ཉེས་ཅི་བྱུང་ཡང་ཁྱེད་མཁྱེན་སྙམ་དུ་
སྐྱབས་སུ་འགྲོ་དགོས་ལ། དེས་ན་སངས་རྒྱས་ཐོབ་པར་བྱ་བའི་ཆེད་དུ་རྒྱལ་སྲས་ཀྱི་སྤྱོད་
པ་མཐའ་དག་ལ་སློབ་པ་ཞིག་དོན་གྱིས་འབྱུང་བས་འཇུག་པ་སེམས་བསྐྱེད་ཀྱང་ཚང་བ་
ཡིན་ནོ། །
གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ནི། སྤྱིར་སྡིག་པ་སྦྱོང་ཆེད་དུ་དམིགས་
པའི་དགེ་བ་ཐམས་ཅད་ཡིན་ཀྱང་། དམིགས་བསལ་མདོ་སྡེ་ལ་བརྟེན་པ། སྟོང་ཉིད་ཟབ་
༤267ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མོ་ལ་བརྟེན་པ། མཆོད་པ་ལ་བརྟེན་པ། གཟུངས་སྔགས་ཟབ་མོ་ལ་བརྟེན་པ། སྐུ་
གཟུགས་ལ་བརྟེན་པ། མཚན་ལ་བརྟེན་པ་སྟེ་དྲུག་ཡོད་པ་ལས། འདིར་ནི་སྡིག་སྒྲིབ་སྦྱོང་
བ་ལ་མཆོག་ཏུ་བསྔགས་པ་དེ་བཞིན་གཤེགས་
ཤེགས་པ་སོ་ལྔའི་མཚན་ལ་བརྟེན་པ་ཡིན། དེ་ཡང་
བརྐྱངས་ཕྱག་དང་འབྲེལ་བར་བྱས་ནས་ལུས་ལ་
པ་ལ་བབས་བསྐུར་བས་སྡིག་སྒྲིབ་བྱང་ཚབ་
ཤིན་ཏུ་ཆེ་བ་ཡིན།
ཕྱག་ལེགས་པར་འཚལ་བའི་ཚུལ་དང་ཕན་ཡོན། འཚལ་བའི་ལུགས་ཉེས་པའི་ཉེས་
དམིགས་སོགས་ཡན་ལག་བདུན་པའི་ལུས་ཀྱི་ཕྱག་གི་སྐབས་སུ་ཞིབ་པར་ཞུས་ཟིན་པ་
ལྟར་དང༌། འཚལ་ཡུལ་ནི་ཚོགས་ཞིང་སྤྱི་དང་ཁྱད་པར་སངས་རྒྱས་སོ་ལྔ་ཡིན་ཅིང་།
མཚན་སོགས་ངག་འདོན་ནི། སྟོན་པ་བཅོམ་ལྡན་འདས་ཞེས་པ་ནས་རི་དབང་གི་རྒྱལ་པོ་
ལ་ཕྱག་འཚལ་ལོ། །ཞེས་པའི་བར་རོ། །
དེ་དག་གི་སྐུ་མདོག་ཕྱག་མཚན་སོགས་སྐྱབས་མགོན་བླ་མ་རིན་པོ་ཆེས་མཛད་པའི་
བསྟོད་པ་གངྒཱའི་ཆུ་རྒྱུན་ལ་སོགས་པ་ནས་གསུངས་པ་ལྟར་བསྒོམ་གྲུབ་ན་དང་། དེ་ལྟར་མ་
གྲུབ་རུང་རང་ཅག་རྣམས་ལ་དམིགས་པ་འཆར་བདེ་བའི་དབང་དུ་བྱས་ན། མགོན་པོ་ཀླུ་
སྒྲུབ་ཀྱིས་མཛད་པར་གྲགས་པ་བཞིན་རྒྱལ་མཆོག་བསྐལ་བཟང་རྒྱ་མཚོས་དྲི་ལན་དུ་སྩལ་
བ་ལྟར་སངས་རྒྱས་རིགས་ལྔའི་རྣམ་པར་བྱེད་པ་འདི་ལེགས་པས་དེའི་ཚུལ་ནི། དབུས་སུ་
སྟོན་པ་ཤཱཀྱ་ཐུབ་པའི་སྐུ་མདོག་གསེར་གཙོ་མ་ལྟ་བུ་དང་། ཀླུ་དབང་གི་རྒྱལ་པོ་ཞལ་ཁྱིམ་
དཀར་པོ་དམ་ཚིག་གི་ཕྱག་རྒྱ་ཅན་དམིགས་གསལ་ཙམ་ལས། རིན་ཆེན་མེའི་བར་བདུན་
པོ་སྐུ་མདོག་སྔོན་པོ་ས་གནོན་མཉམ་བཞག་ཅན། དེ་རྣམས་ཀྱི་གཡས་སུ་རིན་ཆེན་ཟླ་འོད་
ནས་ཚངས་པས་བྱིན་གྱི་བར་བདུན་སྐུ་མདོག་དཀར་པོ་བྱང་ཆུབ་མཆོག་གི་ཕྱག་རྒྱ་ཅན།
གཡོན་དུ་ཆུ་ལྷ་ནས་མྱ་ངན་མེད་པའི་བར་བདུན་སེར་པོ་མཆོག་སྦྱིན་མཉམ་བཞག་ཅན།
268ལ



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
ཡང་གཡས་པ་རྣམས་ཀྱིའང་གཡས་སུ་སྲེད་མེད་ཀྱི་བུ་ནས་མཚན་དཔལ་ཤིན་ཏུ་ཡོངས་
གྲགས་ཀྱི་བར་བདུན་དམར་པོ་ཕྱག་གཉིས་མཉམ་བཞག་ཅན། གཡོན་དུ་དབང་པོ་ཏོག་
ནས་རི་དབང་གི་རྒྱལ་པོའི་བར་བདུན་ལྗང་ཁུ་སྐྱབས་སྦྱིན་མཉམ་བཞག་ཅན་བསམ་མོ། །
གསུམ་པ་རྣམ་པར་སུན་འབྱིན་པའི་སྟོབས་ལ་གཉིས། བཤགས་རྒྱུའི་སྡིག་པ་ངོས་
བཟུང་བ་དང་། བཤགས་པ་བྱ་ཚུལ་དངོས་སོ། །དང་པོ་ལ་གསུམ། དགོངས་གསོལ་བསྟན་
པ། སྡིག་པའི་ངོ་བོ་བཤད་པ། བྱེད་ལས་བཤད་པའོ། །དང་པོ་ནི། དེ་དག་ལ་སོགས་ཏེ་
ཞེས་པ་ནས་དེ་དག་ཐམས་ཅད་བདག་ལ་དགོངས་སུ་གསོལ་ཞེས་པའི་བར་རོ། །དེ་ཡང་
གང་ཇི་སྙེད་ཅིག་བཞུགས་པ་སྟེ་ནམ་ཡང་མི་ལྡང་བའི་ཆོས་ཀྱི་སྐུ་དང་། འཚོ་ཞིང་སྟེ་མྱ་ངན་
ལས་མི་འདའ་བའི་ལོངས་སྐུ། གཞེས་པ་ནི་ད་ལྟ་མཛད་པ་སྟོན་པའི་སྤྲུལ་སྐུ་སྟེ་སངས་རྒྱས་
སྐུ་གསུམ་གྱི་བདག་ཉིད་ཅན་རྣམས་བདག་བཤགས་སྡོམ་བྱེད་པ་འདི་ལ་ཐུགས་དགོངས་
པ་གཏད་དུ་གསོལ་གཞེས་སྙན་གསན་འབེབས་པ་ལྟ་བུའོ། །
གཉིས་པ་སྡིག་པའི་ངོ་བོ་བཤད་པ་ལ་གཉིས། མདོར་བསྟན་པ་དང་། རྒྱས་པར་
བཤད་པའོ། །དང་པོ་ནི། རྗེས་སུ་ཡི་རང་བའམ་ཞེས་པའི་བར་ཏེ། དེ་ཡང་བདག་གི་སྐྱེ་བ་
འདི་དང་ཞེས་པ་ནས་འཁོར་བའི་སྐྱེ་གནས་ཐམས་ཅད་དུ་ཞེས་པའི་བར་གྱིས་དུས་བསྟན་
པ་ཡིན། དེ་ཡང་སྐྱེ་བ་འདི་ཞེས་པ་ནི་སྐྱེས་པ་ནས་ད་ལྟ་བཤགས་པ་བྱེད་པ་འདི་ལ་ཐུག་གི་
བར་དང་། སྐྱེ་བ་ཐོག་མ་ནི་འདིའི་སྔ་མ། མཐའ་མ་མ་མཆིས་པའི་འཁོར་བ་ཞེས་པ་འདི་ལ་
བཤགས་པ་དང་བསྔོ་བའི་སྐབས་སོ་སོར་འབྲེལ་ཚུལ་ལེགས་པར་བྱེད་དགོས། དེ་ཡང་མ་
འོངས་པའི་སྡིག་པ་སྡོམ་པའི་ཕྱིར་བཤགས་སུ་མེད་པས་འདིར་སྐྱེ་བ་ཐོག་མའི་མཐའ་མ་མ་
མཆིས་པ་སྟེ་སྐྱེ་བའི་ཡ་མཐའ་ཐུག་མེད་ལ་བཟུངས་ཏེ། དེ་ལྟ་བུའི་འཁོར་བའི་སྐྱེ་གནས་
ཐམས་ཅད་དུ་ཞེས་པའོ། །སྡིག་པ་དང་མི་དགེ་བ་དོན་གཅིག །བདག་གིས་བགྱིས་པ་ནི་
269



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལུས་ཀྱིས་བགྱིས་པའོ། །བགྱིད་དུ་སྩལ་བ་ནི་ངག་གིས་གཞན་ལ་བགྱིད་དུ་བཅུག་པའོ། །
བགྱིས་པ་ལ་རྗེས་སུ་ཡི་རང་བ་ནི། གཞན་གྱིས་བགྱིས་པ་ཡིད་ཀྱི་དགའ་བ་སྒོམ་པའོ། །
གཉིས་པ་རྒྱས་པར་བཤད་པ་ནི། མཆོད་རྟེན་གྱི་དཀོར་རམ་ཞེས་པ་ནས་འཇུག་པ་
ལ་རྗེས་སུ་ཡི་རང་བའམ་ཞེས་པའི་བར་རོ། །དེ་ཡང་མཆོད་རྟེན་གྱི་དཀོར་ཞེས་པ་འཇིག་
རྟེན་ཐམས་ཅད་ཀྱི་མཆོད་པའི་རྟེན་དུ་གྱུར་པ། དཀོན་མཆོག་གི་དཀོར་ཏེ་ནོར་ཞེས་པ་དང་
དོན་གཅིག་ཅིང་། དེ་ཡང་སངས་རྒྱས་ཆོས་དགེ་འདུན་གསུམ་སྔ་མ་སྔ་མ་ལས་ཕྱི་མ་ཕྱི་མ་
ཉེས་པ་ལྕི་ཞིང་ཁྱད་པར་དཀོན་མཆོག་གཞན་གྱི་རྫས་བརྐུས་སླར་ཕུལ་འདག །དགེ་འདུན་
ཚོར་བ་མ་མྱོང་བར་མི་འདག །ཅེས་གསུངས་པ་ལྟར་ཕྱོགས་བཞིའི་དགེ་འདུན་གྱི་དཀོར་
ཞེས་པ་དགེ་འདུན་གྱི་སྡེ་མང་པོ་འདུས་པའི་དཀོར་ཏེ། དེ་བས་ཀྱང་ཉེས་པ་ཆེས་ལྕི་བ་ཡིན་
གཤིས་རིམ་པས་དམིགས་སུ་བཀར་བར་མཛད་ལ། ཕྱོགས་པ་སོགས་གསུམ་ནི་ལུས་ངག་
ཡིད་གསུམ་གྱིས་གསོག་ཚུལ་ཏེ་སྔར་ལྟར་རོ། །
མཚམས་མ་མཆིས་པ་ལྔ་ནི། ཕ་བསད་པ། མ་བསད་པ། དགྲ་བཅོམ་པ་བསད་པ།
དགེ་འདུན་གྱི་དབྱེན་བྱས་པ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུངས་པ་
རྣམས་དང་། ཤུགས་ལ་མཚམས་མེད་དང་ཉེ་བ་ལྔའང་གོ་དགོས་པས་ངོས་འཛིན་ཚུལ་ནི།
ཕ་བསད་པའི་མཚམས་མེད་དང་ཉེ་བ་སློབ་པ་བཀྲོངས་པ། མ་བསད་པ་དང་ཉེ་བ་དགེ་
སློང་མ་འཁྲིག་པས་སུན་ཕྱུང་བ། དགྲ་བཅོམ་པ་བསད་པ་དང་ཉེ་བ་སར་གསན་གྱི་བྱང་
སེམས་བསད་པ། དགེ་འདུན་གྱི་དབྱེན་དང་ཉེ་བ་ཞལ་གྱི་འདུ་སྒོ་ཕྲོགས་པ་སྟེ་དགེ་འདུན་
གྱི་སྤྱི་རྫས་ལ་འབགས་པ་ལྟ་བུ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུངས་པ་
དང་ཉེ་བ་མཆོད་རྟེན་ནས་སཱཙྪ་སྤུར་མ་ཡན་གཤིག་པའོ། །མི་དགེ་བ་བཅུའམ་ནག་པོའི་
ལས་ལམ་བཅུར་གསུངས་པ་ལས་ལུས་ཀྱི་ལས་གསུམ་ནི། གསོད་སེམས་ཀྱིས་འགྲོ་བ་
270



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
གང་ཡང་རུང་བའི་སྲོག་གཅོད་པ་དང་། གཞན་གྱི་ནོར་རྫས་མ་བྱིན་པར་རྐུ་འཕྲོག་ལྟ་བུས་
ལེན་པ་དང་། བགྲོད་བྱ་མ་ཡིན་པ་དང་རང་གི་མ་ཡིན་པའི་བུད་མེད་ལ་འདོད་པས་ལོག་
པར་གཡེམ་པ་སྟེ། དེ་རྣམས་སྔ་མ་སྔ་མ་རིམ་པས་ལྕི་བའོ། །
ངག་གི་ལས་བཞི་ནི། དགོས་དབང་གིས་འདུ་ཤེས་བསྒྱུར་ནས་རྫུན་དུ་སྨྲ་བ་དང་།
མཛའ་བ་བྱེད་པ་དང་། མི་མཛའ་བ་མི་འདུམ་པའི་ཕྱིར་དུ་ཕྲ་མའི་ངག་སྨྲ་བ་དང་། གཞན་
གྱི་སྙིང་འབིགས་པ་ལྟ་བུའི་ཚིག་རྩུབ་མོ་སྨྲ་བ་དང་། དོན་མ་ཡིན་པའི་ཚིག་བཀྱལ་བ་སྟེ་
བྱུང་རྒྱལ་དུ་སྨྲ་བ་རྣམས་ཀྱང་སྔ་མ་སྔ་མ་རིམ་པས་ལྕི་བའོ། །
ཡིད་ཀྱི་ལས་གསུམ་ནི། གཞན་གྱི་ནོར་རམ་དཔལ་འབྱོར་གང་ཡང་རུང་བ་བདག་
གིར་བྱ་འདོད་པའི་བརྣབ་སེམས་དང་། ཞེ་སྡང་གིས་བརྡེག་ཅིང་བཅིངས་པ་ལ་སོགས་པའི་
གནོད་སེམས་དང་། ལས་འབྲས་དང་དཀོན་མཆོག་སོགས་མི་བདེན་པར་འཛིན་པའི་ལོག་
ལྟ་སྟེ་ཕྱི་མ་ཕྱི་མ་རིམ་པས་ལྕི་བའོ། །ལས་ཀྱི་ལམ་ཞེས་པ་ནི་མི་དགེ་བ་བཅུ་ཐམས་ཅད་
དང་། ཡང་དག་པར་བླང་བ་ནི་ཡང་ཡང་བྱས་པའི་དོན་ཏེ། དེ་རྣམས་རྒྱུའི་མི་དགེ་བའོ། །
གསུམ་པ་བྱེད་ལས་བཤད་པ་ནི། ལས་ཀྱི་སྒྲིབ་པ་གང་གིས་ཞེས་པ་ནས་ལས་ཀྱི་
སྒྲིབ་པ་གང་ལགས་པ་དེ་དག་ཐམས་ཅད་ཅེས་པའི་བར་ཏེ། མཚམས་མེད་ལྔ་ལྟ་བུས་
འཕགས་ལམ་ཐོབ་པ་ལ་སྒྲིབ་པར་བྱེད་ཅིང་། མི་དགེ་བཅུས་མི་ཁོམ་པའི་གནས་སུ་ལྟུང་
བར་བྱེད་པའོ། །མི་ཁོམ་པ་བརྒྱད་ནི། དམྱལ་བར་སྐྱེས་ན་སྡུག་བསྔལ་རྒྱུན་རིང་ལ་ཤུགས་
དྲག་པས་ཆོས་བྱེད་པར་མི་ཁོམ་པ། དུད་འགྲོར་སྐྱེས་ན་གླེན་ཞིང་གཏི་མུག་པས་མི་ཁོམ་པ།
ཡི་དྭགས་སུ་སྐྱེས་ན་བཀྲེས་སྐོམ་གྱིས་གནར་བས་མི་ཁོམ་པ། ཡུལ་མཐའ་འཁོབ་ཏུ་ཀླུ་
ཀློར་སྐྱེས་ན་དགེ་སྡིག་གི་རྣམ་དབྱེ་གང་ཡང་མི་ཤེས་པས་མི་ཁོམ་པ། འདིར་བདག་གི་
སྐྱབས་མགོན་བླ་མ་རིན་པོ་ཆེ་ནས། ཡུལ་མཐའ་འཁོབ་དང་ཀླ་ཀློ་སོ་སོར་བགྲངས་ན་མི་
ལ271ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁོམ་པ་དགུར་འགྱུར་བའི་སྐྱོན་ཡོད། མཐའ་འཁོབ་ནི་ཡུལ་དང་། ཀླ་ཀློ་ནི་གང་ཟག་ཡིན།
དེ་བཞིན་དུ་འོག་ནས་འབྱུང་བའི་མཁྱེན་པས་གཟིགས་པ་ཞེས་པའང་རྒྱ་གཞུང་ལ་
རྣམ་དབྱེ་གསུམ་པ་བྱིན་ཤུལ་མེད་པས་མཁྱེན་པ། གཟིགས་པ་ཞེས་བརྗོད་དགོས་པ་ཡིན་
གསུངས། འདི་ལ་ལོ་རྒྱུས་ཀྱང་ཡོད་པས་ཟུར་ཙམ་ཞུ་ན། གོང་གསལ་གསུངས་སྐབས་
ཆོས་ཞུ་བའི་གྲས་སུ་ད་ལྟའི་བླ་བྲང་གི་ཞུས་དག་པ་དྲུང་རིབ་བྱམས་པ་དགེ་ལེགས་རྒྱལ་
མཚན་ལགས་ཡོད་པའི་ཐུགས་ལ་ངེས་ཤེས་བརྟན་པོ་འདྲ་ངེས་པ་ཞིག་མ་བྱུང་ཡང་རྗེས་སུ་
ཁོང་ལ་ཀླུ་སྒྲུབ་ཀྱིས་མཛད་པའི་ལྟུང་བཤགས་ཀྱི་འགྲེལ་པ་སྐད་གཉིས་ཤན་འབྱར་ཞིག་
བྱུང་བར་གཟིགས་པས་དེ་བཞིན་དུ་འཁྲུལ་མེད་ཡོད་པར་བརྟེན་ཐུན་མོང་མ་ཡིན་པའི་དད་
གུས་འཁྲུངས་ཤིང་། དེ་ཡང་སྐྱབས་མགོན་བླ་མ་རིན་པོ་ཆེ་དེ་ཉིད་ལ་ཕུལ་བ་ཡིན་ཞེས་
གསུངས། ལྷ་ཚེ་རིང་པོ་ནི། སོ་སྐྱེའི་འདོད་ལྷ་ཡིན་གྱིས་གཡེང་བའི་རིགས་དང་། གཟུགས་
ཁམས་དང་གཟུགས་མེད་ཁམས་ཀྱི་ལྷ་སོ་སྐྱེ་རྣམས་དང་། འདུ་ཤེས་མེད་པའི་ལྷ་རྣམས་ལ་
སྐྱེས་ཙམ་ངང་འཆི་ཁར་འདུ་ཤེས་ཕྲེང་ཙམ་ལས་གཞན་དུ་སེམས་སེམས་བྱུང་གི་རྒྱུ་བ་
འགགས་ནས་བསྐལ་ཆེན་མང་པོར་གནས་པའི་ཕྱིར་དེ་རྣམས་ལྷར་སྐྱེ་བའི་མི་ཁོམ་པ།
ཡིད་སྨྱོ་བ་དང་། ངག་ལྐུགས་པ་དང༌། ཡན་ལག་མེད་པ་དང་། རྣ་བ་འོན་ཞིང་མིག་ལོང་བ་
སོགས་དབང་པོ་མ་ཚང་བའི་མི་ཁོམ་པ། འདི་དག་གི་སྐྱོན་རྣམས་རྗེས་སུ་བྱུང་བས་ནི་
འགའ་ཞིག་སྡིག་པ་སྤངས་ནས་ཆོས་ཀྱི་མཐུན་རྐྱེན་དུ་འགྱུར་བའང་ཡོད་མོད། དེས་ན་སྐྱེ་
དུས་ཉིད་ནས་མ་ཚང་བ་ལ་བྱས་ན་ཟབ་བམ་སྙམ་སྟེ་དཔྱད་གཞིར་མཛོད་ཅིག་ཕེབས།
ལས་འབྲས་དང་དཀོན་མཆོག་མི་བདེན་པར་འཛིན་པ་ནི་ལོག་པར་ལྟ་བའི་མི་ཁོམ་པ།
སངས་རྒྱས་འབྱུང་བ་ལ་མཉེས་པ་མི་བགྱིད་པ་ནི་རྒྱལ་བའི་བཀའ་མེད་པའམ། སངས་
རྒྱས་མ་བྱོན་པའི་འཇིག་རྟེན་དུ་སྐྱེ་བའི་མི་ཁོམ་པ་སྟེ། དེ་རྣམས་འབྲས་བུའི་མི་དགེ་བའོ། །
༤272



བྱང་ཆུབ་ལྟུང་བཤགས་དང་སྤྱི་བཤགས་གཉིས
ཉེས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
ཇི་ལྟར་རྒྱུའི་མི་དགེ་བ་རྣམས་ལ་བསྔོ་བགྲངས་བྱས་ནས་རང་གི་ལྕེ་སྟེང
ང་གི་ལྕེ་སྟེང་དུ་ངོ་བོ་
སྡིག་ལྟུང་དེ་རྣམས་ཡིན་པ་ལ་རྣམ་པ་འོད་ནག་པོའི་རྣམ་པར་ནག་ཕུང་དེ་ཡོད་པར་བསམ་
མོ། །
གཉིས་པ་བཤགས་པ་བྱ་ཚུལ་དངོས་ནི། སངས་རྒྱས་བཅོམ་ལྡན་འདས་ཞེས་པ་
ནས་མི་སྦེད་དོ་ཞེས་པའི་བར་རོ། །དེ་ཡང་བཤགས་ཡུལ་རྣམས་ཀྱི་མཚན་ནས་ལྷང་ངེར་
བརྗོད་དེ། ཡོན་ཏན་རྣམས་ཡིད་ལ་ལྷན་ནེར་བསམས་པའི་སྒོ་ནས་ཤེས་བྱ་ཐམས་ཅད་
མཁྱེན་པའི་ཡེ་ཤེས་སུ་གྱུར་པ། འགྲོ་བ་རྣམས་ལ་དུས་རྟག་ཏུ་གཟིགས་པའི་བརྩེ་བ་སྙིང་རྗེ་
ཆེན་པོའི་སྤྱན་དུ་གྱུར་པ། མཁྱེན་པ་དེས་ལས་བཟང་ངན་གང་བྱས་ཇི་ལྟ་བ་བཞིན་དུ་
མཁྱེན་པས་ན་དཔང་པོར་གྱུར་པ། དེ་ཡང་ཤེས་བྱ་ཐམས་ཅད་མངོན་སུམ་དུ་གཟིགས་ཤིང་
དྲང་པོར་གསུངས་པས་ཚད་མར་གྱུར་པ་སྟེ། མདོར་ན་ཡེ་ཤེས་ཀྱིས་མཁྱེན་ལ་བརྩེ་བའི་
སྤྱན་གྱིས་གཟིགས་པ། དེ་དག་གི་སྤྱན་སྔར་མཐོལ་བ་ནི་བསྒྲགས་པའམ་ཤོད་པ།
བཤགས་པ་ནི་ཉེས་པར་ཁས་ལེན་པ། འཆབ་པ་ནི་གསང་བ། སྦེད་པ་ནི་སྦ་བ་སྟེ་མདོར་ན་
སྡིག་པ་དེ་དག་ཐམས་ཅད་མི་འཆབ་པར་མཐོལ་ལོ། །མི་སྦེད་པར་བཤགས་སོ་ཞེས་པའོ། །
དེའི་ཚེ་བཤགས་ཡུལ་རྣམས་ཀྱི་སྐུའི་ཆ་ལས་འོད་ཟེར་དཀར་པོ་ཟླ་འོད་ལྟ་བུ་བྱུང་བ་ལྕེ་
སྟེང་དུ་ཐིམ་པས་སྡིག་སྒྲིབ་འོད་ཟེར་ནག་པོའི་རྣམ་པར་ཡོད་པ་རྣམས་གར་སོང་ཆ་མེད་དུ་
དག་པར་བསམས་སྟེ་བློ་ཐག་ཀྱང་སྦད་དེ་ཆོད་པ་ཞིག་དགོས་སོ། །
བཞི་པ་ཉེས་པ་ལས་སླར་ལྡོག་པའི་སྟོབས་ནི། སླན་ཆད་ཀྱང་སྡོམ་པར་བགྱིད་
ལགས་སོ་ཞེས་པ་སྟེ། འདི་ནི་གལ་ཤིན་ཏུ་ཆེ་བ་ཞིག་ཡིན་ཏེ། སྡོམ་སེམས་མེད་ན་
བཤགས་པ་སྐད་བྱས་ཀྱང་སངས་རྒྱས་ཀྱི་སྤྱན་སྔར་རྫུན་གྱི་ཉེས་པར་འབྱུང་བས་སྡིག་པ་
འདག་པའི་སྐབས་མེད་པ་ལྟ་བུ་ཡིན། སྡོམ་སེམས་རྣམ་དག་ཅིག་ཡོང་བ་ལ་སྔར་བྱས་ཀྱི་
ལ273



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྡིག་པ་ལ་འགྱོད་སེམས་དྲག་པོ་སྙིང་ཐག་པ་ནས་ཡོད་པ་ཞིག་དགོས། དཔེར་ན་གང་དང་
འདྲ་ན་བུ་རམ་ལྟ་བུའི་ཁ་ཟས་དང་ནོར་ནས་བཙན་དུག་རྡོག་ཙམ་ཞིག་ཟོས་རྗེས་དུག་ཏུ་
ཤེས་ན་འགྱོད་པ་ཇི་ལྟ་བུ་ཞིག་འོང་དེ་ལྟ་བུ་ཞིག་དགོས། དེ་ཡོད་ན་མཚམས་མེད་ལྟ་བུའི་
སྡིག་པ་བསགས་ཀྱང་སྟོབས་བཞིས་བཤགས་པས་འདོག་ངེས་པར་གདོན་མི་ཟ་སྟེ། རང་
གི་ཕ་ཆོས་ཀྱི་རྒྱལ་པོ་གཟུགས་ཅན་སྙིང་པོ་བསད་ཅིང་། ལྷས་བྱིན་གྱིས་གྲོགས་སུ་སྦྲན་ཏེ་
དེ་བཞིན་གཤེགས་པ་ལ་ངན་སེམས་ཀྱིས་སྐུ་མཚལ་ཕྱུངས་པའི་མ་སྐྱེས་དགྲ་ལྟ་བུའང་རྗེས་
སུ་བདེན་པ་མཐོང་བ་ལྟར་ཡིན། དེས་ན་རང་ཅག་རྣམས་ཉོན་མོངས་པ་འདི་དང་གོམས་
འདྲིས་ཆེས་པས་དུས་གཅིག་ཏུ་སྡོམ་པ་དཀའ་ཡང་། བླ་མ་གོང་མའི་མན་ངག་ལས་སྤོང་སླ་
བ་རྣམས་ཇི་སྲིད་འཚོའི་བར་དང་། དཀའ་བ་རྣམས་ལོ། ཟླ་བ། ཞག་ཐ་ན་ཐུན་གཅིག་ཚུན་
ལ་སྡོམ་སེམས་བྱས་ཏེ་བྱས་པ་ལྟར་བསྡོམས་ན་རྫུན་དུ་མི་འགྱུར་ཞིང་། སླར་རྒྱུན་འཐུད་
ནས་གོང་འཕེལ་དུ་བྱེད་ནུས་པའི་རྒྱུར་ཡང་འགྱུར་བས་གལ་ཆེའོ་གསུངས།
གཉིས་པ་བསྔོ་བའི་ཡན་ལག་ལ་གསུམ། དགོངས་གསོལ་བསྟན་པ་དང་། བསྔོ་
བྱའི་དགེ་བ་ངོས་བཟུང་བ། དེ་ཇི་ལྟར་བསྔོ་བའི་ཚུལ་ལོ། །དང་པོ་ནི། སངས་རྒྱས་བཅོམ་
ལྡན་འདས་དེ་དག་ཐམ་ཅད་བདག་ལ་དགོངས་སུ་གསོལ་ཞེས་པའི་དོན་སྔར་བཞིན་ནོ། །
གཉིས་པ་ནི། བདག་གི་སྐྱེ་བ་འདི་དང་ཞེས་པ་ནས་ཡེ་ཤེས་ཀྱི་དགེ་བའི་རྩ་བ་གང་
ལགས་པ་ཞེས་པའི་བར་རོ། །དེ་ཡང་སྐྱེ་བ་འདི་དང་ཞེས་པའི་ནི་སྐྱེས་པ་ནས་ཇི་སྲིད་
འཚོའི་བར་དང་སྐྱེ་བ་ཐོག་མ་ནི་སྔ་མ་དང་། མཐའ་མ་མཆིས་པ་ནི་འཁོར་བའམ་སྐྱེ་བའི་མ་
མཐའ་ལ་བྱའོ། །འཁོར་བའི་སྐྱེ་གནས་གཞན་རྣམས་ནི་མི་དགེ་བ་ཁོ་ན་ལ་སྤྱོད་ཅིང་། བསྔོ་
བྱའི་དགེ་བ་གང་ཡོད་པ་ཕལ་ཆེར་མང་ཚིག་ལ་འཇུག་པ་ཡོད་ཀྱང་འདིར་གཉིས་ཚིག་གོ། །
གཉིས་ཚིག་འབྱུང་བའི་རྒྱུ་མཚན་ཇི་ལྟ་བུའམ་སྙམ་ན། སྐྱེ་གནས་གཞན་རྣམས་ནི་མི་དགེ་
274ལ



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
བ་ཁོ་ན་ལ་སྤྱོད་ཅིང་། བསྔོ་བྱའི་དགེ་བ་གང་ཡོད་པ་ཕལ་ཆེར་ལྷ་མི་གཉིས་ཀྱི་རྟེན་ལས་
བྱུང་བས་དེའི་གནད་ཀྱིས་ཡིན། ཡང་ན་ཕལ་ཆེར་མི་དགེ་བ་ཤ་སྟག་བྱས་ཀྱང་དགེ་བ་ཡང་
རེ་གཉིས་བསགས་པ་ཞེས་པའི་དོན་དུ་བྱས་ཀྱང་རུང་། སྦྱིན་པ་ཐ་ན་ཡུལ་དམན་པ་དུད་
འགྲོའི་རྟེན་ལ་དངོས་པོ་དམན་པ་ཟས་ཁམ་གཅིག་ཙམ་བྱིན་པའམ་བསྔོ་བ་སྟེ། དེ་བས་
ལྷག་པའི་མཆོད་སྦྱིན་གྱི་དགེ་བ་རྣམས་སྨོས་ཅི་དགོས་པའི་དོན་ཏེ་སྦྱིན་པའི་ཕར་ཕྱིན་ནོ། །
ཚུལ་ཞེས་པ་ནི་ལམ་དང་། ཁྲིམས་ནི་དེ་ལ་སློབ་པ་སྟེ་མདོར་ན་མི་དགེ་བཅུ་སྤོང་གི་ཚུལ་
ཁྲིམས་ནས་སྡོམ་པ་གསུམ་གྱིས་བསྡུས་པའི་ཚུལ་ཁྲིམས་ཀྱི་ཕར་ཕྱིན་ནོ། །ཚངས་པ་མི་
གནས་པའི་མྱ་ངན་ལས་འདས་པ་ཐོབ་པའི་རྒྱུའི་གཙོ་བོ་ཚད་མེད་བཞི་སྒོམ་པ་ཡོད་ན་ཞེ་
དང་རང་འགགས་སུ་འགྲོ་བས་བཟོད་པའི་ཕར་ཕྱིན་ནོ།
སེམས་ཅན་ཡོངས་སུ་མ་སྨིན་པ་སྨིན་པར་བྱེད་པའི་ཐབས་ལ་དུས་རྟག་ཏུ་འབད་པ་
ནི་བརྩོན་འགྲུས་ཀྱི་ཕར་ཕྱིན་ནོ། །འགྲོ་འགྲེང་ཉལ་འདུག་གི་སྤྱོད་ལམ་ཅི་བྱེད་ཀྱང་སེམས་
ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བྱང་ཆུབ་ཀྱི་སེམས་སྒོམ་པ་ཐེག་ཆེན་
ཐུན་མོང་མ་ཡིན་པའི་བསམ་གཏན་གྱི་ཕར་ཕྱིན་ནོ། །བླ་ན་མེད་པའི་ཡེ་ཤེས་བསྒོམ་པ་ནི།
རྣམ་པ་ཐམས་ཅད་མཁྱེན་པའི་རྒྱུ་ཤེས་རབ་ཀྱི་ཕར་ཕྱིན་ནོ། །ཡང་ན་སྦྱིན་པ་དང་། ཚུལ་
ཁྲིམས་དང་། སྒོམ་པ་སྟེ་གཞི་གསུམ་དུ་འདུ་བ་ཡིན་ཏེ། སྦྱིན་པ་ནི་གོང་གིས་ཤེས་ལ། ཚུལ་
ཁྲིམས་ལ་གསུམ་དུ་ཕྱེ་བའི་ཉེས་སྤྱོད་སྡོམ་པའི་ཚུལ་ཁྲིམས་ནི་ཚུལ་ཁྲིམས་བསྲུངས་པ་
དང་། དགེ་བའི་ཆོས་སྡུད་ནི། ཚངས་པར་སྤྱོད་པ་དང་། སེམས་ཅན་དོན་བྱེད་ནི། སེམས་
ཅན་ཡོངས་སུ་སྨིན་པར་བགྱིས་པ་སྟེ། དེ་གསུམ་ཚུལ་ཁྲིམས་གྱི་གཞིར་འདུ། བྱང་སེམས་
དང་ཡེ་ཤེས་གཉིས་ནི་བསྒོམ་བྱ་མཐར་ཐུག་པ་སྐུ་གཉིས་ཀྱི་རྒྱུ་ཚོགས་གཉིས་གསོག་པའི་
ཀུན་རྫོབ་དང་དོན་དམ་བྱང་ཆུབ་ཀྱི་སེམས་རྣམ་པ་གཉིས་ཡིན་པས་སྒོམ་པའི་
~275



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞིར་འདུ་བ་བཅས་མདོར་ན་དགེ་བ་ཡིན་ཕྱིན་ཕར་ཕྱིན་དྲུག་གམ་གཞི་གསུམ་གང་རུང་
གིས་བསྡུས་པར་ངེས་སོ། །
གཉིས་པ་བསྔོ་བའི་ཚུལ་ནི། དེ་དག་ཐམས་ཅད་ཅེས་པ་ནས་བདག་གིས་ཀྱང་
ཡོངས་སུ་བསྔོ་བར་བགྱི་ཞེས་པའི་བར་རོ། །དེ་ཡང་དགེ་བ་གང་མཆིས་པ་དེ་དག་ལས་
རང་གི་དགེ་བ་རྣམས་བསྡུས་ཤིང་། གཞན་གྱི་དགེ་བ་རྣམས་བཟླུམས་ཏེ། གཉིས་ཀ་
ཕྱོགས་གཅིག་ཏུ་བསྡོམས་ནས་བསྔོ་བ་ཡིན་ལ། བསྔོ་བ་དང་སྨོན་ལམ་ཞེས་པའི་ཁྱད་པར་
ནི། བསྔོ་བྱའི་རྫས་ཡོད་མེད་ཀྱིས་བཞག་སྟེ། ཡོད་ན་བསྔོ་བ་དང༌། མེད་ན་སྨོན་ལམ་ཡིན་
ནོ། །ཡུལ་གང་དུ་བསྔོ་ན། བླ་ན་མ་མཆིས་པ་ནི་གཟུགས་ཀྱི་སྐུ་སྟེ་བསོད་ནམས་ཀྱི་ཚོགས་
བླ་ན་མ་མཆིས་པ་ལས་གྲུབ་པ་དང་། གོང་ན་མ་མཆིས་པ་ནི་ཡེ་ཤེས་ཆོས་ཀྱི་སྐུ་སྟེ་ཡེ་ཤེས་
ཀྱི་ཚོགས་གོང་ན་མ་མཆིས་པ་ལས་གྲུབ་པའོ། །བླ་མ་ནི་ཉན་རང་དགྲ་བཅོམ་པ་ཡིན་ལ།
བླ་མའི་བླ་མ་ནི་དེ་དག་ལ་ཆོས་སྟོན་པའི་སྤྲུལ་པའི་སྐུའོ། །གོང་མ་ནི་བྱང་ཆུབ་སེམས་
དཔའ་ཡིན་ལ། གོང་མའི་གོང་མ་ནི་དེ་དག་ལ་ཆོས་སྟོན་པའི་ལོངས་སྐུ་སྟེ་མདོར་ན་སྐུ་
བཞིའི་བདག་ཉིད་ཅན་གྱི་སངས་རྒྱས་སུ་བསྔོ་བ་ཡིན་ནོ། །དགོས་པ་ནི། དགེ་བ་རྣམས་རྒྱ་
ཆེར་སྤེལ་ཞིང་ཁོང་ཁྲོ་སོགས་ཀྱིས་མི་འཛད་པར་བྱ་བའི་ཆེད་དུའོ། །དེ་ཡང་རང་ཅག་སོ་སྐྱེ་
རྣམས་ཀྱིས་བསྔོ་བ་རྣམ་པར་དག་པ་ཞིག་འབྱུང་དཀའ་བ་ཡིན་སྟབས་དུས་གསུམ་སངས་
རྒྱས་ཀྱིས་བསྔོ་བ་ཇི་ལྟར་མཛད་པ་དེ་བཞིན་དུ་བགྱིའོ་ཞེས་བརྗོད་པ་ནི་གནད་ཆེའོ། །
གསུམ་པ་ཡན་ལག་ལྷག་མ་རྣམས་བསྟན་པ་ནི། སྡིག་པ་ཐམས་ཅད་ནི་ཞེས་པ་ནས་
སྐྱབས་སུ་ཉེ་བར་མཆིའོ་ཞེས་པའི་བར་ཏེ། སྡིག་པ་ཐམས་ཅད་ནི་སོ་སོར་བཤགས་ཞེས་པ་
སླར་ཡང་དོན་བསྡུའི་ཚུལ་དང་། བསོད་ནམས་ཐམས་ཅད་ལ་རྗེས་སུ་ཡིད་རང་པའོ། །དེ་
ཡང་མིང་མཐའ་འདྲེན་ཚུལ་གྱིས་ཡིད་ལ་ང་མེད་པ་ཙམ་ལས། དོན་དུ་ཡིད་རངས་པའམ་
276



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
ཡིད་དགའ་བ་སྒོམ་པའི་དོན་ལ་འཇུག་པ་ཡིན། སངས་རྒྱས་ཐམས་ཅད་ལ་བསྐུལ་ཞིང་
ཞེས་པ་ནི། སངས་རྒྱས་ཐམས་ཅད་དང་ཁྱད་པར་མཆོག་གི་སྤྲུལ་སྐུ་སངས་རྒྱས་ནས་རིང་
པོ་མ་ལོན་པ་རྣམས་ལ་ཆོས་འཁོར་སྐོར་བར་བསྐུལ་བའོ། །གསོལ་བ་འདེབས་སོ། །ཞེས་
པ་ནི། སངས་རྒྱས་ཐམས་ཅད་དང་ཁྱད་པར་མཆོག་གི་སྤྲུལ་སྐུ་སངས་རྒྱས་ནས་དུས་རིང་
པོར་ལོན་པ་རྣམས་ལ་མྱ་ངན་ལས་མི་མདའ་བར་གསོལ་བ་འདེབས་པ་སྟེ་གསོལ་བ་ནི་ཞུ་
བ་དང་། འདེབས་པ་ནི་འབུལ་བ་ཡིན་པས་དོན་དུ་ཞུ་བ་འབུལ་བའོ། །
བདག་བླ་ན་མེད་པ་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག །ཅེས་པ་ནི་སླར་
ཡང་བསྔོ་བའི་དོན་བསྡུའོ། །དེ་རྣམས་ལ་སྤང་གཉེན་སྦྱོར་ན། ཕྱག་འཚལ་བ་ང་རྒྱལ་གྱི་
གཉེན་པོ། མཆོད་པ་འབུལ་བ་སེར་སྣའི་གཉེན་པོ། བཤགས་པ་བྱེད་པ་འདོད་ཆགས་ཞེ་
སྡང་གཏི་མུག་གསུམ་གའི་གཉེན་པོ། རྗེས་སུ་ཡི་རང་བྱེད་པ་ཕྲག་དོག་གི་གཉེན་པོ། ཆོས་
འཁོར་སྐོར་བར་བསྐུལ་བ་ཆོས་སྤོང་གི་གཉེན་པོ། གསོལ་བ་འདེབས་པ་ནི་བླ་མའི་སྐུ་ལ་
བརྡོས་པ་སོགས་མདོར་ན་བླ་མ་ཞབས་པད་མི་བརྟན་པར་འགྱུར་པའི་རྒྱུ་སོགས་ཀྱི་གཉེན་
པོའོ། །མི་མཆོག་རྒྱལ་བ་སོགས་ཚིག་རྐང་བཞིའི་དོན་གཞན་རྣམས་ནི་ཤེས་སླ་ལ། མི་
མཆོག་ཅེས་པ་རྐང་གཉིས་རྣམས་ཀྱི་མཆོག་དང་། ཡོན་ཏན་བསྔགས་པ་མཐའ་ཡས་རྒྱ་
མཚོ་ཞེས་པ་ནི་སྔར་ངག་གི་ཕྱག་གི་སྐབས་སུ་རྒྱས་པར་ཞུས་པ་དང་གཅིག་ལ། སྐྱབས་སུ་
ཉེ་བར་མཆིའོ་ཞེས་པ་ནི། མཐར་ཐུག་གི་སྐྱབས་གནས་ཉག་གཅིག་ཏུ་ཤེས་ནས་དུས་དང་
གནས་སྐབས་ཐམས་ཅད་དུ་སྐྱིད་སྡུག་ལེགས་ཉེས་ཅིར་གྱུར་ཀྱང་ཁྱེད་མཁྱེན་སྙམ་དུ་བློ་
ལིང་བསྒྱུར་གྱིས་སྐྱབས་སུ་འགྲོ་བའི་དོན་ཡིན་ནོ། །
གཞན་ཡང་སྡོམ་གསུམ་སོ་སོའི་ཕྱིར་བཅོས་བྱུང་ན་རབ། དེ་མིན་བླ་མ་རྡོར་འཛིན་
མ་འདི་བཞིན་སྡོམ་པ་གསུམ་གའི་ཐུན་མོང་གི་བཤགས་པ་ཡིན་པས། མཚན་དུའང་སྤྱི་
ལ277ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤགས་ཞེས་ཐོགས་པ་ལྟར་ཤིན་ཏུ་དོན་ཆེ་བ་ཡིན་པས་འདི་དོན་རྐང་གྲངས་ཙམ་ཞིག་
བཤད་པ་ལ་ས་བཅད་ཀྱི་དབང་དུ་བྱས་ན་གསུམ། དགོངས་གསོལ་བསྟན་པ། དངོས་གཞི་
བཤད་པ། མཇུག་བསྡུ་བའོ། །དང་པོ་ནི། ཨུ་ཧུ་ལགས། ཞེས་པ་ནས་བདག་ལ་དགོངས་
སུ་གསོལ་ཞེས་པའི་བར་རོ། །དོན་ནི་ཨུ་ཧུ་ཞེས་པ་མྱ་ངན་གྱི་ཚིག་ཡིན། དེ་ཡང་སྔར་བྱས་
ཀྱི་སྡིག་པ་ལ་འགྱོད་སེམས་དྲག་པོ་ཡོད་པའི་ཤུགས་ཀྱིས་ཧུ་ཞེས་ཤུགས་རིང་ནར་གྱིས་
འཕེན་པ་ཡིན་ལ། དེའི་གོང་དུ་ཨུ་འབྱུང་བ་ནི། དཔེར་ན། རྗེ་བཙུན་རྣལ་འབྱོར་མའི་འཕོ་
བའི་སྐབས་གསལ་ཞིང་རིང་པོར་བརྗོད་པའི་ཆེད་ཧིཀ་ལ་ཨི་སྦྱོར་ཚུལ་རྨར་ཆེན་གྱི་གསུང་
ལས་འབྱུང་བ་བཞིན་དུ་འདིར་ཡང་ཨུ་དང་བཅས་ཏེ་འདོན་པ་དང་། ལགས་ཞེས་པ་ནི།
བདག་འདི་ལྟ་བུར་མྱ་ངན་གྱིས་གདུང་བར་གྱུར་ཏོ་ཞེས་གསོལ་བའི་དོན་ནོ། །བླ་མ་རྡོ་རྗེ་
འཛིན་པ་ཆེན་པོ་ཞེས་འབྱུང་བ་ནི། སྡོམ་པ་གསུམ་གྱི་བཤགས་པ་བྱ་དགོས་ལ་བརྟེན་
བཤགས་ཡུལ་གྱི་བླ་མ་དེ་ཡང་སྡོམ་པ་གསུམ་ལྡན་ཞིག་དགོས་པའི་དབང་གིས་འདིར་བླ་
མ་ཞེས་མདོ་ཕྱོགས་དང་། རྡོ་རྗེ་འཛིན་པ་དང་རྡོ་རྗེ་འཆང་དོན་གཅིག་པས་སྔགས་ཕྱོགས་
ཀྱི་སློབ་དཔོན་སྟོན་པ་སྟེ་དེ་དག་གཙོ་བོར་གྱུར་པའི་ཐོག །སྟེང་འོག་ཕྱོགས་བཞི་མཚམས་
བརྒྱད་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
བཤགས་སྡོམ་བྱེད་པ་འདི་ལ་ཐུགས་དགོངས་པ་གཏད་དུ་གསོལ། ཞེས་ཞུ་བའོ། །
གཉིས་པ་དངོས་གཞི་བཤད་པ་ལ་གསུམ། ཉེས་ལྟུང་བསྔོ་བགྲང་རྒྱས་པར་བྱེད་པ།
དོན་བསྡུས་ཏེ་བརྗོད་པ། བཤགས་པ་དངོས་སོ། །དང་པོ་ལ་དྲུག །དུས་བཤད་པ། རྒྱུ་
བཤད་པ། ལམ་བཤད་པ། ལས་བཤད་པ། ཡུལ་བཤད་པ། སྦྱོར་བ་བཤད་པའོ། །དང་པོ་
དུས་ནི། བདག་མིང་འདི་ཞེས་བགྱི་བའི་མཚམས་སུ་རང་མིང་གསལ་བར་སྨོས་པ་ནི་ཉེས་
པ་ལ་ཉེས་པར་ཁས་ལེན་པའི་ཆེད་དུའོ། །ཚེ་རབས་འཁོར་བ་ཐོག་མ་མ་མཆིས་པ་ནས་ད་
278



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
ལྟ་ལ་ཐུག་གི་བར་དུ་ཞེས་པ་ནི། འཁོར་བའི་ཡ་མཐའ་ཐུག་མེད་ནས་ད་ལྟ་བཤགས་པ་
བྱེད་པ་འདི་ལ་ཐུག་གི་བར་དུ་ཞེས་པའོ། །གཉིས་པ་རྒྱུ་ནི། འདོད་ཆགས་དང་ཞེ་སྡང་དང་
ཏི་མུག་གི་དབང་གིས་ཞེས་པ་སྟེ། ཡུལ་ཡིད་དུ་འོང་བ་ལ་བརྟེན་ནས་སྐྱེ་བ་འདོད་ཆགས་
དང་། ཡིད་དུ་མི་འོང་བ་ལ་བརྟེན་ནས་སྐྱེ་བ་ཞེ་སྡང་དང་། བར་མ་ལ་བརྟེན་ནས་སྐྱེ་བ་གཏི་
མུག་སྟེ་ཉོན་མོངས་གསུམ་གྱི་དབང་གིས་ཞེས་པ་དང་། དབང་དུ་འགྲོ་ཚུལ་ནི་རང་སེམས་
ཀྱི་དབང་དུ་སོང་། སེམས་ཉོན་མོངས་པའི་དབང་དུ་སོང་བའོ། །
གསུམ་པ་ལམ་ནི། ལུས་ངག་ཡིད་གསུམ་གྱི་སྒོ་ནས་ཞེས་པ་སྟེ་སྡིག་པ་འབྱུང་བའི་
ལམ་མམ། སྒོ་ལྟ་བུ་ནི་ལུས་ངག་ཡིད་གསུམ་གང་རུང་དུ་ངེས་པའི་ཕྱིར་རོ། །བཞི་པ་ལས་
ནི། སྡིག་པ་མི་དགེ་བ་བཅུ་ཞེས་པ་ནས་གསང་སྔགས་ཀྱི་དམ་ཚིག་དང་འགལ་བ་ཞེས་པའི་
བར་ཏེ། དེ་ཡང་མི་དགེ་བ་བཅུ་ནི། ལུས་ཀྱི་སྲོག་གཅོད། ལོག་གཡེམ། མ་བྱིན་ལེན་ཏེ་
གསུམ་དང་། ངག་གི་རྫུན། ཕྲ་མ་ཚིག་རྩུབ། ངག་བཀྱལ་ཏེ་བཞི་རྣམས་སྔ་མ་སྔ་མ་ལྕི་ལ།
ཡིད་ཀྱི་བརྣབ་སེམས། གནོད་སེམས་ལོག་ལྟ་གསུམ་ནི་ཕྱི་མ་ཕྱི་མ་ལྕི་བའོ། །མཚམས་མ་
མཆིས་པ་ལྔ་ནི། ཕ་མ་དང་དགྲ་བཅོམ་བསད་པ། དགེ་འདུན་གྱི་དབྱེན་བྱས་པ། དེ་བཞིན་
གཤེགས་པ་ལ་ངན་སེམས་ཀྱིས་ཁྲག་ཕྱུངས་པའོ། །
དེ་ཡང་སྔ་མ་བཞི་ནི་ཤེས་སླ་ལ། ཕྱི་མ་ནི་དེ་བཞིན་གཤེགས་པ་བཀྲོང་བར་འདོད་
པའི་བསམ་སྦྱོར་བརྩམས་ཀྱང་རྡོ་རྗེའི་སྐུ་དེ་བཀྲོང་བར་ནུས་པ་མི་སྲིད་པའི་ཕྱིར། སྐུ་
མཚལ་ཕྱུངས་པ་ལ་མཚམས་མེད་དུ་བྱས་པའོ། །དེ་དང་ཉེ་བ་ལྔ་ནི་སློབ་པ་བཀྲོངས་པ།
དགེ་སློང་མ་འཁྲིག་པས་སུན་ཕྱུངས་པ། སར་གནས་ཀྱི་བྱང་སེམས་བཀྲོངས་པ། དགེ་
འདུན་གྱི་འདུ་སྒོ་ཕྲོགས་པ། མཆོད་རྟེན་སཱཙྪཔར་མ་ཡན་བཤིག་པ་ལྔ་སྟེ་རིམ་པས་ཕ་མ་
བསད་པ་སོགས་དང་ཉེས་པ་ཉེ་བའི་མཚམས་མེད་ཅེས་གསུངས་པ་སྟེ། དེ་རྣམས་རང་
༤279ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིན་གྱི་ཁ་ན་མ་མཐོ་བ་རྣམས་སོ། །སོ་སོར་ཐར་པའི་སྡོམ་པ་དང་འགལ་བ། བྱང་ཆུབ་
སེམས་དཔའི་བསླབ་པ་དང་འགལ་བ་དང་། གསང་སྔགས་ཀྱི་དམ་ཚིག་དང་འགལ་བ་དང་
ཞེས་པ་སྟེ། སྡོམ་པ་གསུམ་སོ་སོའི་སྐབས་སུ་ཁས་བླངས་པའི་བསླབ་བྱ་དམ་སྡོམ་དང་
འགལ་བ་རྣམས་ཏེ། དེ་རྣམས་བཅས་པའི་ཁ་ན་མ་མཐོ་བ་རྣམས་སོ། །ཁ་ན་མ་མཐོ་བ་
ཞེས་པ་ནི་དམ་པ་རྣམས་ཀྱི་སྤྱན་ངར་ཁ་ནས་སྨྲ་མི་ནུས་པའི་ལས་ཏེ་སྡིག་པའི་མིང་གི་རྣམ་
གྲངས་སོ། །
ལྔ་པ་ཡུལ་ནི། ཕ་དང་མ་ལ་ཞེས་པ་ནས་སེམས་ཅན་ལ་གནོད་པའི་ལས་སྡིག་པ་མི་
དགེ་བའི་ཚོགས་ཞེས་པའི་བར་ཏེ། དེ་ཡང་བརྙས་པ་ལྟ་བུའི་སྡིག་པ་ཞིག་བསགས་ཀྱང་
ཉེས་པ་ཤིན་ཏུ་ལྕི་ལ། གུས་འདུད་ལྟ་བུའི་དགེ་བ་ཞིག་བསགས་ཀྱང་རླབས་ཤིན་ཏུ་ཆེ་བར་
གསུངས་པའི་ཡུལ་ཕ་མ་དང་། རབ་བྱུང་དགེ་སློང་སོགས་ཀྱི་སྡོམ་པ་མནོས་པའི་མཁན་པོ་
དང་སློབ་དཔོན། གཞན་ཡང་ཀློག་པའི་སློབ་དཔོན། ལུང་འཁྲིད་མན་ངག་སྟོན་པའི་སློབ་
དཔོན། དེ་བས་ཀྱང་གསང་སྔགས་ཀྱི་དབང་མནོས་པའི་སློབ་དཔོན། གཞན་ཡང་གྲོགས་
ཚངས་པར་མཚུངས་པར་སྤྱོད་པ་ཞེས་པའི་ཚངས་པ་ནི་མི་གནས་པའི་མྱ་ངན་ལས་འདས་
པའི་གོ་འཕང་ལ་བྱ་སྟེ། དེའི་རྒྱུ་ངེས་འབྱུང་གིས་ཟིན་པའི་ཚུལ་ཁྲིམས་ལ་རང་སློབ་ཅིང་
གྲོགས་གཞན་དེ་ལྟ་བུའི་ཚུལ་ཁྲིམས་དང་ལྡན་པ་ནི་ཚངས་པའི་གོ་འཕངས་ཐོབ་པའི་རྒྱུ་ལ་
མཚུངས་པར་སྤྱོད་པའི་གྲོགས་པོ་རྣམས་ལ་མ་གུས་པ་སྟེ་འཇིགས་སྐྱོབ་དང་ལེགས་སྨོན་གྱི་
ཚུལ་ཁྲིམས་བསྲུངས་པ་ནི་སྐབས་འདིའི་བཤགས་བྱ་མ་ཡིན་པར་གསུངས། དཀོན་མཆོག་
གསུམ་ལ་གནོད་པའི་ལས་ཞེས་པ་སྟེ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་
ཁྲག་ཕྱུངས་པ་ལ་སོགས་པ་སྐྱབས་འགྲོའི་སྐབས་སུ་རྒྱས་པར་ཞུས་ཟིན་པ་དེ་དག་གི་ཉེས་
པ་དང་། དཀོན་མཆོག་གསུམ་ལ་བརྟེན་པའི་ཉེས་པའི་ནང་ནས་ཀྱང་ཤིན་ཏུ་ལྕི་བ་གསུང་
༤280~



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
རབ་དགོངས་འགྲེལ་གང་རུང་ལ་དམིགས་ནས་འདིས་འགྲོ་བ་ཕན་བདེ་བསྐྱེད་པའི་རྒྱུར་
མི་འགྱུར་ཞེས་པ་ལྟ་བུ་དམ་པའི་ཆོས་སྤངས་པ་སྟེ་ཆོས་སྤོང་གི་ཉེས་པ་དང་། མཐོང་ལམ་
ཡན་ཐོབ་པའི་འཕགས་པ་ཡིན་ན་གང་ཟག་གཅིག་ཡན་ཆད་དང་། སོ་སྐྱེའི་དགེ་སློང་བཞི་
ཡན་གྱི་དགེ་འདུན་ལ་སྐུར་བ་བཏབ་པའི་ཉེས་པ་རྣམས་དང་། ཡུལ་སེམས་ཅན་གང་ཡང་
རུང་བའི་ལུས་སྲོག་ལོངས་སྤྱོད་གནས་མལ་སོགས་ལ་གནོད་འཚེ་བྱས་པ་ལ་སོགས་པའི་
ཉེས་པ་འབྱུང་བའི་ཡུལ་རྣམས་སོ། །
དྲུག་པ་སྦྱོར་བ་ནི། བདག་གིས་བགྱིས་པ་དང་ཞེས་པ་ནས་ཡི་རང་བ་ལ་སོགས་པ་
ཞེས་པའི་བར་ཏེ། བདག་གིས་ལུས་ངག་གི་སྒོ་ནས་བགྱིས་པ་དང་
། བདག་གིས་གཞན་
བགྱིད་དུ་བཅུག་པ་དང་། ཡིད་ཀྱིས་གཞན་གྱིས་བགྱིས་པ་ལ་རྗེས་སུ་ཡི་རང་གི་དགའ་བ་
སྒོམ་པ་ལ་སོགས་པའོ། །
གཉིས་པ་དོན་བསྡུས་ཏེ་བརྗོད་པ་ནི། མདོར་ན་མཐོ་རིས་དང་ཞེས་པ་ནས་ཅི་
མཆིས་པ་ཐམས་ཅད་ཅེས་པའི་བར་རོ། །དོན་ནི་མདོར་བསྡུ་ན་ཐར་པར་འགྲོ་བའི་གཙོ་བོ་
མངོན་མཐོ་ལྷ་མིའི་གོ་འཕང་ཐོབ་པ་དང་། འཁོར་བ་ལས་གྲོལ་ཏེ་ངེས་ལེགས་ཐར་པ་དང་
ཐམས་ཅད་མཁྱེན་པའི་གོ་འཕང་ཐོབ་པའི་གེགས་སུ་གྱུར་ཅིང་། སྤྱིར་འཁོར་བ་ཁྱད་པར་
ངན་སོང་གསུམ་དུ་སྐྱེ་བའི་རྒྱུར་གྱུར་པའི་ཉེས་ལྟུང་གི་ཚོགས་ཅི་མཆིས་པ་ཐམས་ཅད་ཅེས་
སོ། །
གསུམ་པ་བཤགས་པ་དངོས་ནི། བླ་མ་རྡོ་རྗེ་འཛིན་པ་ཞེས་པ་ནས་སྡོམ་པར་བགྱི་
ལགས་སོ་ཞེས་པའི་བར་ཏེ། བཤགས་ཡུལ་གོང་དུ་ཞུས་པ་བཞིན་བླ་མ་རྡོ་རྗེ་ཆེན་པོ་ལ་
སོགས་པ་ཕྱོགས་བཅུ་ན་བཞུགས་པའི་སང་
་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱི་སྤྱན་སྔར་མཐོལ་ལོ་ནི་བསྒྲག་གོ། །མི་འཆབ་བོ་ནི་མི་གསང་ངོ༌། །འཆགས་སོ་ནི་
~281ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཤགས་སོ། །ཕྱིན་ཆད་ཀྱང་སྡོམ་པར་བགྱི་ལགས་སོ་ཞེས་པ་ནི། བཤགས་ཟིན་པ་འདི་
ནས་བཟུང་སྟེ་ཕྱིན་ཆད་སྲོག་ལ་བབས་ཀྱང་མི་བགྱིད་པར་སྡོམ་མོ་ཞེས་པའོ། །འདིར་ཡང་
སྡིག་སྒྲིབ་དག་པའི་དམིགས་སྐོར་དང༌། སྡོམ་སེམས་དང་། འགྱོད་སེམས་གལ་ཆེ་ཚུལ་
སོགས་ལྟུང་བཤགས་སྐབས་སུ་བཤད་པ་ལྟར་ཡིན་གསུངས།
གསུམ་པ་འཇུག་བསྡུ་བ་ནི། མཐོལ་ཞིང་བཤགས་ན་བདག་བདེ་བ་ལ་ཞེས་པ་ནས་
མ་བཤགས་ན་དེ་ལྟར་མི་འགྱུར་རོ་ཞེས་པའི་བར་ཏེ། དཔེ་འགའ་ཞིག་ལ་མི་འགྱུར་བ་
ལགས་སོ་ཞེས་འབྱུང་ཡང་བརྗོད་མིན་གྱི་ཁྱད་པར་ཙམ་དང༌། དོན་ནི་བཤགས་ཚུལ་འདི་
ལྟ་བུའི་སྒོ་ནས་བཤགས་པ་ཕུལ་ཞིང་བཞེས་ན་བདག་གནས་སྐབས་དང་མཐར་ཐུག་གི་
བདེ་བ་ལ་རེག་པར་འགྱུར་གྱི། མ་བཤགས་ན་ནི་སྤྱིར་འཁོར་བ་དང་བྱེ་བྲག་ངན་སོང་གི་
སྡུག་བསྔལ་མི་བཟད་པ་མྱོང་བར་འགྱུར་བ་གདོན་མི་ཟ་བས་དེའི་ཕྱིར་བདག་གིས་ཀྱང་
སྙིང་ཐག་པ་ནས་མཐོལ་ཞིང་བཤགས་པ་འབུལ་ལགས་ནི། སྐྱབས་ཡུལ་རྣམས་ཀྱིས་ཀྱང་
ཐུགས་བརྩེ་བ་ཆེན་པོས་བཤགས་པ་བཞེས་སུ་གསོལ་ཞེས་པ་ལྟ་བུ་སྟེ་མདོར་ན་བཤགས་
པའི་ཕན་ཡོན་དང་ཉེས་དམིགས་བསམ་པའོ། །དེ་དག་གི་སྤྱི་བཤགས་ཇི་ལྟར་བྱེད་པའི་
བཤད་པ་མདོར་བསྡུས་ཤིག་ཕུལ་ཟིན་པ་ཡིན་ཞེས་སོགས་རྒྱ་ཆེར་བཀའ་སྩལ་ཏོ།། །།
སྨྲས་པ། བཅོམ་ལྡན་རྒྱལ་བའི་གསུང་རབ་ཆུ་བོ་ཀུན། །ཡོངས་འཁྱིལ་དགོས་
འདོད་རིན་ཆེན་ཀུན་འབྱུང་ལ། །བྱང་ཆུབ་ལམ་རིམ་རྒྱ་མཚོ་ཆེན་པོ་ཡི། །མཚན་ཙམ་ཐོས་
པའང་དགེ་ལེགས་བྱེ་བའི་མཐུ། །དེ་ཕྱིར་བདག་གི་དད་གུས་མེ་ཤེལ་ཁམས། །བླ་མའི་
གསང་གསུམ་ཉི་འོད་དང་འགྲོགས་པས། །རེག་ཟིག་ཚ་ཟེར་ཅུང་ཟད་སྤྲོས་མོད་ཀྱང་། །
གཞན་ཕན་སྣང་བ་འགྱེད་དུ་རློམ་པ་མེད། །འདི་ན་ལེགས་པར་བཤད་པ་མཆིས་སོ་ཅོག །
སྐྱབས་མགོན་བླ་མའི་ཡིན་གྱི་བདག་གི་མིན། །མ་རྟོགས་ལོག་བཤད་ཉེས་ཚོགས་ཅི་
~282ལ



བྱང་ཆུབ་ལྟུང་བཤགས་དང་སྤྱི་བཤགས་གཉིས་ཀྱི་ཟིན་བྲིས་ཐར་འདོད་སྙིང་གི་དགའ་སྟོན།
མཆིས་པ། །བདག་གིས་ནོངས་ཕྱིར་སྙིང་ནས་མཁས་ལ་འཆགས། །ཅུང་ཟད་འབད་ལས་
ཐོབ་པའི་དགེ་བས་མཚོན། །རང་གཞན་སྐྱེ་འཕགས་རྣམ་དཀར་ཅི་མཆིས་མཐུས། །འགྲོ་
ཀུན་བཤེས་གཉེན་དམ་པས་རྗེས་བཟུངས་ཏེ། །བླ་མ་སངས་རྒྱས་གོ་འཕང་མྱུར་ཐོབ་ཤོག །
དེ་སྐད་མགྲིན་པའི་རྒྱུད་མངས་ལ། །བློ་གྲོས་སེན་མོ་འདེབས་པ་པོ། །གང་གི་སློབ་བུའི་
ཆར་གཏོགས་པ། །བན་གཟུགས་དཔལ་ལྡན་ཤེས་རབ་བོ། །
ཞེས་པ་འདི་ནི་བདག་ལྟ་བུའི་བྱིས་པ་མ་གཏོགས་པ་ཧོལ་རྒྱུགས་ཀྱི་རྒྱལ་བའི་
བསྟན་པ་རིན་པོ་ཆེ་དྲི་མ་ཅན་དུ་བྱས་དོགས་སླར་ཡང་རྗེ་བཙུན་བླ་མ་མཆོག་གི་སྤྱན་ལམ་
དུ་བསྟར་བ་ལྗགས་ཞུས་ཀྱང་བཀའ་དྲིན་ཆེ་བ་ལགས་སོ། །སརྦ་མངྒ་ལཾ། །
༤283-



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཕུང་པོ་གསུམ་པའི་མདོའི་མཆན་འགྲེལ་བཞུགས་སོ། །
མཁན་པོ་ཚུལ་ཁྲིམས་རྒྱལ་མཚན།
བསོད་ནམས་རྩེ་མོས་སྤྱོད་འཇུག་འགྲེལ་པར། ཕུང་པོ་གསུམ་པ་ནི་སྡིག་
བཤགས་པ་དང་། བསྔོ་བ་དང་། རྫོགས་པའི་བྱང་ཆུབ་མྱུར་དུ་ཐོབ་པའི་ཐབས་གསུམ་
ཡོད་པས་སྡིག་པ་བཤགས་པའོ། །འདིའི་དོན་འཆད་པ་ལ་རྒྱས་པར་བཤད་པ། དོན་
བསྡུས་པ། ཡན་ལག་ཚང་བར་བསྟན་པའོ། །དང་པོ་ལ་གསུམ། སྡིག་པ་བཤགས་པའི་
ཕུང་པོ། དགེ་བ་བསྔོ་བའི་ཕུང་པོ། རྗེས་སུ་ཡི་རང་གི་ཕུང་པོ་དང་གསུམ་ལས། དང་པོ་ལ།
རྟེན་གྱི་སྟོབས། གཉེན་པོ་ཀུན་ཏུ་སྤྱོད་པའི་སྟོབས། རྣམ་པར་སུན་འབྱིན་པའི་སྟོབས།
ཉེས་པ་ལས་སླར་ལྡོག་པའི་སྟོབས་དང་བཞི་ལས། དང་པོ་ནི། ན་མོ། བྱང་ཆུབ་སེམས་
དཔའི་ལྟུང་བ་བཤགས་པ། བདག་མིང་འདི་ཞེས་བགྱི་བ། དུས་རྟག་ཏུ་བླ་མ་ལ་སྐྱབས་སུ་
མཆིའོ། །སངས་རྒྱུ་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་
སྐྱབས་སུ་མཆིའོ། །
གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ནི། ས་པཎ་གྱིས་རང་གི་མདུན་མཁར་
པད་ཟླར་སངས་རྒྱས་སོ་ལྔ་བཞུགས་པ། རིགས་ལྔའི་མདོག་ཅན་སྤྲུལ་སྐུའི་ཆ་ལུགས།
~284ལ



ཕུང་པོ་གསུམ་པའི་མདོའི་མཆན་འགྲེལ།
མཚན་དཔེས་སྤྲས་པ། ཕྱག་རྒྱ་ལྔ་སྟེ། དཀར་པོ་བདུན་ཆོས་འཆད། སྔོན་པོ་བདུན་བདུད་
འདུལ། སེར་པོ་བདུན་མཆོག་སྦྱིན། དམར་པོ་བདུན་ཏིང་འཛིན། ལྗང་གུ་བདུན་སྐྱབས་
སྤྱིན་གྱིས་བཞུགས་པ། དཀར་སྔོ་སེར་དམར་ལྗང་སྤེལ་བ། སྟོན་པ་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་
ཤཱཀྱ་ཐུབ་པ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བསྐལ་པ་ཁྲིའི་སྡིག་པ་བྱང་ངོ་། །
རྡོ་རྗེ་སྙིང་པོ་རབ་ཏུ་འཇོམས་པ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བསྐལ་པ་
ཁྲིའི་སྡིག་པ་བྱང་ངོ་། །རིན་ཆེན་འོད་འཕྲོ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་
སྐལ་པ་ཉིས་ཁྲིའི་སྡིག་པ་དག་པ་འགྱུར་རོ། །ཀླུ་དབང་གི་རྒྱལ་པོ་ལ་ཕྱག་འཚལ་ལོ། །ཞེས་
ལན་གཅིག་བརྗོད་ན་བསྐལ་པ་སྟོང་གཅིག་གི་སྡིག་པ་བྱང་ངོ་། །དཔའ་བོའི་སྡེ་ལ་ཕྱག་
འཚལ་ལོ། །ཞེས་ལན་གཅིག་བརྗོད་ན་བསྐལ་པ་སྟོང་གཅིག་གི་སྡིག་པ་བྱང་ངོ༌། །དཔལ་
དགྱེས་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བསྐལ་པ་ཉིས་སྟོང་གི་སྡིག་པ་བྱང་
ངོ༌། །རིན་ཆེན་མེ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བསྐལ་པ་ཉིས་སྟོང་གི་
སྡིག་པ་བྱང་ངོ་། །རིན་ཆེན་ཟླ་འོད་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བསྐལ་
པ་བརྒྱད་སྟོང་གི་སྡིག་པ་བྱང་ངོ་། །མཐོང་བ་དོན་ཡོད་ལ་ཕྱག་འཚལ་ལོ། །ཞེས་ལན་
གཅིག་བརྗོད་ན་བསྐལ་པ་གཅིག་གི་སྡིག་པ་བྱང་ངོ་། །རིན་ཆེན་ཟླ་བ་ལ་ཕྱག་འཚལ་ལོ། །
ཞེས་ལན་གཅིག་བརྗོད་ན་མཚམས་མེད་ལྔའི་སྡིག་བྱང་ངོ་། །དྲི་མ་མེད་པ་ལ་ཕྱག་འཚལ་
ལོ། །ཞེས་བརྗོད་ན་དེ་དང་ཉེས་པ་ལྔ་ཡི་སྡིག་པ་བྱང་ངོ་། །དཔལ་སྦྱིན་ལ་ཕྱག་འཚལ་ལོ། །
ཞེས་ལན་གཅིག་བརྗོད་ན་ཞེ་སྡང་གིས་ཀུན་ནས་བསླངས་པའི་སྡིག་པ་བྱང་ངོ་། །ཚངས་པ་
ལ་ཕྱག་འཚལ་ལོ། །ཞེས་ལན་གཅིག་བརྗོད་ན་འདོད་ཆགས་ཀྱིས་ཀུན་ནས་བསླངས་པའི་
སྡིག་པ་བྱང་ངོ༌
། །ཚངས་པས་བྱིན་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་སྐལ་པ་
སྨ285ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཁྲི་གཅིག་གི་སྡིག་པ་བྱང་ངོ་། །ཆུ་ལྷ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་སྐལ་
པ་སྟོང་གཅིག་གི་སྡིག་པ་བྱང་ངོ་། །ཆུ་ལྷའི་ལྷ་ལ་ཕྱག་འཚལ་ལོ། །ཞེས་ལན་གཅིག་བརྗོད་
ན་བསྐལ་པ་ལྔ་སྟོང་གི་སྡིག་པ་བྱང་ངོ། །དཔལ་བཟང་ལ་ཕྱག་འཚལ་ལོ། །ཞེས་ལན་
གཅིག་བརྗོད་ན་བསྐལ་པ་ལྔ་སྟོང་གི་སྡིག་པ་བྱང་ངོ་། །ཙན་དན་དཔལ་ལ་ཕྱག་འཚལ་ལོ། །
ཞེས་ལན་གཅིག་བརྗོད་ན་བསྐལ་པ་བདུན་གྱི་སྡིག་པ་བྱང་ངོ༌། །གཟི་བརྗིད་མཐའ་ཡས་
ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བསྐལ་པ་བདུན་གྱི་སྡིག་པ་བྱང་ངོ་། །འོད་
དཔལ་ལ་ཕྱག་འཚལ་ལོ། །ཞེས་ལན་གཅིག་བརྗོད་ནི་ཕན་ཡོན་ཚད་མེད་དོ། །མྱ་ངན་མེད་
པའི་དཔལ་ཕྱག་འཚལ་ལོ། །ཞེས་ལན་གཅིག་བརྗོད་ན་གཏི་མུག་གིས་ཀུན་ནས་བསླངས་
པའི་སྡིག་པ་བྱང་ངོ༌། །སྲེད་མེད་ཀྱི་བུ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བག་
ཚིགས་ཀྱིས་ཀུན་ནས་བསླངས་པའི་སྡིག་པ་བྱང་ངོ་། །མེ་ཏོག་དཔལ་ལ་ཕྱག་འཚལ་ལོ། །
ཞེས་ལན་གཅིག་བརྗོད་ན་ལུས་ཀྱི་སྒྲིབ་པ་དག་གོ། །དེ་བཞིན་གཤེགས་པ་ཚངས་པའི་
འོད་ཟེར་རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ། །ཞེས་ལན་གཅིག་
བརྗོད་ན་ངག་གི་སྒྲིབ་པ་བྱང་ངོ༌། །དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་
པས་མངོན་པར་མཁྱེན་པ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་ཡིད་ཀྱི་སྒྲིབ་པ་
དག་གོ། །ནོར་དཔལ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་དགེ་འདུན་གྱི་དཀོར་
ལ་འབགས་པའི་སྡིག་པ་བྱང་ངོ་། །དྲན་པའི་དཔལ་ལ་ཕྱག་འཚལ་ལོ། །ཞེས་ལན་གཅིག་
བརྗོད་ན་གང་ཟག་ལ་སྐུར་པ་འདེབས་པའི་སྡིག་པ་བྱང་ངོ༌། །མཚན་དཔལ་ཤིན་ཏུ་ཡོངས་
གྲགས་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་ཕྲག་དོག་གིས་ཀུན་ནས་བསླངས་
པའི་སྡིག་པ་བྱང་ངོ་། །དབང་པོའི་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །ཞེས་
ལན་གཅིག་བརྗོད་ན་ང་རྒྱལ་གྱིས་ཀུན་ནས་བསླངས་པའི་སྡིག་པ་བྱང་ངོ་། །ཤིན་ཏུ་རྣམ་
༤286



ཕུང་པོ་གསུམ་པའི་མདོའི་མཆན་འགྲེལ།
པར་གནོན་པའི་དཔལ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་ཕྲ་མའི་སྡིག་པ་བྱང་
ངོ༌། །གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་
ཉོན་མོངས་པའི་རིགས་ཟད་པར་བྱེད་དོ། །རྣམ་པར་གནོན་པས་གཤེགས་པའི་དཔལ་ལ་
ཕྱག་འཚལ་ལོ། །ཞེས་ལན་གཅིག་བརྗོད་ན་གཞན་ལ་བྱེད་དུ་འཇུག་པའི་སྡིག་པ་དག་གོ། །
ཀུན་ནས་སྣང་བ་བཀོད་པའི་དཔལ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་གཞན་
བྱས་ལ་ཡི་རང་བའི་སྡིག་པ་བྱང་ངོ༌། །རིན་ཆེན་པདྨ་རྣམ་པར་གནོན་པ་ལ་ཕྱག་འཚལ་ལོ། །
ཞེས་ལན་གཅིག་བརྗོད་ན་ཆོས་སྤོང་གིས་བསགས་པའི་སྡིག་པ་བྱང་ངོ་། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རིན་པོ་ཆེ་དང་པདྨ་ལ་རབ་ཏུ་
བཞུགས་པ་རི་དབང་གི་རྒྱལ་པོ་ལ་ཕྱག་འཚལ་ལོ། །ཞེས་ལན་གཅིག་བརྗོད་ན་བླ་མ་དང་
རང་གི་དམ་ཚིག་ཉམས་པའི་སྡིག་པ་བྱང་ངོ༌། །
ས་པཎ་གྱིས། བོད་ཀྱིས་བྱས་པའི་ཕུབ་དང་རལ་གྲི་ལ་སོགས་པ་མཚོན་ཆ་མང་པོ་
གཟུང་བར་སྣང་སྟེ། དེ་ནི་སྤྲུལ་སྐུ་རབ་ཏུ་བྱུང་བའི་ཆ་ལུགས་ལ་ཤིན་ཏུ་མི་འཐད་པ་ཡིན་ནོ། །
ཁྱད་པར་འཕགས་བསྟོད་ལས། ཁྱོད་ནི་མཚོན་ཆ་མདུང་མེད་པར། །བྱམས་པའི་མཚོན་
གང་ལེགས་པས་རྒྱལ། །ཞེས་གསུངས། དེ་རྣམས་རྟེན་གྱི་སྟོབས་ཡིན་ནོ། །
གསུམ་པ་རྣམ་པར་སུན་འབྱིན་པའི་སྟོབས་ལ་གསུམ། དཔང་པོར་གསོལ་བ་དང་།
བཤགས་བྱ་ངོས་བཟུང་བ། ཇི་ལྟར་བཤགས་ཚུལ་ལོ། །དང་པོ་ནི། དེ་དག་ལ་སོགས་པ་
ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཏེ་ཞེས་
པས་ཆོས་སྐུ་དང་། འཚོ་ཞིང་གཞེས་པའི། ཞེས་པས་ལོངས་སྐུ། སངས་རྒྱས་བཅོམ་ལྡན་
འདས་ཞེས་པས་སྤྲུལ་སྐུ། དེ་དག་ཐམས་ཅད་བདག་ལ་དགོངས་སུ་གསོལ་ཞེས་སོ། །
ལ287



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་བཤགས་བྱའི་སྡིག་པ་ངོས་བཟུང་བ་ལ་གཉིས་ལས་དང་པོ་མདོར་བསྟན་
ནི། བདག་གིས་སྐྱེ་བ་འདི་དང་། སྐྱེ་བ་ཐོག་མའི་ཐ་མ་མ་མཆིས་པ་ནས་འཁོར་བ་ན་འཁོར་
བའི་སྐྱེ་གནས་ཐམས་ཅད་དུ་སྡིག་པའི་ལས་བགྱིས་པ་དང་། བགྱིད་དུ་བསྩལ་བ་དང་།
བགྱིད་པ་ལ་རྗེས་སུ་ཡི་རང་བའམ། ཞེས་སོ། །
གཉིས་པ་རྒྱས་བཤད་ལ་གསུམ། དཀོན་མཆོག་གི་དཀོར་ལ་འབགས་པ་དང་།
མཚམས་མེད་ལྔའི་སྡིག་པ་བཤགས་པ་དང་། མི་དགེ་བ་བཅུའི་སྡིག་པ་བཤགས་པའོ། །
དང་པོ་ནི། སངས་རྒྱས་དང་ཆོས་མཆོད་རྟེན་གྱི་དཀོར་རམ། དགེ་འདུན་གྱི་དཀོར་རམ།
ཕྱོགས་བཅུའི་དགེ་འདུན་གྱི་དཀོར་ཕྲོགས་པ་དང་། འཕྲོག་ཏུ་བཅུག་པ་དང་། འབྲོག་ལ་
རྗེས་སུ་ཡི་རང་བའམ། ཞེས་སོ། །གཉིས་པ་མཚམས་མེད་ལྔའི་སྡིག་པ་བཤགས་པ་ནི།
མཚམས་མ་མཆིས་པ་ལྔའི་ལས་བགྱིས་པ་དང་། བགྱིད་དུ་བསྩལ་བ་དང་། བགྱིད་པ་ལ་
རྗེས་སུ་ཡི་རང་བའམ། ཞེས་སོ། །
གསུམ་པ་མི་དགེ་བ་བཅུའི་བཤགས་པ་ནི། མི་དགེ་བ་བཅུའི་ལས་ཀྱི་ལམ་ཡང་དག་
པར་བླང་བ་ལ་ཞུགས་པ་དང་། འཇུག་ཏུ་བསྩལ་བ་དང་། འཇུག་པ་ལ་རྗེས་སུ་ཡི་རང་
བའམ། ཞེས་སོ། །གསུམ་པ་སྡིག་ལྟུང་ཇི་ལྟར་བཤགས་པའི་ཚུལ་ནི། ལས་ཀྱི་སྒྲིབ་པ་གང་
གིས་བསྒྲིབས་ནས་བདག་སེམས་ཅ་དམྱལ་བར་མཆི་བའམ། དུད་འགྲོའི་སྐྱེ་གནས་སུ་
མཆི་བའམ། ཡི་དྭགས་ཀྱི་ཡུལ་དུ་མཆི་བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་
སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ། དབང་པོ་མ་ཚང་བར་འགྱུར་བའམ། ལྟ་བ་
ལོག་པར་འཛིན་པར་འགྱུར་བའམ། སངས་རྒྱས་འབྱུང་བ་ལ་མཉེས་པར་མི་བགྱིད་པར་
འགྱུར་པའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་བཅོམ་ལྡན་
འདས་ཡེ་ཤེས་སུ་གྱུར་པ། སྤྱིར་ཆོས་ཐམས་ཅད་དང་ཁྱད་པར་རང་གི་ལས་དཀར་ནག་ཅི་
ལ288



ཕུང་པོ་གསུམ་པའི་མདོའི་མཆན་འགྲེལ།
བསགས་ཐམས་ཅད་མཁྱེན་པས་ཡེ་ཤེས་སུ་གྱུར་པ། དེ་ཡང་མངོན་སུམ་དུ་གཟིགས་པས་
སྤྱན་དུ་གྱུར་པ། དགེ་མི་དགེ་ལེགས་ཉེས་ཤན་འབྱེད་པའི་དཔང་དུ་གྱུར་པ། དེ་ལྟར་དཔང་
མཛད་པར་བསླུ་བ་མེད་པས་ཚད་མར་གྱུར་པ། ཆོས་ཅན་ཆོས་ཉིད་ཇི་བཞིན་གཟིགས་པས་
མཁྱེན་པས་གཟིགས་པ་དེ་དག་གི་སྤྱན་སྔར་མཐོལ་ལོ་སྟེ་ཉེས་པ་ཤོད་པ། འཆགས་སོ་
ཞེས་པ་འགྱོད་སེམས་ཀྱིས་བཤགས་པ། མི་འཆབ་བོ་ཞེས་པ་བྱས་མ་ཐག་གསང་སེམས་
མེད་པ། བྱས་བཞིན་ལ་མ་བྱས་པ་རྣམས་མི་སྦེད་དོ། །
བཞི་པ་ཉེས་པར་ལས་སླར་ལྡོག་པའི་སྟོབས་ནི། སླན་ཆད་ཀྱང་གཅོད་ཅིང་སྡོམ་
པར་བགྱིད་ལགས་སོ། །ཞེས་པ་བཤགས་ན་འདག་ངེས་སོ། །ས་པཎ་གྱིས། སྡིག་པ་
བཤགས་པས་འདག་པའི་འཐད་པ་ཡང་། སྡིག་པ་འདུས་བྱས་ཡིན་ལ། འདུས་བྱས་ཐམས་
ཅད་མི་རྟག་པའི་ཕྱིར་དང་། སྡིག་པ་ཡོད་པར་ཡང་བཅོམ་ལྡན་འདས་ཉིད་ཀྱིས་གསུངས་
ལ། བཤགས་ན་འདག་པར་ཡང་བཅོམ་ལྡན་འདས་ཉིད་ཀྱིས་གསུངས་པའི་ཕྱིར་རོ། །
གཉིས་པ་དགེ་བ་བསྔོ་བ་ལ་གསུམ། དཔང་པོར་གསོལ་བ། བསྔོ་བྱའི་དགེ་བ་ངོས་
བཟུང་བ། ཇི་ལྟར་བསྔོ་ཚུལ་ལོ། །དང་པོ་ནི། སངས་རྒྱས་བཅོམ་ལྡན་འདས་དེ་དག་
ཐམས་ཅད་བདག་ལ་དགོངས་སུ་གསོལ། གཉིས་པ་བསྔོ་བྱའི་དགེ་རྩ་ངོས་བཟུང་བ་ནི།
བདག་གིས་སྐྱེ་བ་འདི་དང་། སྐྱེ་བ་ཐོག་མའི་ཐ་མ་མ་མཆིས་པ་ནས་འཁོར་བ་ན་འཁོར་
བའི་སྐྱེ་གནས་གཞན་དག་ཏུ་སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་
གཅིག་ཙམ་སྦྱིན་པ་དང་། དཀོན་མཆོག་མཆོད་པ་དང་། ཆོས་དང་ཟང་ཟིང་གི་སྦྱིན་པ་སྩལ་
བའི་དགེ་བའི་རྩ་བ་གང་ལགས་པ་སྟེ། སྦྱིན་པ་ལས་བྱུང་བའི་བསོད་ནམས་བྱ་བའི་དངོས་
པོ་དང༌། བདག་གིས་མི་དགེ་བཅུ་སྤོང་གི་ཚུལ་ཁྲིམས་བསྲུངས་པའི་དགེ་བའི་རྩ་བ་གང་
ལགས་པ་དང་། སྙོམས་ལས་སྤངས་བའི་བདག་གིས་ཚངས་པར་སྟེ་ཐར་པའམ་མྱང་འདས་
ལ289ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ཐོབ་ཕྱིར་བྱམས་སོགས་ཚངས་པར་སྤྱོད་པའི་དགེ་བའི་རྩ་བ་གང་ལགས་པ་དང་ཞེས་པ་
བཟོད་པ། བདག་གིས་དགེ་བ་ལ་སྤྲོ་བའི་སེམས་ཅན་ཡོངས་སུ་མ་སྨིན་པ་སྨིན་པར་བགྱིས་
པ་དང་སྨིན་པ་གྲོལ་བར་བྱེད་པའི་དགེ་བའི་རྩ་བ་གང་ལགས་པ་དང་ཞེས་པ་བརྩོན་འགྲུས།
བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་དང་ཞེས་
པ་བསམ་གཏན། བདག་གིས་བླ་ན་མེད་པའི་ཡེ་ཤེས་ཀྱི་ཞེས་པ་ནི་ཆོས་སྐུ་དེ་ཐོབ་པར་
བྱེད་པ་བདག་མེད་དོན་ལ་སོ་སོར་གཟིགས་པའི་ཤེས་རབ་ཀྱིས་དཔྱོད་པའི་དགེ་བའི་རྩ་བ་
གང་ལགས་པ་དེ་དག་ཐམས་ཅད་གཅིག་ཏུ་རང་གི་དགེ་བ་བསྡུས་ཤིང་གཞན་གྱི་དགེ་བ་
བཟླུམས་ཏེ་གཉིས་ཀ་ལྷན་ཏུ་བསྡོམས་ནས་ཇི་ལྟར་བསྔོ་བ་ནི་བླ་ན་མ་མཆིས་པ་གཟུགས་
སྐུ་དང་། གོང་ན་མ་མཆིས་པ་ཆོས་སྐུ་དང་། གོང་མའི་ཡང་གོང་མ་ལོངས་སྐུ། བླ་མའི་ཡང་
བླ་མ་སྤྲུལ་སྐུར་ཡོངས་སུ་བསྔོ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་བསྔོ་ར་བགྱིའོ། །ཇི་ལྟར་བསྔོ་ན། སྔོན་འདས་པའི་སངས་རྒྱས་བཅོམ་ལྡན་
འདས་རྣམས་ཀྱིས་ཡོངས་སུ་བསྔོས་པ་དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་
འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང་། ཇི་ལྟར་ད་ལྟར་བཞུགས་པའི་
སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་
བདག་གིས་ཀྱང་ཡོངས་སུ་བསྔོ་བར་བགྱིའོ། །ཇི་སྐད་དུ། བསོད་ནམས་བསགས་པའི་
ཚོགས་དག་ནི། །སེམས་ཅན་རྣམས་ལ་ཡོང་བསྔོ་བ། །བཅོམ་ལྡན་ཁྱོད་ཀྱིས་གང་གསུངས་
པ། །དེ་གཞན་བསྟན་བཅོས་ལས་མ་བཤད། ཅེས་གསུངས་པས་བསྔོ་བ་ཁྱད་པར་ཅན་
འདི་སངས་རྒྱས་ཀྱི་གསུང་ལས་གཞན་མུ་སྟེགས་བྱེད་ལ་མ་གྲགས་པ་ཡིན་ནོ། །བསྔོ་བ་
རྣམས་ནི་ཡོངས་སུ་བསྔོ་ཞེས་པ་ཕུང་པོ་གསུམ་པའོ། །མི་ལས། བྲག་ལ་སྒོམ་པའི་སྒོམ་
ཆེན་དང་། །འཚོ་བ་སྦྱོར་བའི་ཡོན་བདག་གཉིས། །སངས་མཉམ་པོར་རྒྱ་བའི་རྟེན་འབྲེལ་
མ290ལ



ཕུང་པོ་གསུམ་པའི་མདོའི་མཆན་འགྲེལ།
ཡིན། །རྟེན་འབྲེལ་གྱི་སྙིང་པོ་བསྔོ་བ་ཡིན། །
གསུམ་པ་དོན་བསྡུས་ཏེ་ཡན་ལག་བདུན་པ་ཚང་བར་བསྟན་པ་ནི། ལུས་ངག་ཡིད་
ཀྱི་སྡིག་པ་ཐམས་ཅད་ནི་སོ་སོར་བཤགས་སོ། །ཕྱག་འཚལ་བ་དང་དད་པ་སོགས། བསོད་
ནམས་ཐམས་ཅད་ལ་ནི་རྗེས་སུ་ཡི་རང་ངོ་། །སངས་རྒྱས་ཐམས་ཅད་ལ་ནི་བསྐུལ་ཞིང་
གསོལ་བ་འདེབས་སོ། །དེ་རྣམས་ནི་བསོད་ནམས་ཀྱི་ཕུང་པོ་ཞེས་བྱ། བདག་གིས་བླ་ན་
མེད་པའི་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག །མི་མཆོག་རྒྱལ་བ་གང་དག་ད་ལྟར་
བཞུགས་པ་དང་། །གང་དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་
བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་
བར་མཆིའོ། །འཕགས་པ་ཕུང་པོ་གསུམ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།
མཆན་བུ་འདི་ནི་མཁན་ཆེན་ཉིད་ཀྱི་ཕྱག་བྲིས་དངོས་ལས་བཤུས་པའོ། །
} ལ291མ



སྤྱི་ཁྱབ་ཇུས་འགོད་པ། མཆོག་སྤྲུལ་ཐུབ་བསྟན་ཉི་མ། ཚེ་རིང་བཀྲ་ཤིས།
དཔེ་སྒྲིག་འགན་འཁུར་བ། བཀྲ་ཤིས།
མདུན་ཤོག་འཆར་འགོད་པ། འབྲུག་རྒྱལ།
ཐར་ལམ་གསལ་སྒྲོན་ལས།
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། ༧
ཁོ་ཐར་འཇམ་ལོས་བསྡུ་བསྒྲིགས་མཛད།
སི་ཁྲོན་དུས་དེབ་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༡༤ལོའི་ཟླ་༡༢ པར་པར་གཞི་དང་པོ་བསྒྲིགས།
༢༠༡༤ལོའི་ཟླ་༡༢པར་པར་ཐེངས་དང་པོ་དཔར།
དཔེ་རྟགས། ISBN 978-7-5409-5726-1
དེབ་བཅུ་པོ་ལ་རིན་སྒོར། ༤༥༠.༠༠



མི་འགྱུར་ཆོས་སྐུའི་རང་བཞིན་ཉིད། །མཚོན་པའི་བྱང་ཆུབ་མཆོད་རྟེན་ཆེ། །



རྒྱལ་པོ་མདོ་བཅུའི་བསྡུ་སྒྲིག་མཚན་ཐོ།
བཀའ་འདྲི་ཞུ་ཡུལ། སྐྱབས་རྗེ་གཟན་དཀར་རིན་པོ་ཆེ་ཐུབ་བསྟན་ཉི་མ།
གཙོ་སྒྲིག་པ། འཇམ་བློ།
ཕྱི་ཤོག་ལག་རྩལ་པ། འབྲུག་རྒྱལ།
ཡིག་གཏགས་པ། ཁྲོ་བཟའ་སྒྲོན་མེ། ཟླ་བ་ལྷ་མོ། དབང་ཕྱུག་མཚོ། ཕུར་པ་ལྷ་མོ།
ཚེ་རིང་འཚོ། འོད་མཚོ། འབྲུག་རྒྱལ། དམ་ཆོས། ཤེས་རབ།
ཀུན་དགའ་བཟང་མོ།
ཞུ་དག་པ།
ཚེ་བརྟན་རྡོ་རྗེ། མཁར་མདོ་མགོན་པོ། མཁར་མདོ་དབང་རྒྱལ།
གཙང་སངས། བྱམས་པ་བསྟན་འཛིན། ནོར་བུ་ཚེ་རིང༌།
ཤེས་རབ་དྲི་མེད། དཔལ་མོ། ཨ་གདུགས་དཀར་སྐྱབས།
སྒྲིག་སྦྱོར་བ། བསྟན་པའི་རྒྱལ་མཚན། གསའ་རང་འབར། པད་རྡོར། དཔལ་མོ། རྡོ་རྗེ།
