༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5823
ImageGroup:
13CN5829
LCCN:
In/a
ISBN:
n/a
Title:
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
|rgyal po mdo bcu'i rtsa 'grel phyogs bsgrigs/
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
15
Total Volumes:
10
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



2 ཐར་ལམ་གསལ་སྒྲོན།
༄༅། །རྒྱལ་པོ་མདོ་བཅུའི་རྩ་འགྲེལ་ཕྱོགས་
བསྒྲིགས་བཞུགས་སོ། །
དེབ་ལྔ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སི་ཁྲོན་དུས་དེབ་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP) 数据
十大王经本注:全10册:藏文/降洛主编,一成都:四川民族出版社,
2014.12
(觉悟之道)
ISBN 978-7-5409-5726-1
I. 0十.. II. 0降. III. 0大乘一佛经一藏语
N. DB942.1
中国版本图书馆CIP数据核字(2014)第309191号
觉悟之道
十大王经本注(5卷)
降落主编
策划:土登尼玛泽仁扎西
责任编辑:扎西
封面设计:朱儿甲
技术设计:白玛次成
责任印制:林么周
出版发行:四川党建期刊集团 四川民族出版社
址:成都市三洞桥路12号
刷:四川嘉创印务有限责任公司
成品尺寸:170mmX240mm
张:225.25
数:2920 千
次:2014年12月第一版
次:2014年12月第一次印刷
数:0001~ 2000 册
号:ISBN 978-7-5409-5726-1
价:450.00 元(1-10卷)
地印成印字版印印书定



རྣམ་འདྲེན་སྟོང་ལས་པད་དཀར་ལྟར། །ཡོངས་བསྔགས་སྟོན་མཆོག་ཤཱཀྱའི་ཏོག །



སུམ་ཉིས་ས་ལ་དབང་བྱས་པའི། །གངས་ཅན་མི་རྗེ་ཁྲི་སྲོང་མཆོག །



དཀར་ཆག
པ་
༼༦ཤེས་རབ་སྙིང་པོ་ཟབ་མོ་ལྟ་བའི་མདོ།༽
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་
སྔོན་མེད་ལེགས་བཤད།
རྗེ་བཙུན་ཏཱ་ར་ནཱ་ཐ། 1
ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།-
རྗེ་བཙུན་ཏཱ་ར་ནཱ་ཐ། 153.
ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་གསལ་བར་
བསྟན་པ།།
“འབྲུག་པདྨ་དཀར་པོ། 170
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཉི་ཤུ་ལྔ་པ་
སྐད་གཉིས་ཤན་སྦྱར་བ།
..འབྲི་གུང་ཆོས་ཀྱི་གྲགས་པ། 189
ཤེས་རབ་སྙིང་པོའི་འགྲེལ་བ་ཟབ་རྒྱས་མ།
བགཟད་པ། 193
འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ། --ཞི་བྱེད་ལུགས། 204
མདོ་ཤེས་རབ་སྙིང་པོའི་དོན་འགྲེལ།
ཞི་བྱེད་པ་ཀུན་དགའ། 231
ཤེས་རབ་སྙིང་པོའི་རྣམ་པར་བཤད་པ་ཚིག་གི་དོན་
རབ་ཏུ་གསལ་བ།
འཇམ་དབྱངས་དགའ་བའི་བློ་གྲོས། 237
ཤེར་སྙིང་ཉམས་ལེན་གྱི་ལྷན་ཐབས་ཟབ་དོན་སྙིང་པོ། ངོར་ཆེན་སངས་རྒྱས་ཕུན་ཚོགས། 246
1ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་
བར་བྱེད་པའི་ཉི་མ། -
ཅོ་ནེ་གྲགས་པ་བཤད་སྒྲུབ། 250
ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་ དགེ་འདུན་རིན་ཆེན། 287
ཤེས་རབ་སྙིང་པོའི་སྔགས་ཀྱི་རྣམ་བཤད་
སྦས་དོན་གསལ་བ།
དཀོན་མཆོག་བསྟན་པའི་སྒྲོན་མེ། 306
ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད། བསྟན་དར་ལྷ་རམས་པ། 334
ཤེས་རབ་སྙིང་པོའི་འགྲེལ་པ་ཟབ་དོན་
གསལ་བའི་སྒྲོན་མེ།
བྲག་དཀར་སྤྲུལ་སྐུ་བློ་བཟང་དཔལ་ལྡན། 360
བླ་མ་དམ་པའི་གསུང་གི་བདུད་རྩི་ཤེས་རབ་
སྙིང་པོའི་བསྡུས་དོན།
དུལ་མོ་བཀྲ་ཤིས་འོད་ཟེར། 388
སྒྲ་གཅན་འཛིན་གྱིས་ཡུམ་ལ་བསྟོད་པའི་དོན་འགྲེལ། .….. འཇམ་དབྱངས་མཁྱེན་བརྩེའི་དབང་པོ། 396
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་
ངེས་དོན་སྣང་བ།
འཇམ་དབྱངས་མཁྱེན་བརྩེའི་དབང་པོ། 398
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་
བསྡུས་དོན་སྙིང་པོ། -
མཁན་པོ་ཀརྨ་རི། 411
ག་ཏེའི་སྔགས་དོན་གསལ་བྱེད།
མཁན་པོ་ཀརྨ་ར། 425
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་
འགྲེལ་བ་ཉུང་ངུ་རྣམ་གསལ།
--ཁལ་ཁ་དམ་ཚིག་རྡོ་རྗེ། 427
ཤེས་རབ་སྙིང་པོའི་བསྡུས་དོན།
དངུལ་ཆུ་དྷརྨ་བྷ་དྲ། 450
ཤེར་སྙིང་མདོའི་སྦས་དོན་མངོན་རྟོགས་གསལ་བའི་ཉི་མ། - བློ་བཟང་ཚུལ་ཁྲིམས། 453
ལ2ལ



དཀར་ཆག་
ཤེས་རབ་སྙིང་པོའི་འགྲེལ་པ།
སྒོ་མང་མཁན་ཟུར་ངག་དབང་ཉི་མ། 462
ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་
པའི་ཉིན་བྱེད།
ལྷ་མོ་གསེར་ཁྲི་བློ་བཟང་རྒྱལ་མཚན་སེངྒེ། 474
3



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་
བཤད་པ་སྔོན་མེད་ལེགས་བཤད་བཞུགས།
རྗེ་བཙུན་ཏཱ་ར་ནཱ་ཐ།
ཨོཾ་སྭཱ་སྟི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་
པ་སྔོན་མེད་ལེགས་བཤད་ཞེས་བྱ་བ། སངས་རྒྱས་ལ་ཕྱག་འཚལ་ལོ། ཁྱབ་དང་རྟག་པའི་
རང་བཞིན་ཅན། །རྒྱལ་བ་ཐུགས་རྗེའི་བདག་ཉིད་ལ། །གུས་པས་བཏུད་ནས་མདོ་འདིའི་
དོན། །ཆ་ཙམ་འབྱེད་ལ་སྤྲོ་བ་སྐྱེས། །
དེ་ལ་མདོ་འདིའི་མིང་ནི་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་
པོ་ཞེས་བྱ་སྟེ། དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི། ཇི་སྐད་དུ་འཕགས་པ་
ཐོགས་མེད་ཞབས་ཀྱིས་གང་གསུངས་པ་དེ་ཁོ་ན་ཕྱོགས་ཀྱི་གླང་པོའི་ཞལ་སྔ་ནས་ཀྱིས་ཀྱང་
དྲངས་པ། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །སྒྲུབ་བྱ་དེ་
དོན་སྦྱོར་བ་ཡི། །གཞུང་ལམ་དག་ལ་དེ་སྒྲ་ཡིན། །ཞེས་གསུངས་ཏེ། རང་བཞིན་ཤེར་ཕྱིན་
དང་
། འབྲས་བུ་ཤེར་ཕྱིན་དང་། ལམ་ཤེར་ཕྱིན་ཏེ། བརྗོད་བྱ་དོན་གྱི་ཤེར་ཕྱིན་རྣམ་གྲངས་
གསུམ་དང་། གཞུང་ཤེར་ཕྱིན་ནི། རྗོད་བྱེད་ཚིག་གི་ཤེར་ཕྱིན་ཏེ། ཤེར་ཕྱིན་གྱི་རྣམ་གྲངས་
ལ1



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞིའོ། །དེ་ལ་རང་བཞིན་ཤེར་ཕྱིན་ནི། ཆོས་ཐམས་ཅད་ཀྱི་གནས་ལུགས་སྤྲོས་པ་དང་
བྲལ་བའི་ཡེ་ཤེས་ཆོས་དབྱིངས་གདོད་མ་ནས་གནས་པ་གང་ཡིན་པ་སྟེ། དེ་བཞིན་
གཤེགས་པའི་སྙིང་པོ་ཞེས་བྱ་བའི་ཐ་སྙད་གང་ལ་འཇུག་པའི་གཞི་དེའོ། །དེ་ཉིད་གཞི་ལམ་
འབྲས་བུ་གང་གི་ཡང་ལྡོག་ཆ་དང་མ་སྦྲེལ་བར། རང་རྐང་དུ་བཞག་པའི་ཚེ་རང་བཞིན་ཞེས་
བྱ་ཞིང་། གནས་ལུགས་དེ་ཉིད་དེ་བཞིན་གཤེགས་པ་སྟེ། དོན་དམ་པའི་སངས་རྒྱས་དངོས་ཀྱང་
ཡིན་ལ། དེ་སྒྲིབ་གཉིས་བྱང་ཞིང་ཚོགས་གཉིས་རྫོགས་པའི་སྐྱེས་བུར་ཐོབ་པ་ན། སྐྱེས་བུ་
དེའི་འབྲས་བུར་འཇོག་དགོས་པའི་རྒྱུ་མཚན་དང་སྦྲེལ་ནས། འབྲས་བུ་ཤེར་ཕྱིན་ཅེས་བྱ་
ཞིང་། དོན་ལ་ཡེ་ཤེས་གཅིག་ཉིད་སངས་རྒྱས་ཀྱི་སྐྱེས་བུ་ཁོ་ན་ལ་ལྟོས་ནས་འབྲས་བུ་དང་།
གཞི་ལམ་འབྲས་བུའི་ཆོས་སྤྱིའི་མཚན་ཉིད་ཀྱི་སྒོ་ནས་རང་བཞིན་དུ་བཞག་གོ། །དེ་བས་ན་
འབྲས་བུ་དེ་དངོས་ནི་གདོད་མ་རང་བྱུང་ཡིན་པའི་ཕྱིར། ལམ་གྱིས་བསྐྱེད་མི་དགོས་ཀྱང་།
གང་ཟག་དེས་འབྲས་བུ་དེ་ཐོབ་ཅིང་མངོན་དུ་འགྱུར་བ་ནི། ལམ་གྱིས་བསྐྱེད་དགོས་པའི་
ཕྱིར། འཕགས་པའི་ལམ་གྱིས་བསྡུས་པ་སྤྲོས་བྲལ་རྟོགས་པའི་ཡེ་ཤེས་ནི་ལམ་ཤེར་ཕྱིན་ནོ། །
དེ་གསུམ་བརྗོད་བྱར་སྟོན་པར་བྱེད་པའི་ངག་ཚིག་དེ་བཞིན་གཤེགས་པའི་བཀའ་
ཡིན་པ་དེ་ལ་ནི། གཞུང་ཤེར་ཕྱིན་ཅེས་བྱ་སྟེ། སྐབས་འདིར་ཤེས་རབ་ཀྱི་ཕ་རོལ་ཏུ་ཕྱིན་པ་
ཞེས་པ་ཡང་གཞུང་ཤེར་ཕྱིན་ནོ། །གཞུང་དེ་ཡང་རྣམ་པ་གསུམ་ཡོད་དེ། སངས་རྒྱས་རང་
སྣང་གི་གསུང་དབྱིངས་ཐེག་པ་ཆེན་པོའི་མདོ་སྡེ་ནི། གཉིས་མེད་ཀྱི་ཡེ་ཤེས་ཉིད་རྣམ་པ་
ཐམས་ཅད་པར་ཤར་བའི་ནང་ཚན་གྱི་མདོ་སྡེའི་དག་གི་རྣམ་པ་དོན་དམ་དེ་ཡིན་པས་འདི་
ནི་རང་བཞིན་ཤེར་ཕྱིན་ནམ་འབྲས་བུ་ཤེར་ཕྱིན་དང་ངོ་བོ་གཅིག་སྟེ་གཞུང་དང་པོའོ། །
གཞན་འཕགས་པ་དང་སོ་སོ་སྐྱེ་བོ་རྣམས་ཀྱི་ཡིད་ལ་སྒྲ་ཕྱིའི་རྣམ་པར་ཤར་བའི་མིང་ཚིག་
ཡི་གེའི་ཚོགས་པ་ཐེག་ཆེན་གྱི་མདོ་སྡེ་ནི་གཞུང་གཉིས་པའོ། །དེ་དང་མཐུན་པར་ཚིག་ཏུ་
༤2ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བརྗོད་པའི་སྒྲ་ནི་གཞུང་ཤེར་ཕྱིན་གསུམ་པ་སྟེ། ཕྱི་མ་འདི་གཉིས་ནི། རང་བཞིན་འབྲས་བུ་
ལམ་གསུམ་ལས་ངོ་བོ་ཤིན་ཏུ་ཐ་དད་མོད་ཀྱི་སངས་རྒྱས་རྣམས་ཀྱི་སྨོན་ལམ་ལས་བྱུང་བ།
ཆོས་ཀྱི་སྐུའི་རྒྱུ་མཐུན་པ་སྒྲིབ་གཉིས་སྤོང་བར་བྱེད་པའི་ནུས་མཐུ་ཅན་ཡིན་པའི་ཕྱིར། ཟག་
མེད་ཀྱི་ཆོས་དང་། རྣམ་པར་བྱང་བའི་དམིགས་པ་དང་། ཡོངས་གྲུབ་ཀྱི་ཁོངས་སུ་གཏོགས་
པ་ཡིན་པར་ཤེས་པར་བྱའོ། །
དེ་དག་ནི་ཞིབ་མོར་དཔྱད་པའི་སྙིང་པོ་ཡིན་ལ། དཔྱད་པ་མ་བཏང་བར་རིགས་
བཤད་དུ་བྱས་ན། ཆོས་དབྱིངས་གཉིས་མེད་ཡེ་ཤེས་ཀུན་ཁྱབ་ཙམ་རང་བཞིན་དང་། ཆོས་
དབྱིངས་དེ་སྒྲིབ་པ་སྤངས་པའི་དག་པ་གཉིས་ལྡན་སངས་རྒྱས་ཀྱི་ཆོས་སྐུ་ནི་འབྲས་བུ་དང་།
དེ་ཐོབ་བྱེད་རྣམ་པར་མི་རྟོག་པའི་སྒོམ་པ་ནི་ལམ་དང་། དེ་གསུམ་པོ་སྟོན་བྱེད་སངས་རྒྱས་
ཀྱི་བཀའ་ནི་གཞུང་ཤེར་ཕྱིན་ནོ། །ཞེས་ཀྱང་རྣམ་པར་བཞག་གོ། །
གཞན་ཡང་ཐེག་པ་ཆེན་པོའི་མདོ་སྡེ་རྒྱས་པ་མཐའ་དག་ཤེས་རབ་ཀྱི་ཕ་རོལ་ཏུ་ཕྱིན་
པ་བརྗོད་བྱར་སྟོན་པར་བྱེད་པའི་ཕྱིར། ངེས་པར་ན་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་
ཡིན་མོད་ཀྱི། ཤེར་ཕྱིན་གྱི་མཚན་མདོ་ཐམས་ཅད་ལ་མ་གྲགས་པས། སྐབས་འདིར་མདོ་
སྡེ་གང་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་མཚན་བཏགས་པ་དེ་ཉིད་ངེས་པར་བཟུང་ངོ་། །
བཅོམ་ལྡན་འདས་མ་ཞེས་པ་ནི། གོང་དུ་ཇི་སྐད་བསྟན་པའི་རང་བཞིན་དང་འབྲས་བུ་ཤེར་
ཕྱིན་དེ་ཉིད། སངས་རྒྱས་ཉིད་ཡིན་པའི་ཕྱིར་བཅོམ་ལྡན་འདས་ཞེས་བྱ་ལ། དེའི་ངོ་བོར་
སྦྱོར་བ་ཐབས་དང་ཤེས་རབ་ཟུང་དུ་འཇུག་པ་ཡིན་ཀྱང་། སྐབས་འདིར་ཤེས་རབ་ཀྱི་ཆ་
གཙོ་བོར་སྨོས་ཏེ། བཅོམ་ལྡན་འདས་མ་ཞེས་མོ་རྟགས་ཀྱི་སྒྲས་བསྟན་པ་ཡིན་ནོ། །དེ་སྟོན་
པར་བྱེད་པའི་གཞུང་ལ་ཡང་བཅོམ་ལྡན་འདས་མ་ཞེས་མཚན་དུ་གསོལ་ཞིང་། དེ་ལྟར་ན་
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་འབུམ་པ་ལ་སོགས་པ་ཐམས་
༤3ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་ཀྱི་བརྗོད་བྱའི་དོན་འདུས་ཤིང་། ཚིག་ཤིན་ཏུ་ཉུང་ངུས་སྟོན་པའི་ཕྱིར་སྙིང་པོ་ཞེས་བྱའོ། །
མདོ་རྒྱས་པ་དེ་དག་དང་གཞུང་འདི་ལ་བརྗོད་བྱའི་ངོ་བོ་རྒྱ་ཆེ་ཆུང་གི་ཁྱད་པར་ཡོད་པར་
འདོད་པ་མི་འཐད་ལ། བརྗོད་བྱ་སྟོན་ཚུལ་རྣམ་གྲངས་མི་འདྲ་བ་མང་ཉུང་གི་ཁྱད་པར་ནི་
ཤིན་ཏུ་ཆེའོ། །དེ་ལ་མཁས་པ་ཆེན་པོ་འགའ་ཞིག་འདི་སྐད་གསུང་སྟེ། ཤེས་རབ་ཀྱི་ཕ་རོལ་
ཏུ་ཕྱིན་པ་ནི། འབུམ་པ་ལ་སོགས་པ་ཤེར་མདོ་མཐའ་ཡས་པ་རྣམས་ཡིན་ལ། དེའི་དོན་གྱི་
སྙིང་པོའི་མཆོག་གི་རྣམ་ཐར་སྒོ་གསུམ་མོ། །
རྣམ་ཐར་སྒོ་གསུམ་རྟོགས་པའི་ཡེ་ཤེས་ནི། ལམ་ཤེར་ཕྱིན་གྱི་སྙིང་པོ་ཡིན་ལ། དེ་
ཉིད་ཆ་ཚང་བར་སྟོན་བྱེད་ཀྱི་མདོ་ཡང་གཞུང་ཤེར་ཕྱིན་གྱི་སྙིང་པོར་འགྱུར་བས། ཚིག་ཉུང་
ངུས་དེ་འདྲ་སྟོན་པ་ནི་ཤེར་ཕྱིན་གྱི་སྙིང་པོའོ། །དེ་ཡང་མདོ་འདིར་སྟོང་པ་ཉིད་དང་མཚན་ཉིད་
མེད་པ་དང་། མ་སྐྱེས་པ་དང་། མ་འགགས་པ་དང་། དྲི་མ་མེད་པ་དང༌། དྲི་མ་དང་བྲལ་བ་
མེད་པ་དང་། དྲི་བ་མེད་པ་དང་། གང་བ་མེད་པ་སྟེ་རྣམ་གྲངས་བརྒྱད་གསུངས་སོ། །དེའི་དང་
པོ་གཉིས་སྟོང་ཉིད་དང་། བར་བ་བཞི་མཚན་མེད་དང༌། ཐ་མ་གཉིས་སྨོན་མེད་དོ། །
གཟུགས་སོགས་ཆོས་རྣམས་ངོ་བོ་ཉིད་མེད་པ་དང་། རང་སྤྱིའི་མཚན་ཉིད་ཀྱིས་སྟོངས་པའི་
ཕྱིར་སྟོང་ཉིད་དང་། ཀུན་ནས་ཉོན་མོངས་ཀྱི་རྟེན་འབྲེལ་ལ་བསྐྱེད་བྱེད་ཀྱི་རྒྱུ་མ་གྲུབ་ཅིང་།
རྣམ་བྱང་གི་རྟེན་འབྲེལ་ལ་འགོག་བྱེད་ཀྱི་རྒྱུ་མ་གྲུབ་པ་དང་། དྲི་མ་ནི་ཀུན་ནས་ཉོན་མོངས་
ཡིན་ལ། དྲི་མ་དང་བྲལ་བ་ནི་རྣམ་པར་བྱང་བའོ། །བཞི་པོ་དེ་ཀུན་བྱང་གི་རྒྱུའི་དོན་དང་
འབྲེལ་བས། དེ་དག་ལ་བླང་དོར་གྱི་མཚན་མ་མ་དམིགས་པའི་ཕྱིར་མཚན་མ་མེད་པ་དང་།
སྐྱོན་བྲི་བ་དང་ཡོན་ཏན་གྱིས་གང་བ་མ་གྲུབ་སྟེ། བསལ་བཞག་མེད་པས་ན། སྐྱོན་སྤོང་ཡོན་
ཏན་ཐོབ་པའི་ཕྱིར་མི་སྨོན་པས་སྨོན་པ་མེད་པའོ། །དེ་ལ་གཅིག་དུ་བྲལ་གྱི་རིག་པས་ངོ་
བོས་སྟོང་པ་དང་། རྡོ་རྗེ་གཟེགས་མས་རྒྱུའི་མཚན་མ་མེད་པ་དང་། ཡོད་མེད་སྐྱེ་འགོག་གི་
4



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
འབྲས་བུ་ལ་སྨོན་པ་མེད་པ་རྣམས་གྲུབ་ལ། དོན་དེ་ཙམ་ཞིག་གིས་ཡུམ་གྱི་སྙིང་པོར་འགྱུར་
ཞིང་། གཞི་ལམ་འབྲས་གསུམ་ལ་རྨོངས་པ་སེལ་བའི་དོན་དུ། རྣམ་ཐར་སྒོ་གསུམ་དུ་ཕྱེ་བ་
ཡིན་གྱི། ངོ་བོའི་སྒོ་ནས་ནི་སྟོང་ཉིད་གཅིག་པུར་འདུས་སོ་ཞེས་གསུངས་ཏེ། གཞུང་གི་ཚིག་
དོན་འཆད་པའི་སྐབས་རྣམ་པ་གཞན་དུ་བཤད་དགོས་ཀྱང་། མཚན་དོན་གྱི་སྐབས་འདིར་
བཤད་ཚུལ་འདུ་ཡང་ཁས་བླང་བར་བྱའོ། །དེ་ལ་མདོ་འདིས་བརྗོད་བྱའི་དོན་སྟོང་ཉིད་ཁོ་ན་
གཙོ་བོར་བསྟན་པ་ཡིན་ན། སྟོང་ཉིད་དེ་ཡང་ཇི་སྐད་དུ། ཆོས་དབྱིངས་བསྟོད་པ་ལས།
སྟོང་པ་ཉིད་ནི་སྟོན་པའི་མདོ། །རྒྱལ་བས་ཇི་སྙེད་གསུངས་པ་གང་། །དེ་དག་ཀུན་གྱིས་
ཉོན་མོངས་བཟློག །ཁམས་དེ་ཉམས་པར་བྱེད་མ་ཡིན། །ཞེས་དང་། རང་བཞིན་གསུམ་ལ་
འཇུག་པའི་སྒྲུབ་པ་ལས་ཀྱང་། ཀུན་བཏགས་དང་ནི་གཞན་གྱི་དབང་། །ཉོན་མོངས་མཚན་
ཉིད་ཤེས་པར་བྱ། །རྣམ་པར་བྱང་བའི་རང་བཞིན་ནི། །ཡོངས་སུ་གྲུབ་པར་འདོད་པ་ཡིན། །
ཞེས་ཀྱང་གསུངས་ཏེ། ལུང་དོན་དང་ལམ་བསྒོམས་པས་རྟོགས་པས་བཏགས་པའི་ཆོས་
ཉོན་མོངས་རྣམས་འགོག་པ་ཡིན་མོད། ཡོངས་གྲུབ་རང་བཞིན་གྱིས་དག་པའི་ཁམས།
ཆོས་དབྱིངས་དམ་པ་ཟད་མི་ཤེས་དེ་ནི། སྟོང་གཞིའི་ངོ་བོར་རྟག་ཏུ་ཡོད་དོ། །དེའི་ཕྱིར་སྟོང་
རྐྱང་དུ་བལྟ་བར་མི་བྱ་སྟེ། དཀོན་མཆོག་བརྩེགས་པ་ལས། གང་ཞིག་སྟོང་པ་ཁོ་ནར་བལྟ་
གྱུར་པ། །དེ་ནི་གསོར་མི་རུང་ཞེས་རྒྱལ་བས་གསུངས། །ཞེས་དང་། ཀླུ་སྒྲུབ་ཀྱིས་ཀྱང་།
གང་དག་སྟོང་པ་ཉིད་ལྟ་བ། །དེ་དག་སྒྲུབ་ཏུ་མེད་པར་གསུངས། ཞེས་སོ། །
རང་སྟོང་པར་གྲགས་པ་རྙིང་པ་རྣམས་ཀྱིས་བསམ་པ། སྟོང་པ་ཡང་མི་སྟོང་པ་ལ་
བལྟོས་པའི་ཕྱིར། མི་སྟོང་པའི་ཆོས་མི་སྲིད་པས་སྟོང་པ་ཡང་མི་སྲིད་དེ། དེའི་ཕྱིར་ཁོ་བོ་
ཅག །བསམ་བྱུང་གི་རིགས་པས་ཀྱང་སྟོང་པར་མི་འཛིན་ལ། སྒོམ་པའི་ཚེ་གང་དུ་ཡང་རྣམ་
པར་མི་རྟོག་པའི་ཕྱིར་སྐྱོན་མེད་དོ་སྙམ་ན། མི་སྟོང་པ་གཏན་ནས་མི་སྲིད་པར་གོ་བ་དེ་ཀ་
~5



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསམ་བྱུང་གི་བློས་སྟོང་རྐྱང་དུ་ལྟ་བ་ཟང་མ་ཡིན་པའི་སྟེང་དུ། སྟོང་པ་ཡང་མི་སྲིད་པར་གོ་བས་
ན། དེ་བས་ཀྱང་ཆེས་ཤིན་ཏུ་སྟོང་པར་འཛིན་པ་མ་རུངས་པར་སོང་སྟེ། གྲོང་ཁྱེར་གྱི་མི་
རྣམས་ཤི་བས་སྟོངས་པར་གྱུར་པའི་རྗེས་སུ། ཁྱིམ་རྣམས་ཀྱང་ཞིག་ན་ཆེས་སྟོངས་པར་
འགྱུར་བ་བཞིན་ནོ། །དེས་ན་བསམ་བྱུང་དེ་ནི་སྟོང་པར་འཛིན་པ་ཡིན་པ་གྲུབ་ལ། གཞན་
ཡང་དངོས་གཞི་མི་རྟོག་པ་ཙམ་ཡིན་དུ་ཆུག་ཀྱང་། འཛིན་པ་མངོན་འགྱུར་བའི་རྣམ་པར་
རྟོག་པ་ལོག་པ་ཙམ་གྱི་སྒོམ་པ་ནི། སྟོང་ཉིད་དུ་བལྟ་བ་རང་ཏ་དེ་མིན་ཤས་ཆེ་ཡང་དེ་ཙམ་
ཞིག་སྒྲིབ་པ་གང་གི་ཡང་གཉེན་པོར་འགྱུར་བ་མ་ཡིན་ཏེ། དེ་འདྲ་དེ་སྔར་བརྗོད་པའི་ལྟ་བ་
དེ་དང་འབྲེལ་ལམ་མ་འབྲེལ། འབྲེལ་ན་ནི། དངོས་གཞིའི་སྐབས་དེར་འཛིན་སྟངས་མི་
གསལ་བའི་ཆ་ཤས་ཁོ་ནས་ཡོན་ཏན་དུ་མ་སྟེར་ནུས་ཤིང་འཚེངས་ན་མ་གཏོགས། སྦྱོར་བ་
ཐོས་བསམ་སྐབས་ལས་ལྷག་རྒྱུ་ཅི་ཡང་མ་བྱུང་ལ། དེ་ནི་སྟོང་རྐྱང་དུ་འཛིན་པ་དེ་ཁོ་ནས་
བསྒོས་པ་ཡང་ཡིན་ནོ། །
འཛིན་སྟངས་མི་གསལ་བ་ཙམ་དེ་ལ་ནི། ངོ་མཚར་བའི་ཕན་ཡོན་ཅུང་ཟད་ཀྱང་ཡོད་
པ་མ་མཐོང་ལ་དེ་འདྲ་བའི་རྣམ་རྟོག་རགས་པ་ལོག་ཙམ་ཁོ་ན་དོན་དུ་གཉེར་བ་ལ་ནི། སྟོང་
པ་དང་མི་སྟོང་པའི་དཔྱད་པ་གང་ཡང་སྔོན་དུ་འགྲོ་མི་དགོས་སོ། །ཡང་སྔར་གྱི་དཔྱད་པ་དང་
ཕྱིས་ཀྱི་སྒོམ་པ་མ་འབྲེལ་བས། ཐར་པའི་དོན་དག་སྒོམ་པའི་དོན་དུ་དཔྱད་པ་དེ་ཡང་མི་
དགོས་པར་འདོད་ན། ཐུག་མེད་ཀྱི་དཔྱད་པ་འདིས་ཅི་ཞིག་བྱ་སྟེ་རྩོད་པ་ལྷུར་ལེན་ཁོ་ནར་
ཟད་དོ། །དེ་བས་ན་དབུ་མ་འཇུག་པ་ལས། རྟོག་རྣམས་ལོག་པར་གྱུར་པ་གང་ཡིན་དེ། །
རྣམ་པར་དཔྱད་པའི་འབྲས་བུར་མཁས་རྣམས་གསུངས། །ཞེས་འབྱུང་སྟེ། ལྟ་བ་མཐོ་རུ་རེ་
བའང་ཐང་ཆེ་ཆེ་མོ། དོན་གོ་བདེ་བདེ་འདྲ་བ། ཚིག་ལེགས་ལེགས་ལྟར་སྣང་བ་འདི་འདྲའི་
རིགས་མང་པོས། རྒྱ་བོད་ཀྱི་མཁས་པར་གྲགས་པ་ཕལ་ཆེ་བ་ཡང་བསླུས་པར་གྱུར་ཏོ། །
~6ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དེས་ན་སློབ་དཔོན་ཀླུས་བྱང་ཆུབ་སེམས་འགྲེལ་ལས། དངོས་པོ་ཞེས་བྱ་རྣམ་རྟོག་སྟེ། །
རྣམ་རྟོག་མེད་པ་སྟོང་ཉིད་ཡིན། །གང་ལ་རྣམ་རྟོག་སྣང་ཡོད་པ། །དེ་ལ་སྟོང་ཉིད་ག་ལ་
ཡོད། །ཅེས་གསུངས་ཏེ། དེའི་ཕྱིར་སྟོང་ཉིད་དངོས་ནི་ཡེ་ཤེས་ཡིན་ལ། ཡེ་ཤེས་ཤར་བ་དང་
རྣམ་རྟོག་ནུབ་པ་འགྲོས་གཅིག་པ་ལས། ཅིར་ཡང་མ་གྲུབ་ཙམ་གྱི་སྟོང་ཉིད་ནི་དེ་འདྲ་མ་
ཡིན་ཏེ། རྣམ་རྟོག་གི་སྣང་བ་མ་ཉམས་པར་ཡོད་ཀྱང་དེའི་སྣང་བ་ཡོད་པ་ཡང་མི་འགལ་
བའི་ཕྱིར་རོ། །
དེ་བས་ན་སྟོང་ཉིད་ཙམ་ལ་སྤྱི་ལྡོག་ནས། རྒྱན་ལས། མེད་པའི་སྟོང་པ་ཉིད་ཤེས་
ཤིང་། །དེ་བཞིན་ཡོད་པའི་སྟོང་ཉིད་དང་། །རང་བཞིན་སྟོང་པ་ཉིད་ཤེས་ན། །སྟོང་ཉིད་ཤེས་པ་
ཞེས་བརྗོད་དོ། །ཞེས་གསུངས་པ་ལྟར་ཀུན་བཏགས་རྣམས་ནི། ཞེན་ཡུལ་དུ་ཤར་བ་ཙམ་མ་
གཏོགས། གནས་ལུགས་ལ་ལྟ་ཅི་སྨོས། ཀུན་རྫོབ་ཀྱི་ཤེས་པ་རླང་པོས་གཞིགས་ན། ཤེས་པ་
ཀུན་རྫོབ་པ་དེའི་ངོར་ཡང་མ་གྲུབ་པའི་ཕྱིར། མེད་པའི་སྟོང་པ་ཉིད་ཅེས་བྱ་སྟེ། དེའི་ཕྱིར་
ཐོས་བསམ་སྒོམ་གསུམ་གྱི་རིམ་པས། མེད་པར་ཤེས་དགོས་པ་ཙམ་ཞིག་ཡིན་པས་ཤེས་
བྱར་བཤད་ལ། གཞན་དབང་ནི་མེད་བཞིན་དུ་དངོས་པོར་འཁྲུལ་བའི་བློ་ལ་དངོས་པོར་
གསལ་བར་སྣང་བ་ཡིན་པས། འཁྲུལ་སྣང་རྒྱུ་དང་བཅས་པ་སྤང་དགོས་པས་སྤང་བྱ་དང་།
ཀུན་རྫོབ་ཀྱི་ཤེས་པ་ལ་གསལ་བར་སྣང་བ་ཡིན་པས་ཡོད་པའི་སྟོང་ཉིད་དེ་རྒྱ་སྐད་དུ་སཱ་ཏ་
ཞེས་པ་ཡོད་པའི་དངོས་པོའི་དོན་ནོ། །
ཡོངས་གྲུབ་ནི་དྲི་མ་སྦྱང་བའི་གཞི། གདོད་ནས་ཆོས་ཀུན་གྱི་རང་བཞིན་དུ་ཡོད་པ་
ཡིན་ཀྱང་། དེ་ལྟར་མ་རྟོགས་པའི་དྲི་མ་སྦྱོང་དགོས་ཤིང་། མངོན་སུམ་དུ་རྟོགས་ཤིང་ཐོབ་
པར་བྱ་དགོས་པས་ན། སྦྱང་གཞི་དང་། ཐོབ་བྱ་དང་། རེག་པར་བྱ་བ་ཡིན་ཅིང་། རང་གི་ངོ་
བོ་དོན་དམ་ཡང་ཡིན། སྤྲོས་བྲལ་གྱི་སྟོང་ཉིད་ཀྱང་ཡིན། ཆོས་ཐམས་ཅད་ཀྱི་རང་བཞིན་དུ་
ལ7



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གནས་པ་ཡང་ཡིན། གློ་བུར་གྱི་དྲི་མའམ་འཁྲུལ་སྣང་གིས་གདོད་ནས་སྟོང་པ་ཡང་ཡིན་
པས་དེ་ལ་རང་བཞིན་སྟོང་པ་ཉིད་ཅེས་བྱའོ། །དེ་ལྟར་ན་སྟོང་ཉིད་རྣམ་པ་གསུམ་གྱི་དབྱེ་བ་
འདི་མ་ཤེས་ན། འཁོར་ལོ་གསུམ་གྱི་མདོ་སྡེ་རྣམས་ལས་སྟོང་ཉིད་ཀྱི་རྣམ་བཞག་མང་པོ་
གསུངས་པའི་དངོས་བསྟན་ཡང་རྟོགས་པར་མི་འགྱུར་ན། དགོངས་དོན་ལྟ་སྨོས་ཀྱང་ཅི་
དགོས་ལ། འདི་ཤེས་པས་ན་དངོས་བསྟན་དང་དགོངས་དོན་མཐའ་དག་ལ་མཁས་པར་
འགྱུར་རོ། །
དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་རྣམས་ལས། རབ་འབྱོར་གཞན་
ཡང་བྱང་ཆུབ་སེམས་དཔའི་ཐེག་པ་ཆེན་པོ་ནི། ནང་སྟོང་པ་ཉིད་དང་
། ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་། སྟོང་པ་ཉིད་སྟོང་པ་ཉིད་དང་། ཆེན་པོ་སྟོང་པ་ཉིད་དང་། དོན་
དམ་པ་སྟོང་པ་ཉིད་དང་། འདུས་བྱས་སྟོང་པ་ཉིད་དང་། འདུས་མ་བྱས་སྟོང་པ་ཉིད་དང་།
མཐའ་ལས་འདས་པ་སྟོང་པ་ཉིད་དང་། ཐོག་མ་དང་ཐ་མ་མེད་པ་སྟོང་པ་ཉིད་དང་། དོར་
བ་མེད་པ་སྟོང་པ་ཉིད་དང་། རང་བཞིན་སྟོང་པ་ཉིད་དང་། རང་གི་མཚན་ཉིད་སྟོང་པ་ཉིད་
དང༌། ཆོས་ཐམས་ཅད་སྟོང་པ་ཉིད་དང་། མི་དམིགས་པ་སྟོང་པ་ཉིད་དང་། དངོས་པོ་མེད་
པ་སྟོང་པ་ཉིད་དང་། ངོ་བོ་ཉིད་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་
ཡིན་ནོ། །ཞེས་གསུངས་སོ། །འོ་ན་ཤེས་རབ་སྙིང་པོའི་མདོ་འདིར་སྟོང་པ་ཉིད་བཅུ་དྲུག་
ཚང་བར་གསུངས་སམ་མ་གསུངས་ཞེ་ན། འདིར་སྟོང་ཉིད་ཁོ་ན་བརྗོད་བྱའི་གཙོ་བོར་
གསུངས་མོད། དངོས་བསྟན་ཚིག་ཟིན་ལ་བཅུ་དྲུག་གི་རབ་དབྱེ་མི་གསལ་གསུངས་པ་མ་
ཡིན་ཀྱང་། ཤུགས་ལ་བཅུ་དྲུག་རྫོགས་པར་བསྟན་ཏེ། མིག་མེད་ཅེས་སོགས་ཀྱིས་ནང་ཟ་
བ་པོ་སྟོང་པ་ཉིད་དང་། གཟུགས་མེད་ཅེས་སོགས་ཀྱིས་ཕྱི་བཟའ་བ་སྟོང་པ་ཉིད་དང་།
ཁམས་བཅོ་བརྒྱད་མེད་པར་བསྟན་པས་བཟུང་སྣང་དང་རྣམ་ཤེས་ཀྱི་སྦྲེལ་ཐག་རྟེན་དང་
༤8



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བཅས་པ་བཀག་པས་ཕྱི་ནང་སྟོང་པ་ཉིད་དང་། གཟུགས་སོགས་བཀག་པས། གནས་སྣོད་
ཀྱི་འཇིག་རྟེན་ཆེན་པོ་སྟོང་པ་ཉིད་དང་། ཡེ་ཤེས་མེད་ཅེས་པས། ལམ་གྱི་ཡེ་ཤེས་དང་དེའི་
རྣམ་པ་བཀག་པའི་ཕྱིར། དོན་དམ་སྟོང་པ་ཉིད་དང་། སྟོང་ཉིད་སྟོང་པ་ཉིད་གཉིས་བསྟན་
ཏོ། །ལམ་མེད་ཅེས་པས། འདུས་བྱས་ཀྱི་དགེ་བ་སྟེ། འདུས་བྱས་སྟོང་ཉིད་དང་། འགོག་
པ་མེད་ཅེས་པས་འདུས་མ་བྱས་སྟོང་ཉིད་དང་། ཐོབ་པ་དང་མ་ཐོབ་པ་མེད་པར་བསྟན་
པས་དགེ་བ་མི་ཟད་པའི་ཕྱིར་དོར་བ་མེད་པ་སྟོང་ཉིད་དང་། སྡུག་བསྔལ་དང་ཀུན་འབྱུང་
མེད་ཅེས་པས་སེམས་ཅན་ལ་ཕན་པ་བསྒྲུབ་པའི་ཕྱིར། མཐའ་ལས་འདས་པ་སྟོང་པ་ཉིད་
དང༌། སྡུག་ཀུན་ཉིད་འཁོར་བ་ཡིན་ན་དེ་བཀག་པས་འཁོར་བ་ལ་སྤང་བྱར་ཞེན་པ་བཀག་
པའི་ཕྱིར། ཐོག་མཐའ་མེད་པ་སྟོང་ཉིད་དང་། དུས་གསུམ་གྱི་སངས་རྒྱས་ཐམས་ཅད་ཤེར་
ཕྱིན་ཟབ་མོ་འདི་ལ་བསྟེན་ཅེས་པས། རིགས་རྣམ་པར་དག་པ་རང་བཞིན་སྟོང་ཉིད་དང་།
སྔགས་ཀྱི་ཕན་ཡོན་རྣམས་ཀྱིས་ནི་གཟུགས་སྐུ་དང་ཆོས་སྐུའི་ཡོན་ཏན་དག་བསྟན་པའི་ཕྱིར།
མཚན་དཔེ་དང་སྟོབས་སོགས་བསྒྲུབ་པའི་ཕྱིར་དུ་རང་གི་མཚན་ཉིད་སྟོང་པ་ཉིད་དང་། ཆོས་
ཐམས་ཅད་སྟོང་པ་ཉིད་རྣམས་བསྟན་པ་ཡིན་ཏེ། དེ་ལྟར་ན་བཅུ་བཞི་ཡིན་ཅིང་། གང་ཟག་
དང་ཆོས་ཀྱི་བདག་མེད་པ་ནི་དངོས་པོ་མེད་པ་སྟོང་ཉིད་དེ། དབུ་ཞབས་ཐམས་ཅད་དུ་
བསྟན་ལ། དངོས་པོ་མེད་པའི་ངོ་བོ་ཉིད་སྟོང་པ་ཉིད་ནི། སྟོང་ཉིད་ཁྱད་གཞིར་བྱས་ནས།
གཟུགས་སོགས་འགོག་པ་དང་གཞན་ཡང་དོན་དམ་གཞན་སྟོང་ཆེན་པོ་གསལ་བར་བསྟན་
པའི་ཚིག་རྣམས་ཀྱིས་བསྟན་ཏོ། །
མི་དམིགས་པ་སྟོང་པ་ཉིད་ནི་དངོས་མེད་སྟོང་པ་ཉིད་དང་དོན་གཅིག་ལ་ངོ་བོ་ཉིད་
སྟོང་པ་ཉིད་ནི་དངོས་མེད་ངོ་བོ་ཉིད་དང་དོན་གཅིག་གོ། །ལྡོག་ཆའི་ཁྱད་པར་ནི། དངོས་
མེད་སྟོང་ཉིད་ནི། ངོ་བོའི་སྒོ་ནས་མ་གྲུབ་པ་དང་། མི་དམིགས་པ་ནི་ཡེ་ཤེས་ཀྱི་ངོ་བོར་
ལ9



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དམིགས་སུ་མེད་ཅིང་མཐོང་རྒྱུ་མེད་པའི་དོན་ནོ། །ངོ་བོ་ཉིད་ནི་ཕྱིན་ཅི་མ་ལོག་པའི་རང་
བཞིན་དེ་ལམ་གྱིས་གསར་དུ་མ་བཅོས་པའི་དོན་དང༌། དངོས་མེད་ངོ་བོ་ཉིད་ཀྱི་དོན་ནི་
དངོས་པོ་རྣམས་གདོད་ནས་མ་གྲུབ་པའི་ཤུལ་ན་ཆོས་ཉིད་མི་གཡོ་ཞིང་བརྟན་པར་གནས་
པའི་དོན་ནོ། །དེ་བཞིན་དུ་སྟོང་ཉིད་ཉི་ཤུའི་དབང་དུ་བྱས་ན། རང་གི་ངོ་བོ་སྟོང་པ་ཉིད་ནི།
དངོས་མེད་སྟོང་ཉིད་དང་གཅིག་ལ་གཞན་གྱི་ངོ་བོ་སྟོང་པ་ཉིད་ནི་དངོས་མེད་ངོ་བོ་ཉིད་དང་
གཅིག་གོ། །རྣམ་གཞག་འདི་ནི་ཤིན་ཏུ་གསལ་བར་སྔགས་ཀྱི་ཐེག་པ་བླ་ན་མེད་པའི་རྒྱུད་
གཉིས་ལས་འབྱུང་བ་དང་། མདོ་ལུགས་ཀྱི་དབུས་མཐའ་རྣམ་འབྱེད་རྩ་འགྲེལ་དང་། ཡུམ་
གསུམ་གནོད་འཇོམས་དང་། བརྒྱད་སྟོང་དོན་བསྡུ་སོགས་ལམ་ཤེས་པར་བྱའོ། །
དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་འདི་ནི། སྤྲོས་པའི་མཐའ་བཅུའམ།
རྣམ་གཡེང་གི་རྣམ་པར་རྟོག་པ་བཅུའི་གཉེན་པོར་ཡང་གསུངས་པ་ཡིན་ཏེ། ཇི་སྐད་དུ།
རྒྱལ་བའི་སྲས་རྣམས་ཀྱི་ནི་མེད་དང་ཡོད་པ་དང༌། །སྒྲོ་འདོགས་སྐུར་བའི་རྟོག་དང་གཅིག་
དང་དུ་མ་ཉིད། །རང་དང་ཁྱད་པར་རྟོག་དང་མིང་དོན་ཇི་བཞིན་དུ། །མངོན་པར་ཞེན་པའི་
རྟོགས་པ་ཡང་དག་སྤང་བར་བྱ། །ཞེས་གསུངས་པ་ལྟར་རིགས་ཀྱི་བུའམ་རིགས་ཀྱི་བུ་མོ་
གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅེས་བྱ་བ་ནི། མེད་པའི་རྣམ་གཡེང་གི་
གཉེན་པོར་བསྟན་ཏོ། །ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པ་ཞེས་པ་ནི་ཡོད་
པའི་རྣམ་གཡེང་གི་གཉེན་པོའོ། །གཟུགས་སྟོང་པའོ་ཞེས་པ་ནི་སྒྲོ་འདོགས་པའི་གཉེན་
པོའོ། །སྟོང་པ་ཉིད་གཟུགས་སོ་ཞེས་པ་ནི་སྐུར་འདེབས་ཀྱི་གཉེན་པོའོ། །སྟོང་པ་ཉིད་ལ་
གཟུགས་མེད་ཅེས་སོགས་ནི། སྟོང་ཉིད་དང་དངོས་པོ་གཅིག་པར་རྟོག་པའི་གཉེན་པོའོ། །
གཟུགས་ལས་ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་
ཡིན་ཅེས་པ་ནི། ཐ་དད་དུ་རྟོག་པའི་གཉེན་པོའོ། །ཆོས་ཐམས་ཅད་སྟོང་པ་ཉིད་དེ་ཞེས་པ་
།
༤10ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ནི། ཀུན་རྫོབ་ཀྱི་ཆོས་རྣམས་རང་གི་ངོ་བོས་གྲུབ་པར་རྟོག་པའི་གཉེན་པོའོ། །མ་སྐྱེས་པ་
ནས་གང་བ་མེད་པའི་བར་ནི་སྐྱེ་བ་ལ་སོགས་པ་ཁྱད་པར་དུ་རྟོག་པའི་གཉེན་པོའོ། །ཐོབ་
པ་མེད་ཅེས་པས། ཆོས་རྣམས་ཀྱི་ཐོབ་ཚུལ་སྤྱིར་བཀག་པས་བྱེ་བྲག་ཏུ་འབྲེལ་བ་བཀག་
པར་འགྱུར་ལ། དེའི་ཕྱིར་མིང་དོན་གྱི་འབྲེལ་བ་ཡང་བཀག་པ་སྟེ། མིང་ཇི་ལྟ་བ་བཞིན་དོན་
དུ་རྟོག་པ་དང་། དོན་ཇི་ལྟ་བ་བཞིན་མིང་དུ་རྟོག་པའི་གཉེན་པོའོ། །
གཞན་ཡང་གཟུགས་སོགས་དངོས་པོ་ཉིད་བཀག་པས། ཀུན་རྫོབ་རྣམས་དོན་དུ་
མེད་པའི་མིང་རྐྱང་ཙམ་དུ་གོ་བར་འགྱུར་བས། དོན་དམ་དུ་མིང་དོན་གཉིས་གདོད་ནས་མ་
གྲུབ་ཅིང་། ཀུན་རྫོབ་ཏུ་ཡང་མིང་དོན་གཉིས་བློ་ཀུན་བཏགས་ཀྱིས་སྦྲེལ་བ་མ་གཏོགས།
དོན་ལ་མིང་གིས་སྟོངས་པ་དང་། མིང་ལ་དོན་གྱིས་སྟོངས་པ་ཡིན་ནོ། །དེ་ལྟ་བས་ན། རྒྱལ་
བ་སྟོན་པ་ཉིད་ཀྱི་ཞལ་སྔ་ནས། འཁོར་ལོ་དང་པོར་གཏོགས་པ་སྟོང་པ་ཉིད་ཀྱི་མདོ་ཆེན་པོ་
ལས་ཀྱང་། ཀུན་དགའ་བོ་དེ་ལྟ་བས་ན། གང་ལ་གང་མེད་པ་དེ་དེས་སྟོང་ངོ་ཞེས་བྱ་བར།
ཡང་དག་པར་རྗེས་སུ་མཐོང་ཡང་དེ་ལ་ལྷག་མ་གང་ཡོད་པ་དེ། དེ་ལ་ཡོད་དོ་ཞེས་བྱ་བར་
ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། ཀུན་དགའ་བོ་འདི་ལྟ་སྟེ། ཟག་པ་རྣམས་ཟད་
་ཟག་པ་མེད་ཅིང་མངོན་པར་འདུས་མ་བྱས་པ་རྣམ་པར་གྲོལ་བ་གང་ཡིན་པ་འདི་ནི།
སྟོང་པ་ཉིད་ལ་འཇུག་པ་བླ་ན་མེད་པ་ཡིན་ནོ། །ཞེས་གསུངས་ཤིང་། ཆེན་པོ་སྟོང་པ་ཉིད་ཀྱི་
མདོ་ལས་ཀྱང་། ཕྱི་དང་ནང་དང་ཕྱི་ནང་སྟོང་པ་ཉིད་གསུམ་གསུངས་པ་ཡང་དེ་དང་འདྲ་ལ།
འཁོར་ལོ་བར་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་རྒྱས་པ་རྣམས་ལས་ཀྱང་། དེ་ལ་
གཞན་གྱི་དངོས་པོ་སྟོང་པ་ཉིད་གང་ཞེ་ན། དེ་བཞིན་གཤེགས་པ་རྣམས་བྱུང་ཡང་རུང་། མ་
བྱུང་ཡང་རུང་། ཆོས་གནས་པ་ཉིད་དང་། ཆོས་ཉིད་དང་། ཆོས་ཀྱི་དབྱིངས་དང་། ཆོས་
སྐྱོན་མེད་པ་ཉིད་དང་། དེ་བཞིན་ཉིད་དང་། མ་ནོར་བ་དེ་བཞིན་ཉིད་དང་། གཞན་མ་ཡིན་
11ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་དེ་བཞིན་ཉིད་དང་། ཡང་དག་པའི་མཐའ་དེ་ནི་གནས་པ་ཉིད་དེ། དེ་ལྟར་གཞན་གྱིས་སྟོང་
པ་གང་ཡིན་པ་དེ་ནི་གཞན་གྱི་དངོས་པོ་སྟོང་པ་ཉིད་ཅེས་བྱའོ། །རབ་འབྱོར་དེ་ནི་བྱང་ཆུབ་
སེམས་དཔའི་ཐེག་པ་ཆེན་པོ་ཡིན་ནོ། །ཞེས་གསུངས་ཤིང་། འཁོར་ལོ་ཐ་མའི་མདོ་རྣམས་
ལས་ནི་ལྷག་པར་ཡང་རྒྱས་ཤིང་གསལ་བར་གསུངས་ཏེ། བཀའ་འཁོར་ལོ་གསུམ་ཆར་གྱི་
དངོས་བསྟན་དང་། ཤུགས་བསྟན་དང་། དགོངས་དོན་གྱི་གཙོ་བོའི་སྟོང་པ་ཉིད་ནི། གཞན་
སྟོང་དབུ་མ་ཆེན་པོའི་ཁོ་ན་ཡིན་གྱི། སྲིད་ཚད་ཐམས་ཅད་རང་སྟོང་དུ་འདོད་པའི་ལུགས་
ལྟར་གསུངས་པ་ནི་མེད་དོ། །
དེ་ལྟ་བས་ན་ཀུན་རྫོབ་ཀྱི་ཆོས་ཐམས་ཅད་གདོད་མ་ནས་རང་གི་ངོ་བོས་སྟོངས་པར་
འཇོག་པའི་གྲུབ་མཐའ་ནི། རང་སྟོང་རྣམ་དག་རྒྱལ་བའི་དགོངས་པ་ཡིན་ཡང་། མཐར་
ཐུག་དོན་དམ་དབྱིངས་ཀྱང་། རང་གི་ངོ་བོས་སྟོངས་པར་འདོད་པ་ནི། ཤིན་ཏུ་ཆེས་ལོག་
པར་ལྟ་བ་ཡིན་པས། དེ་གཉིས་བསྡོམས་པའི་གྲུབ་མཐའ་ཐལ་རང་གི་ལུགས་འདི་དག་ནི་ཁ་
ཟས་བཟང་པོ་དུག་ཅན་དང་འདྲ་ལ། ཀུན་རྫོབ་ཐམས་ཅད་རང་སྟོང་དང་། དོན་དམ་
དབྱིངས་གཞན་སྟོང་དུ་འཁྱེར་ཤེས་པ། ཟུང་འཇུག་གི་ལྟ་བ་ཡོན་ཏན་ཀུན་དང་ལྡན་པ་འདི་
ནི། ཆོས་ཉིད་ཀྱི་གནས་ལུགས་དང་སངས་རྒྱས་ཐམས་ཅད་ཀྱི་དགོངས་པའོ། །དེའི་རྒྱུ་
མཚན་ཆོས་ཉིད་རྟག་ཏུ་གནས་པ་བདེན་གྲུབ་ལ་བདེན་མེད་དོ་ཞེས་སྐུར་བ་བཏབ་པས།
དོན་དམ་པའི་ཆོས་དཀོན་མཆོག་ལ་སྡིག་བསགས་པ་དང་། ཆོས་སྐུ་དོན་དམ་དེ་ཀུན་ཁྱབ་
ཡིན་པ་ལ་ཀུན་ཁྱབ་མིན་ཅེས་དང་། ཀུན་ཁྱབ་ཀྱི་ཆོས་ཉིད་ཡོན་ཏན་ཀུན་ལྡན་ལ་ཡོན་ཏན་
མེད་ཅེས་དོན་དམ་པའི་སངས་རྒྱས་དཀོན་མཆོག་ལ་སྐུར་བ་བཏབ་པའི་ཉེས་པ་ཆེན་པོ་
དང༌། འཕགས་ཆེན་རྣམས་ཀྱི་མཉམ་བཞག་རྣམ་པ་ཀུན་ལྡན་ཡིན་པ་ལ་ཅི་ཡང་སྣང་བ་
མེད་དོ། །ཞེས་དགེ་འདུན་དཀོན་མཆོག་ལ་སྨད་པའི་ཁ་ན་མ་ཐོ་བ་ཆེས་མི་བཟད་པ་དང་
།
12ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བཅས་པ་རྣམས་ནི་ཐལ་རིང་པར་གྲགས་པ་རྣམས་ལ་ཐོག་ཏུ་བབས་པ་དང་། གཞན་སྟོང་
སྨྲ་བ་རྣམས་ནི་སྐྱོན་དེ་ལས་གྲོལ་བའི་ཕྱིར་རོ། །
ད་ནི་ཚིག་གི་དོན་ལ་འཇུག་པར་བྱ་སྟེ། དེ་ཡང་མདོ་འདི་འཆད་པར་བྱེད་པ་ལ། དང་
པོར་གླེང་བསླང་བའི་ཚུལ་གྱིས་ངོ་མཚར་བསྐྱེད་པ་དང་། བར་དུ་ཟབ་ཅིང་རྒྱ་ཆེ་བའི་དོན་
གཏན་ལ་དབབ་པ་དང་། མཐར་ཡི་རང་མངོན་པར་བསྟོད་པ་སྟེ་དོན་གསུམ་ལས། དང་པོ་
ལ། གླེང་གཞིའི་ཚིག་དང་། མདོ་སྡེའི་ཆོས་འབྱུང་བའི་སྒོ་གཉིས་ལས། དང་པོ་ནི། འདི་སྐད་
བདག་གིས་ཐོས་པ་ཞེས་པ་ལ་སོགས་པ་སྟེ། དེ་ལ་འདི་སྐད་ཅེས་པ་ནི། སངས་རྒྱས་ཀྱིས་
བསྟན་པའི་ཆོས་དེ་ཡང་ཇི་ལྟ་བུ་ཞེ་ན། འདི་སྐད་དམ་འདི་ལྟར་ཏེ། དེ་ནས་བཅོམ་ལྡན་
འདས་ཞེས་པ་ནས་རྗེས་སུ་ཡི་རང་ངོ་ཞེས་པའི་མཐར་ཐུག་པ་འདི་སྐད་དུ་ཐོས་ཞེས་པ་ཡིན་
པས། དེ་ལྟར་ན་ཆོས་ཕུན་སུམ་ཚོགས་པའོ། །བདག་ཅེས་པ་ནི་བསྡུད་པ་པོ་ཕྱག་ན་རྡོ་རྗེ་
བདག་གིས་དངོས་སུ་ཐོས་པ་སྟེ། མདོ་སྡེ་དམ་པ་འདི་གསུང་བའི་དུས་ན། སྟོན་པ་འཁོར་
དང་བཅས་པའི་ཚོགས་པ་དེར་མངོན་སུམ་དུ་རང་ཉིད་ཡོད་པས་ན། གཞན་ལས་བརྒྱུད་དེ་
ཐོས་པ་ནི་མ་ཡིན་ནོ་ཞེས་པའོ། །སྟོན་པ་ནི་རྣམ་པར་འཕྲུལ་བ་རྒྱུ་མ་ལྟ་བུ་ལ་མངའ་བརྙེས་
པའི་ཕྱིར། དབྱར་དང་སྟོན་ལ་སོགས་པའི་དུས་འདི་ལྟ་བུའོ་ཞེས་ངེས་བཟུང་སུ་མ་བརྗོད་
པར། དུས་གཅིག་ན་ཞེས་ཡངས་པའི་སྒྲ་སྨོས་ཏེ་དུས་ཕུན་སུམ་ཚོགས་པའོ། །བཅོམ་ལྡན་
འདས་ཞེས་པ་ལ་བྷ་ག་ཝཱན་གྱི་སྒྲ་ལས་དྲངས་ན། ལེགས་པའི་ཡོན་ཏན་ཕུན་སུམ་ཚོགས་
པ་ཐམས་ཅད་དང་ལྡན་པའི་ཕྱིར་ལེགས་ལྡན་ནམ། ཉེས་སྐྱོན་དང་འཇིགས་པ་དང་སྡུག་
བསྔལ་ཐམས་ཅད་བཅོམ་ཞིང་ཞིག་པ་དང་། གཞན་གྱི་ཉེས་སྐྱོན་རྣམས་འཇོམས་པར་
མཛད་པའི་ཡོན་ཏན་དང་ལྡན་པའི་ཕྱིར། བཅོམ་ལྡན་ཞེས་བྱ་ལ་གང་རང་ཉིད་སྐྱོན་སྤངས་
ཤིང་ཡོན་ཏན་ཀུན་དང་ལྡན་ལ། གཞན་གྱི་སྡུག་བསྔལ་སེལ་བར་མཛད་པ་དེ་ནི། སྐྱབས་
ལ13



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་སྐྱོབས་པ་དང་། སྐྱེས་བུ་དམ་པ་བླ་ན་མེད་པ་ཡིན་པས། ཤཱཀྱ་ཐུབ་པ་བཅོམ་ལྡན་
འདས་དེ་ནི། སྟོན་པ་ཕུན་སུམ་ཚོགས་པའོ། །འདས་ཞེས་པའི་སྒྲ་ནི། འཇིག་རྟེན་ལས་
འདས་པའམ་འཁོར་བ་པ་དང་ཐེག་དམན་པའི་སྤྱོད་ཡུལ་ལས་འདས་པའི་དོན་དུ་སྦྱོར་
ཞིང་། འཇིག་རྟེན་གྱི་ལྷ་ཁྱབ་འཇུག་ནག་པོ་སོགས་ལ་ཡང་འཇིག་རྟེན་དུ་ལེགས་ལྡན་དང་
བཅོམ་ལྡན་དུ་གྲགས་པ་ལས། ཁྱད་པར་འབྱེད་ཅིང་མི་ནོར་བའི་ཕྱིར་དང་པོའི་ལོ་ཙཱ་བས་
བཅུག་པའོ་ཞེས་གྲགས་པ་ནི། སྤྱིར་དེ་ལྟར་ཡིན་ལ། འདས་པའི་སྐད་དོད་མེད་དོ་ཞེས་ཀུན་
ཏུ་གྲགས་ན། བྷ་ག་ཝཱན་ཞེས་པ། བྷ་ག་བཅོམ་པ་དང་། ཝཱན་ལྡན་པའི་སྐད་དོད་ཡིན་པ་
བཞིན་དུ། འདས་པའི་སྐད་དོད་ཞིག་བཅོམ་པ་དང་ལྡན་པའི་སྐད་དོད་ལས་ལོགས་སུ་ཡོད་
པ་མ་ཡིན་ཀྱང་
། དེ་ཉིད་ལ་འདས་པའི་དོན་ཡོད་དུ་རུང་བ་ནི། བྷ་ག་ཞེས་པ་ཉིད་ཀྱི། བྷ་
ལ་ཡི་གེ་བསྣན་པས། ཨ་བྷ་ཝི་ཉྩ་ཏི་སྟེ་འབྱུང་བར་མི་འགྱུར་བ་དང་། ག་ནི་ག་ཏི་སྟེ་སོང་བ་
ཞེས་པ་ཡིན་པས། སོང་ཞིང་མི་འབྱུང་བ་ནི། ཡང་དག་པའི་གནས་སུ་སོང་ཞིང་ལོག་པའི་
གནས་སུ་མི་འབྱུང་བ་སྟེ། འཇིག་རྟེན་ལས་འདས་པའི་དོན་ནོ། །
དེའི་ཕྱིར་མི་ནོར་བའི་ཆེད་ཁོ་ནར་སྐད་དོད་དང་མ་འབྲེལ་བ་ཞིག །གློ་བུར་དུ་དབང་
ཆེའི་རིགས་པས་བསྣན་པ་མ་ཡིན་གྱི་སྐད་དོད་དང་ཡང་འབྲེལ་བ་ཉིད་ཡིན་ནོ། །གྲོང་ཁྱེར་
རྒྱལ་པོའི་ཁབ་ཀྱི་ཤར་ཕྱོགས་ཀྱང་ཡིན་ལ་དེའི་ས་ཡུལ་དུ་གཏོགས་པ་ན། དཀའ་ཐུབ་ཀྱི་
གནས་བྱ་རྒོད་ཕུང་པོའི་རི་བོ་ཡོད་པ་ཡིན་ཏེ། དེ་ཡང་སེམས་ཅན་ཕལ་བ་རྣམས་ཀྱི་སྣང་ངོ་
ལྟར་ན། ཡུལ་ཕྱོགས་དང་གྲོང་ཁྱེར་དེ་དང་རི་བོ་དེར་སྣང་བ་ཡིན་ལ་བྱང་ཆུབ་སེམས་དཔའ་
དབང་ཐོབ་པ་དང་། སངས་རྒྱས་ཀྱིས་གཟིགས་པའི་སྤྱོད་ཡུལ་ལྟར་ན། ངོ་བོ་ཆོས་དབྱིངས་
ཡེ་ཤེས་ཀྱི་རང་བཞིན། རྣམ་པར་དག་པའི་ཞིང་མཆོག་གཞལ་མེད་ཁང་དང་བཅས་པ་སྟེ།
དེ་སྐད་དུ་གསེར་འོད་དམ་པ་སོགས་ལས་ཀྱང་། བྱ་རྒོད་ཕུང་པོ་ཆོས་ཀྱི་དབྱིངས། །ཟབ་མོ་
ལ14ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སངས་རྒྱས་སྤྱོད་ཡུལ་ན། །ཞེས་གསུངས་པའི་ཕྱིར། ཕྱི་ནང་གི་བྱ་རྒོད་ཕུང་པོ་དེ་ནི།
གནས་ཕུན་སུན་ཚོགས་པའོ། །
དགེ་སློང་གི་དགེ་འདུན་ཆེན་པོ་ཞེས་པ་ལ། སྤྱིར་བྱང་ཆུབ་སེམས་དཔའི་དགེ་སློང་ཡང་
ཤིན་ཏུ་མང་མོད་ཀྱི། འདིར་དགེ་སློང་ཞེས་པ་འདི་ནི་ཉན་ཐོས་ཀྱི་ཡིན་ལ། དེ་ལས་ཀྱང་
ཕལ་ཆེ་བ་ནི། ཉན་ཐོས་དགྲ་བཅོམ་པ་ཡིན་པས། དོན་དམ་པའི་དགེ་སློང་ཡང་ཡིན་མོད་
ཀྱི། ཁྱད་པར་དུ་སོ་སོ་ཐར་བ་རིགས་བརྒྱད་ཀྱི་ནང་ཚན་དགེ་སློང་གི་སྡོམ་པ་དང་ལྡན་པ་ཁོ་
ནའོ། ཁ་ཅིག་གསོལ་བཞིའི་ལས་ཀྱི་དགེ་སློང་ཁོ་ནའོ་ཞེས་ཟེར་བ་ནི་མ་བརྟགས་པ་སྟེ། ཡེ་
ཤེས་ཁོང་ཆུད་ཀྱི་བསྙེན་པར་རྫོགས་པའང་མང་དུ་ཡོད་ལ། ཚུར་ཤོག་གི་བསྙེན་
རྫོགས་པ་ནི་ཤིན་ཏུ་མང་བའི་ཕྱིར་རོ། །བྱང་ཆུབ་སེམས་དཔའི་དགེ་འདུན་ཞེས་པ་ལ། སྤྱིར་
སེམས་ཡང་དག་པར་བསྐྱེད་པའི་སོ་སོ་སྐྱེ་བོ་ཡང་བྱང་ཆུབ་སེམས་དཔའ་ཡིན་མོད་ཀྱི།
འདིར་ནི་ཐེག་ཆེན་འཕགས་པ་རྣམས་བཟུང་སྟེ། དོན་དམ་པའི་སེམས་བསྐྱེད་པ་དང་། དེ་
བཞིན་གཤེགས་པའི་རིགས་སུ་སྐྱེས་པའི་ཕྱིར་རོ། །དེའི་རྒྱུ་མཚན་ཡང་ཀུན་རྫོབ་བྱང་ཆུབ་ཀྱི་
སེམས་ཙམ་བསྐྱེད་པ་ན། བླ་ན་མེད་པའི་བྱང་ཆུབ་ཀྱི་གོ་འཕང་ལ་དམིགས་ནས། སེམས་
ཅན་ཐམས་ཅད་དེ་ལ་འགོད་པར་འདོད་པའི་སེམས་པ་ཙམ་ཡོད་ཀྱང་། བྱང་ཆུབ་ཀྱི་རང་
བཞིན་མངོན་སུམ་དུ་མ་མཐོང་བས། བྱང་ཆུབ་ལ་ཇི་ལྟ་བ་བཞིན་དུ་སེམས་པར་མི་ནུས་ལ།
འཕགས་པ་རྣམས་ཀྱི་ཆོས་ཉིད་མངོན་སུམ་དུ་རྟོགས་པའི་ཆོས་ཉིད་དེ་བྱང་ཆུབ་ཀྱི་རང་
བཞིན་ཡིན་པས། དོན་དམ་སེམས་བསྐྱེད་ཐོབ་པ་ན། བྱང་ཆུབ་ལ་དངོས་སུ་སེམས་ནུས་
པའོ་ཡང་ན་སངས་རྒྱས་ཀྱི་སྐུ་གསུང་ཐུགས་དང་འདྲ་བའི་གནས་སྐབས་ཐོབ་པ་ན། བྱང་
ཆུབ་ཀྱི་ཕྱིར་དུ་སྤྱོད་པ་མཐུ་དང་ལྡན་པར་སྤྱོད་པ་དེ་བཞིན་གཤེགས་པའི་རིགས་སུ་སྐྱེས་པ་
ལ་བྱང་ཆུབ་སེམས་དཔའ་ཞེས་བྱ་སྟེ། བོ་དྷི་སཏྭ་ཞེས་པ་ལ། བོ་དྷི་ནི་བྱང་ཆུབ་ཡིན་ལ།
ལ15ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་དཔའི་སྐད་དོད་སཏཱ་ཞེས་པ་ནི། སྙིང་སྟོབས་སམ་མཐུ་ནུས་ལ་ཡང་འཇུག་པས་སོ། །
དགེ་འདུན་ཞེས་པ་ལ་སྤྱིར་དོན་མང་དུ་བཤད་དུ་ཡོད་ཀྱང་། འདིར་རེ་ཞིག་ཚོགས་པ་
དང་འདུས་པའི་དོན་ཡིན་ལ། ཆེན་པོ་ནི་གྲངས་མང་བ་དང་། ཐམས་ཅད་ཀྱང་འཕགས་པ་ཁོ་
ན་ཡིན་པའི་ཕྱིར་ཆེས་བཟང་བའི་དོན་ནོ། །དེ་དག་ཀྱང་དེ་བཞིན་གཤེགས་པ་ལ་བལྟ་བ་དང་
།
དམ་པའི་ཆོས་ཉན་པ་དང་། སེམས་ཅན་རྣམས་ལ་ཕན་པའི་དོན་དུ། དགོངས་པ་གཅིག་པ་
དང༌། བྱ་བ་གཅིག་པ་དང་། གནས་གཅིག་ཏུ་འདུས་པས་ན་ཐབས་གཅིག་ཏུ་བཞུགས་པ་
སྟེ་འཁོར་ཕུན་སུམ་ཚོགས་པའོ། །ཡང་ན་བཀའ་སྡུད་པ་པོ་ཕུན་སུམ་ཚོགས་པ་ལོགས་སུ་
བགྲངས་ཤིང་ཉན་ཐོས་ཀྱི་དགེ་འདུན་ནི་འཁོར་ཙམ་དང༌། བྱང་ཆུབ་སེམས་དཔའི་དགེ་
འདུན་ནི་ཆེད་དུ་བྱ་བའི་གདུལ་བྱ་ཕུན་སུམ་ཚོགས་པ་སྟེ། ཕུན་སུམ་ཚོགས་པ་བདུན་དུ་
རྣམ་པར་བཞག་ཀྱང་རུང་ལ། ཡང་ན་བསྡུད་པ་པོ་ཙམ་ལོགས་སུ་བྱས་ནས། ཁྱད་ཆོས་ཀྱི་
ཕུན་སུམ་ཚོགས་པ་ལྔ་དང་ལྡན་པའི་ཁྱད་གཞི། བསྟན་པ་དམ་ཆོས་ཕུན་ཚོགས་ཞེས་
བཤད་ཀྱང་རུང་ངོ་། །
དུས་གཅིག་ན་ཞེས་པ་དུས་ཀྱི་ཁྱད་པར་མ་ངེས་པ་དང་། ཐོས་པ་ཞེས་པ་དངོས་སུ་
ཐོས་པ་ཁོ་ན་ལ་འཇོག་པ་ནི། ཐེག་པ་ཆེན་པོའི་མདོ་ཕལ་ཆེ་བའི་དབང་དུ་བྱས་པ་ཡིན་གྱི།
ཉན་ཐོས་ཀྱི་མདོ་ཕལ་ཆེ་བ་དུས་ཀྱི་ཁྱད་པར་ངེས་པ་ཅན་ཡིན་པ་དང་། བཀའ་བསྡུ་བ་པོ་
ཀུན་དགའ་བོ་ལྟ་བུས་ཀྱང་། མདོ་སྡེ་དངོས་སུ་ཐོས་པ་ཡང་ཡོད། དངོས་སུ་མ་ཐོས་པར་
བརྒྱུད་ནས་ཐོས་པ་ཡང་ཡོད་ཅེས་བཤད་ཅིང་། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལས།
སྟོང་ཕྲག་ཉི་ཤུ་ཙམ་བརྒྱུད་ནས་ཐོས་པར་བཤད་པ་ཡང་ཡོད་པས། བཤད་སྒྲོས་གཅིག་གི་
ཕྱོགས་ཞེན་ལ་བརྟེན་ནས། རྣམ་གྲངས་དུ་མ་འབྱུང་བ་རྣམས་དགག་པར་མི་བྱའོ། །དེ་
བཞིན་དུ་ཐོས་པ་ཞེས་པ་ཐོས་པ་ཙམ་ཡིན་གྱི། སངས་རྒྱས་ཀྱི་ཆོས་ཟབ་མོ་རྟོགས་པར་མ་
༤16



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ནུས་སོ་ཞེས་འཆད་པ་ཡང་། ཆོས་ཀྱི་ཆེ་བ་དབྱུང་བའི་སྐབས་འགའ་ཞིག་ཏུ་ཡིན་གྱི་རྣམ་པ་
ཐམས་ཅད་དུ་འཆད་དགོས་པ་མ་ཡིན་ནོ། །
ཡང་ཁ་ཅིག་གླེང་གཞི་ཞལ་ནས་གསུངས་པའི་བཀར་བྱས་ནས། སྟོན་འཁོར་གཅིག་
པའི་རྣམ་བཞག་མཛད་པ་ནི། ལུགས་གཞན་ཡིན་པས་ཕ་རོལ་ཏུ་ཕྱིན་པའི་ཐེག་པ་དང་།
ཕར་ཕྱིན་ཐེག་པ་འདིའི་ཕྱོགས་མཚུངས་ཀྱི་སྔགས་རྒྱུད་རྣམས་ལ་སྦྱར་བར་མི་བྱའོ། །འདི་
ལ་དཔའ་ཕྱོགས་ཀྱི་གླང་པོའི་ཞལ་སྔ་ནས། སྟོན་པ་དབང་པོ་འཁོར་དང་ནི། །ཡུལ་དང་
དུས་ཀྱི་ངས་བསྟན་པ། །བསྡུད་པོ་རང་ཉིད་ཚད་མར་ནི། །རབ་གྲུབ་ཕྱིར་ཡིན་འཇིག་རྟེན་
ན། །ཡུལ་དང་དུས་ཀྱང་ཉེར་མཚོན་ཅིང་། །དཔང་པོར་བཅས་པ་སྨྲ་བ་ཡི། །སྨྲ་པོ་ཚད་མར་
རྗེས་སུ་རྟོགས། །ཞེས་བརྒྱད་སྟོང་དོན་བསྡུ་ལས་གསུངས་ཏེ། སྟོན་པ་དང་ཡུལ་དུས་ངེས་
པ་དང་། འཁོར་ཚོགས་དཔང་པོར་བཞག་ནས་བཤད་པས། སྨྲ་བ་པོའི་ཚིག་ཡིད་ཆེས་ཅན་
དུ་འགྱུར་བའི་ཕྱིར་དང་། གཞུང་མཛེས་པར་འགྱུར་བས་དད་ལྡན་འཇུག་པའི་ཡན་ལག་གོ། །
ཞེས་ཕྱིར་གཞུང་མཛེས་པར་འགྱུར་སྙམ་ན། མདོ་སྡེ་ཕལ་ཆེ་བ་ནི་ཞུ་བ་དང་། ཞུ་ལན་སྤེལ་
བའི་ཚུལ་ཡིན་པས། དེ་འདྲ་ལ་ནི་གླེང་གཞི་མ་སྨོས་པར། ཞུ་ལན་ཁོ་ན་བཙན་ཐབས་སུ་
བཀོད་ན། མགོ་བཅད་པའི་ཤིང་བཞིན་མི་མཛེས་པར་འགྱུར་བ་ལས། གླེང་གཞི་བཀོད་
པས་འབྲེལ་ཆགས་ཤིང་བརྗིད་བག་ཆེན་པོར་སྣང་བར་བྱ་པའི་ཕྱིར་རོ། །
དྲི་མེད་བཤེས་གཉེན་ན་རེ། འཁོར་གྱི་མིང་མ་སྨོས་པ་དཔང་པོ་ཡིན་པར་ཡང་མི་
གྲུབ་ཅིང་། ཡུལ་དེ་དག་ཏུ་སོང་ཞིང་དྲིས་ན་ངེས་པ་རྙེད་པར་འགྱུར་སྲིད་ཀྱང་། དེ་ལྟར་མི་
ནུས་པ་རྣམས་ཀྱིས་མདོ་དོན་ལ་ངེས་པ་མི་རྙེད་པར་ཐལ་བར་འགྱུར་རོ་ཞེས་ཕྱོགས་ཀྱི་གླང་པོ་
འགོག་པ་ནི། རིགས་པ་ཡང་ལྟར་སྣང་ཡིན་ལ། དགག་ཡུལ་གྱི་ས་མཚམས་ཡང་མ་ཟིན་
པའོ། །དེའི་རང་ལུགས་ལ་ཆོས་ཉན་པའི་སྐལ་བ་ཡོད་པ་རྣམས་འདིར་སྨོས་པ་ཡིན་ཅེས་ཟེར་
ལ17ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ནི། རང་གི་ཇི་སྐད་བསྟན་པའི་སྐྱོན་དེ་ཐོག་ཏུ་འབབ་ཏེ། མིང་མ་སྨོས་པའི་ཕྱིར། སྐལ་
བ་དང་ལྡན་པ་ཡང་སུ་ཡིན་ངེས་པ་མི་རྙེད་པའི་ཕྱིར་རོ། །དེ་བཞིན་དུ་བཞུགས་ཏེ་ཞེས་པའི་
སྐབས་སུ། བཅོམ་ལྡན་འདས་འཕགས་པའི་གནས་པ་རྣམ་ཐར་སྒོ་གསུམ་དང་། ལྷའི་
གནས་པ་བསམ་གཏན་གཟུགས་མེད་ཀྱི་ཏིང་ངེ་འཛིན་དང་། ཚངས་པའི་གནས་པ་ཚད་
མེད་བཞིའི་སྒོ་ནས་བཞུགས་ཞེས་འཆད་པ་ཡང་། དོན་དང་མ་འབྲེལ་ཞིང་། འོག་ཏུ་ཟབ་
མོ་སྣང་བའི་ཏིང་ངེ་འཛིན་ལ་བཞུགས་པར་བཤད་པས། དེ་དག་ནི་དགོས་མེད་ལྷག་པོའི་
བཤད་པར་སྣང་ལ། ཡང་སྐུ་སྤྱོད་ལམ་དང་། གསུང་ཆོས་གསུངས་པ་དང་། ཐུགས་ཏིང་ངེ་
འཛིན་གྱི་གནས་པས་བཞུགས་ཞེས་འཆད་པ་ཡང་། སྤྲོས་བཤད་ཁོ་ནར་བས་སོ། །འདི་
སྐད་ཅེས་པའི་སྐབས་སུ། འདི་སྐད་ཁོ་ན་ཡིན་གྱི། ཚུལ་གཞན་གྱི་སྒོ་ནས་མ་ཡིན་ཏེ། དོན་
གཞན་ན་ཚིག་གཞན་གྱི་རིམ་པས་བྱུང་ངམ་སྙམ་པའི་ཐེ་ཚོམ་གཅོད་པའོ། །
ཡང་འདི་སྐད་ཅེས་པས། འདི་ཁོ་ན་ལྟར་ཡིན་གྱི་ཚིག་དང་དོན་གྱི་རིམ་པ་གཞན་ནི་
མ་ཡིན་ནོ། །ཞེས་མདོ་ཚིག་འདི་དག་ལ་ལྷག་ཆད་ལ་སོགས་པའི་འཁྲུལ་བ་མེད་པར་
བསྟན་ཏོ། །ཞེས་ཀྱང་འཆད་པ་རྣམ་གྲངས་སུ་ནི་རུང་ལ། འཁོར་གྱི་གྲངས་ལ་ཁ་ཅིག་སྟོང་
ཉིས་བརྒྱ་ལྔ་བཅུའི་དགེ་འདུན་དང་། དགེ་སློང་ལྔ་སྟོང་ཙམ་གྱི་དགེ་འདུན་ཞེས། མདོ་སྡེ་
གཞན་དག་ལས་འབྱུང་བ་ལ། ཁ་ཡར་བ་སྟོང་ཕྲག་ལྔ་ལ། བཞི་ཚན་དུ་བསྡེབས་ན། བཞི་
ཚན་པ་སྟོང་ཉིས་བརྒྱ་ལྔ་བཅུ་འབྱུང་བས། དེ་གཉིས་དོན་གཅིག་གོ་ཞེས་ཟེར་བ་ཡང
བ་ཡང་བླུན་
གཏམ་དུ་སྣང་ངོ༌། །མདོ་འདི་ལ་ཡང་ཤེར་མདོ་རྒྱས་པ་བཞིན་དུ། དགེ་སློང་ལྔ་སྟོང་དང་།
བཟང་སྐྱོང་ལ་སོགས་པའི་བྱང་ཆུབ་སེམས་དཔའ་ཞེས་འཆད་པ་ནི། མདོ་འདི་ཉིད་ལས་
གྲངས་དང་དམིགས་གསལ་མ་གསུངས་པ་དང་། ཤེར་མདོ་རྒྱས་པའི་དུས་དང་འཁོར་
སོགས་དང་། འདིའི་དུས་དང་འཁོར་སོགས་གཅིག་པ་ཁོ་ནའི་རྒྱུ་མཚན་མི་སྣང་བས། རང་
༤18



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བཟོའི་བཤད་པར་འགྱུར་བ་ཡིན་ནོ། །གཉིས་པ་མདོ་སྡེའི་ཆོས་འབྱུང་པའི་སྒོ་ནི། དེའི་ཚེ་
བཅོམ་ལྡན་འདས་ཞེས་པ་ལ་སོགས་པ་སྟེ། དེའི་ཚེ་ཞེས་པ་ནི། འཁོར་འདུས་པ་དེའི་ཚེ་
ཞེས་པ་ཡིན་མོད་ཀྱི། འོན་ཀྱང་དེའི་ཚེ་ཆེད་དུ་བྱ་བའི་གདུལ་བྱ་རྣམས་ཡོངས་སུ་སྨིན་པས་
ཆོས་འདི་བསྟན་ན་གྲོལ་བར་འགྱུར་ངེས་པའི་དུས་ཡིན་པར་མཁྱེན་པའོ། །
དེས་ན་ཟབ་མོ་སྣང་བ་ཞེས་བྱ་བ་ལ། ཟབ་མོ་ནི་ཤིན་ཏུ་རྟོགས་པར་དཀའ་བ་སྟེ།
ཆོས་ཀྱི་དབྱིངས་སྤྲོས་བྲལ་ནམ་དུ་ཡང་འགྱུར་བ་མེད་ལ་རྣམ་པ་ཐམས་ཅད་པ་ཡང་ཡིན་པ་
སྟེ། དེ་མངོན་སུམ་དུ་རྟོགས་པའི་ཡེ་ཤེས་དེ་སྣང་བ་སྟེ། ཟབ་མོ་སྣང་བ་དེ་དང་ལྡན་པའི་མཉམ་
བཞག་གི་ཐུགས་ནི་ཟབ་མོ་སྣང་བའི་ཏིང་ངེ་འཛིན་ནོ། །སྒྲ་བཤད་དེ་ནི་སངས་རྒྱས་ཀྱི་མཁྱེན་
པ་སྤྱི་ལ་ཚང་བ་ཡིན་ཀྱང་། སྤྱི་མིང་བྱེ་བྲག་ལ་བཏགས་པའི་ཚུལ་གྱིས། བཤད་པའི་ཆོས་ཀྱི་
རྣམ་གྲངས་འདི་འབྱུང་བའི་རྒྱུ་ཏིང་ངེ་འཛིན་གྱི་ཁྱད་པར་ལ་དེ་སྐད་ཅེས་བྱ་བ་ཡིན་ནོ། །དེ་
ཡང་དངོས་སུ་ན། དེ་བཞིན་གཤེགས་པ་ཏིང་ངེ་འཛིན་ཐམས་ཅད་ལ་རྟག་ཏུ་མཉམ་པར་
བཞག་པ་ཡིན་པས། སྐབས་འདིར་ཟབ་མོ་སྣང་བའི་ཏིང་ངེ་འཛིན་ལ་གསར་དུ་མཉམ་པར་
བཞག་པ་མ་ཡིན་ཀྱང་། ཆེད་དུ་བྱ་བའི་གདུལ་བྱ་རྣམས་ཀྱི་སྣང་ངོར། ཏིང་ངེ་འཛིན་དེ་ལ་
གསར་དུ་མཉམ་པར་བཞག་པར་བསྟན་པ་ཡིན་ནོ། །
ཡང་དག་པར་ན་སངས་རྒྱས་ཀྱི་རྣམ་པར་ཐར་བ་ནི། སངས་རྒྱས་ཁོ་ནའི་སྤྱོད་ཡུལ་
ལས་གཞན་མ་ཡིན་མོད། སྟོན་པའི་གཟུགས་ཀྱི་སྐུ་ནི་གདུལ་བྱའི་སྣང་ངོར་བསྟན་པའི་
ངེས་པ་ལས། གང་གདུལ་བྱ་རྣམས་ཀྱིས་ཇི་ལྟ་བུ་ཞིག་མཐོང་བར་འགྱུར་བ། དེ་ལྟ་བུར་
བྱིན་གྱིས་བརླབས་པས་དེ་ལྟར་སྣང་བ་ཡིན་ཏེ། ལུང་ལས་ཀྱང་། སྟོན་པས་འཇིག་རྟེན་
པའི་ཐུགས་བསྐྱེད་པའི་ཚེ། སྲོག་ཆགས་གྲོག་སྦུར་ཕྱིན་ཆད་ཀྱིས་ཀྱང་སྟོན་པའི་ཐུགས་
ཤེས་སོ་ཞེས་འབྱུང་བ་ལྟ་བུའོ། །ཡང་དེའི་ཚེ་ཞེས་པ་ནི། དེ་ཁོ་ནར་མ་ཟད་གཞན་ཡང་ཞེས་
ལ19ལ



རྩི་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་སྟེ། སྟོན་པ་ཉིད་ཏིང་ངེ་འཛིན་དེ་ལ་མཉམ་པར་བཞག་མ་ཐག་དེའི་ཚེའོ། །བྱང་ཆུབ་
སེམས་དཔའ་སེམས་དཔའ་ཆེན་པོ་ཞེས་པ་ལ། བྱང་ཆུབ་སེམས་དཔའ་ནི་གོང་དུ་བཤད་
ཟིན་ལ། སེམས་དཔའ་ཆེན་པོ་ནི། དག་པའི་ས་ལ་གནས་པ་དག་ལ་སྤྱི་ཁྱབ་ཏུ་འཇུག་པ་
ཙམ་ཡིན་ཡང་། གཙོ་བོར་འོད་ཟེར་ཆེན་པོའི་དབང་བསྐུར་བ་ཐོབ་པ། དེ་བཞིན་གཤེགས་
པའི་རྒྱལ་ཚབ་རྣམས་སོ། །དེའི་སྒྲ་བཤད་པ་ནི། ཡོན་ཏན་རིན་པོ་ཆེ་བསྡུད་པ་ལས།
ཕྱིར་འདི་ནི་བྱང་ཆུབ་སེམས་དཔའ་བྱ་ཞེ་ན། །ཚོགས་པ་གཅོད་བྱེད་ཀུན་ནས་ཚོགས་པ་
ཟད་པར་འདོད། །རྒྱལ་བ་རྣམས་ཀྱི་བྱང་ཆུབ་ཆགས་མེད་འགྱུར་ལ་རེག །དེས་ན་འདི་ནི་
བྱང་ཆུབ་སེམས་དཔའི་མིང་ཐོབ་བོ། །ཞེས་དང་།
ཅི་ཕྱིར་འདི་ནི་སེམས་དཔའ་ཆེ་ཞེས་བྱ་ཞེ་ན། །སེམས་ཅན་ཚོགས་རྣམས་མང་པོའི་
མཆོག་ཏུ་གྱུར་པ་དང་། །སེམས་ཅན་ཁམས་ཀྱི་ལྷ་རྣམས་ཆེན་པོ་གཅོད་པ་སྟེ། །དེ་ཕྱིར་
འདི་ནི་སེམས་དཔའ་ཆེ་ཞེས་རབ་བརྗོད་དོ། །གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །
རྒྱལ་བ་རྣམས་ཀྱི་ཐེག་ཆེན་མཆོག་ལ་ཞུགས་པ་དང་། །གོ་ཆ་ཆེན་པོ་བསྒོསཤིང་བདུད་ཀྱི་
རྒྱུ་འདུལ་བ། །དེ་ཡི་ཕྱིར་ན་སེམས་དཔའ་ཆེ་ཞེས་བརྗོད་པ་ཡིན། །ཅེས་གསུངས་པ་ལྟར་
རོ། །ཚིག་བཅད་འདི་དག་གི་སྦས་དོན་འོག་ཏུ་ཡང་འཆད་པར་འགྱུར་རོ། །འཕགས་པ་
སྤྱན་རས་གཟིགས་ནི་དོན་གནས་ཚུལ་ལ་རྫོགས་པའི་སངས་རྒྱས་ཉིད་ཡིན་ལ། འཇིག་
རྟེན་ཁམས་གཞན་མང་པོ་ཞིག་ཏུ་སངས་རྒྱས་ཉིད་དུ་ཡང་སྟོན་མོད་ཀྱི། སངས་རྒྱས་གཞན་
ཐམས་ཅད་ཀྱི་འཁོར་གྱི་དཀྱིལ་འཁོར་དུ། བྱང་ཆུབ་སེམས་དཔའི་ཚུལ་ཡང་སྟོན་པའི་ཕྱིར།
གདུལ་བྱ་རྣམས་ཀྱི་སྣང་ཚུལ་གཙོ་ཆེ་བའི་དབང་དུ་བྱས་ནས་དེ་ལྟར་སྨོས་ལ། ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོ་ལ་སྤྱོད་ཅིང་ཉམས་སུ་ལེན་པའི་ཚུལ་གྱིས་ཡང་དག་པའི་དོན་ལ་
མཉམ་པར་འཇོག་ཅིང་། ལྷག་པའི་ཤེས་རབ་ཀྱིས་རྣམ་པར་བལྟ་ལ་ཞེས་སྤྱིར་སྨོས་ནས།
20



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཁྱད་པར་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་འཇུག་པའི་སྒོ་ཕུང་པོ་ལྔ་པོ་དེ་དག་རང་
བཞིན་གྱིས་ཏེ་གདོད་ནས་སྟོང་པར་རྣམ་པར་བལྟའོ། །
དེ་དག་ཀྱང་ཅི་ཅེས་ཀྱང་ཡི་གེ་སྒྲས། ཁམས་དང་སྐྱེ་མཆེད་ལ་སོགས་པ་འཇུག་སྒོ་
ཐམས་ཅད་ཀྱང་བསྟན་ཏོ། །དེ་ཡང་མདོ་འདིའི་རྒྱས་བཤད་གསུངས་པ་པོ་འཕགས་པ་
སྤྱན་རས་གཟིགས་ཡིན་པས། ཆོས་ཀྱི་རྣམ་གྲངས་ཀྱི་ཚིག་འདི་དག་འབྱུང་བའི་གཞི། དོན་
དམ་སྟོང་ཉིད་རྟོགས་པའི་ཡེ་ཤེས་དེ་གསར་དུ་བསྐྱེད་པའི་ཚུལ་བསྟན་པ་ཡིན་ཅིང་། ཕུང་
པོ་ལྔ་སོགས་སྟོང་པར་བསྒོམས་སོ་ཞེས་བསྟན་པ་ནི། རྗེས་འཇུག་རྣམས་ཀྱིས་ཀྱང་ཕུང་
སོགས་སྟོང་ཉིད་དུ་བསྒོམས་པས། ཤེར་ཕྱིན་གྱི་ཡེ་ཤེས་རྟོགས་པར་འགྱུར་རོ། །ཞེས་གོ་
བའི་ཆེད་དོ། །
གཉིས་པ་བར་དུ་ཟབ་ཅིང་རྒྱ་ཆེ་བའི་དོན་གཏན་ལ་དབབ་པ་ལ། དྲི་ལན་གྱི་སྒོ་ནས་
རྒྱས་པར་གཏན་ལ་ཕབ་པ་དང་། མཐུན་གྱུར་གྱི་སྒོ་ནས་ཐེ་ཚོམ་བསལ་བའོ། །དང་པོ་ལ།
དྲིས་པ་དང་། ལན་གཉིས་སོ། །དང་པོ་ནི། དེ་ནས་སངས་རྒྱས་ཀྱི་མཐུས་ཞེས་པ་ལ་སོགས་
པ་སྟེ། དེ་ཡང་སྐབས་དེའི་གདུལ་བྱ་རྣམས་ཀྱི་སྣང་ཚུལ་གྱི་དབང་དུ་བྱས་ཏེ། འཕགས་པ་
ཤཱ་རིའི་བུ་ནི་ཤེས་རབ་ཅན་གྱི་མཆོག་ཡིན་པའི་ཕྱིར། ཟབ་མོའི་ཆོས་འདི་ལྟ་བུ་ལ་གླེང་བར་
འོས་པ་ཡིན་ལ། འོན་ཀྱང་ཐེག་ཆེན་གྱི་ཆོས་ཟབ་མོ་འདི་ཉན་ཐོས་རྣམས་ཀྱི་སྤྱོད་ཡུལ་མ་
ཡིན་པས། འདི་འདྲི་བ་ཡང་རང་སྟོབས་མ་ཡིན་གྱི་སངས་རྒྱས་ཀྱིས་བྱིན་གྱིས་བརླབས་
པའི་མཐུ་ཡིན་ནོ། །དོན་དུ་ནི། ཤཱ་རིའི་བུ་ཡང་བྱང་ཆུབ་སེམས་དཔའ་ཆེན་པོ་ཞིག་ཉན་ཐོས་
ཀྱི་ཚུལ་བཟུང་བ་ཡིན་པར་ངེས་པས། ཐེག་ཆེན་གྱི་ཆོས་ལ་དབང་བསྒྱུར་བར་མི་ནུས་པ་སྟེ་
མ་ཡིན་མོད། དེ་ཡང་སངས་རྒྱས་ཀྱི་མཐུ་ནི་ཡིན་ཏེ། འཇིག་རྟེན་དང་འཇིག་རྟེན་ལས་
འདས་པའི་བདེ་དགེ་ཐམས་ཅད་སངས་རྒྱས་ཀྱི་མཐུ་ཉིད་ཀྱི་ཕྱིར་རོ། །རིགས་ཀྱི་བུའམ་
༤21ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིགས་ཀྱི་བུ་མོ་ཞེས་པ་ནི། སྐྱེས་པ་དང་བུད་མེད་དེ། དེ་ལས་གཞན་མ་ནིང་གི་འགྲོ་བ་ནི་
ཆོས་སྤྱོད་པ་ལ་མཐུ་ཆུང་བར་དགོངས་པས་མ་སྨོས་པའོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོ་སྤྱད་པ་སྤྱོད་པར་འདོད་པ་ནི། ཞེས་པ་ལ། སྤྱིར་བྱང་ཆུབ་སེམས་དཔའི་སྤྱོད་པ་ནི་རྣམ་པ་
བཞི་སྟེ། ཐེག་དམན་ལ་མོས་པ་རྣམས་ཀྱི་ཆེད་དུ་བྱང་ཆུབ་ཕྱོགས་མཐུན་གྱི་སྤྱོད་པ་དང་། ཐེག་
ཆེན་ལ་མོས་པ་རྣམས་ཀྱི་ཆེད་དུ་ཕར་ཕྱིན་དྲུག་གི་སྤྱོད་པ་དང་། དེ་གཉིས་ཀ་མདུན་པའི་
ཕྱིར་དུ་མངོན་ཤེས་ཀྱི་སྤྱོད་པ་དང་། གཉིས་ཀ་གདུལ་བའི་ཕྱིར་དུ་སེམས་ཅན་ཡོངས་སྨིན་
གྱི་སྤྱོད་པ་སྟེ་བསྡུ་དངོས་བཞིའོ། །
དེ་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་སྤྱོད་པར་མི་འདུ་སྟེ། ཐམས་ཅད་
ཤེས་རབ་ཀྱི་ཕ་རོལ་ཏུ་ཕྱིན་པ་རྟོགས་པའི་ཐབས་ཡིན་པས་སོ། །དེ་ལྟར་ཡང་རྒྱལ་ཚབ་ཆེན་
པོས། ལུས་ཅན་ཐེག་པ་ཆེན་པོ་དང༌། །ཐེག་པ་དམན་ལ་མོས་པ་རྣམས། །གཉིས་ཀ་མདུན་
པར་བྱ་བ་དང་། །གདུལ་བའི་ཕྱིར་ནི་བརྟེན་རྣམས་ཀྱི། །སྤྱོད་པ་བཞི་པོ་མདོ་བཞིན་དུ། །
རྗེས་སུ་འབྲངས་ནས་བཤད་པ་ཡིན། །ཅེས་སོ། །དོན་འདི་ནི་འཕགས་པ་དཀོན་མཆོག་
བརྩེགས་པའི་ནང་ཚན་གཙུག་ན་རིན་པོ་ཆེས་ཞུས་པའི་མདོ་ལས་འབྱུང་ངོ༌། །དེ་དག་ལས་
ཀྱང་ལས་དང་པོ་པས་ལག་ལེན་དུ་འདེབས་སླ་བའི་དབང་དུ་བྱས་ནས། ཆོས་སྤྱོད་བཅུ་སྟེ།
དེ་ལྟར་ཡང་། ཡི་གེ་འབྲི་མཆོད་སྦྱིན་པ་དང༌། །ཉན་དང་གློག་དང་ལེན་པ་དང་། །འཆད་
དང་ཁ་ཏོན་བྱེད་པ་དང་། །དེ་སེམས་པ་དང་སྒོམ་པ་སྟེ། སྤྱོད་པ་དེ་བཅུའི་བདག་ཉིད་ནི། །
བསོད་ནམས་ཕུང་པོ་དཔག་ཏུ་མེད། །ཅེས་གསུངས་པ་ལྟར། །ཤེས་རབ་ཀྱི་ཕ་རོལ་ཏུ་ཕྱིན་
པའི་མདོ་སྡེ་ལ། ཆོས་སྤྱོད་བཅུའི་སྒོ་ནས་ནན་ཏན་དུ་བསྒྲུབ་པ་ནི། ཤེར་ཕྱིན་ཟབ་མོ་ལ་
སྤྱད་པ་སྤྱོད་པ་སྟེ། འདིས་ནི་ཤེར་ཕྱིན་རྟོགས་པའི་རྒྱུ་ཐབས་ཀྱི་ཕྱོགས་རྣམས་ཀྱང་གསལ་
བར་བསྟན་པའོ། །འདིར་འགྲེལ་ཆེན་ལྟར་ན། རིགས་ཀྱི་བུ་མོ་ཞེས་པ་མི་འདོན་ཞིང་།
~22ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
འཕགས་པ་སྤྱན་རས་གཟིགས་དབང་ཕྱུག་ཅེས་བོད་པ་ཡང་མེད་པར། རིགས་ཀྱི་བུ་གང་
ལ་ལ་ཞེས་འདོན་ཏེ། རིགས་ཀྱི་བུ་ཞེས་པ་སངས་རྒྱས་ཀྱི་སྲས་ཡིན་པའི་ཕྱིར་འཕགས་པ་
སྤྱན་རས་གཟིགས་ལ་བོད་པའི་ཚིག་ཏུ་བཤད་མོད་ཀྱི། དོན་བསྒྱུར་ཞིང་བཤད་ན་དེ་ལྟར་
འབྱུང་སྲིད་ཀྱང་། སྒྲས་ཟིན་ལྟར་ན། འཕགས་པ་སྤྱན་རས་གཟིགས་ལ་མ་གུས་པའི་ཚིག་ཏུ་
འགྱུར་བས། མདོ་འདོན་ཚུལ་དེ་དག་བཤད་ཚུལ་དེ་མི་ལེགས་པར་མཐོང་ངོ༌། །
གཉིས་པ་ལ། ཤེར་ཕྱིན་ལ་སྤྱོད་ཚུལ་མདོར་བསྟན་པ་དང་། ཤེར་ཕྱིན་གྱི་ངོ་བོ་རྒྱས་
པར་བསྟན་པ་དང་། དེ་རྟོགས་པའི་ལམ་གྱི་ཡོན་ཏན་དང་། ལམ་དེས་ཐོབ་པའི་འབྲས་བུ་
མངོན་དུ་འགྱུར་ཚུལ་དང་། ཕན་ཡོན་དང་བཅས་པའི་གཟུངས་སྔགས་བསྟན་པ་དང་། དོན་
བསྡུའི་ཚུལ་དུ་ཤེར་ཕྱིན་སློབ་པར་གདམས་པའོ། །དང་པོ་ནི། དེ་སྐད་ཅེས་སྨྲས་པ་དང་།
ཞེས་པ་ལ་སོགས་པ་སྟེ། གང་ལ་ལ་ཅེས་པ་སྔ་ཕྱི་གཉིས་ནི། གང་ཅི་ཡང་རུང་བ་ཤེར་ཕྱིན་
ལ་སྤྱོད་པར་འདོད་པ་དེ་ཐམས་ཅད་ཅེས་པའི་དོན་ནོ། །འདི་ལྟར་རྣམ་པར་བལྟ་བར་བྱ་
ཞེས་པ་ནི། དེ་མ་ཐག་ཏུ་འཆད་པར་འགྱུར་པ་འདི་ལྟར་ཤིན་ཏུ་བསྒོམ་པར་བྱ་ཞེས་པ་སྟེ།
ཆོས་སྤྱོད་བཅུ་དང་ཕྱིན་དྲུག་དང་བསྡུ་དངོས་བཞི་སོགས། སྤྱོད་པ་བཞི་པོ་གང་ལ་འཇུག་
ཀྱང་། རང་གཞན་སྣོད་བཅུད་ཀྱིས་བསྡུས་པའི་ཕུང་པོ་ལྔ་པོ་དེ་དག་རང་བཞིན་གདོད་མ་
ནས་སྟོང་པར་བལྟ་བ་སྟེ། སྟོང་པར་མངོན་སུམ་དུ་མཐོང་བའམ། མོས་པའམ། མྱོང་བའི་
སྒོ་ནས་ཤིན་ཏུ་རྣམ་པར་ཏེ་ལན་མང་པོ་དང་། ཡུན་རིང་པོར་སྒོམ་པའོ། །ཀྱང་གི་སྒྲས་རྣམ་
གྲངས་གཞན་བསྟན་པ་ཡང་གོང་དང་འདྲ་སྟེ། མདོར་ན་སྦྱིན་སོགས་སྤྱོད་པ་ཐམས་ཅད་
སྤྲོས་བྲལ་རྟོགས་པའི་ལྟ་བས་ཟིན་པ་ཅིག་དགོས་སོ་ཞེས་པའོ། །གཉིས་པ་ཤེར་ཕྱིན་གྱི་ངོ་བོ་
རྒྱས་པར་བཤད་པ་ལ། ཟབ་མོའི་མཚན་ཉིད་རྣམ་པ་བརྒྱད་ཀྱི་སྒོ་ནས་རང་བཞིན་ཤེར་ཕྱིན་
གཏན་ལ་ཕབ། མཁས་པར་བྱ་བའི་དངོས་པོ་དྲུག་ལ་མཁས་པའི་སྒོ་ནས་ལམ་ཤེར་ཕྱིན་ཇི་
ལ23



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་སྒོམ་ཚུལ་ལོ། །དང་པོ་ནི་གཟུགས་སྟོང་པའོ་སོགས་ཏེ། སྟོང་པ་ཉིད་དང་། མཚན་ཉིད་
མེད་པ་དང་། མ་སྐྱེས་པ་དང་། མ་འགགས་པ་དང་། དྲི་མ་མེད་པ་དང་། དྲི་བྲལ་མེད་པ་
དང༌། བྲི་བ་མེད་པ་དང་། གང་བ་མེད་པ་སྟེ། བརྒྱད་ལས་དང་པོ་སྟོང་ཉིད་ཅུང་ཟད་རྒྱས་
པར་བཤད་ཅིང་། ལྷག་མ་གཞན་རྣམས་དེས་རིགས་བསྒྲེས་ན་གོ་བླ་བར་དགོངས་ནས་མིང་
ཙམ་སྨོས་པའོ། །དེ་ལ་ཕུང་པོ་ལྔ་སོགས་དང་། དེ་དག་སྟོང་པར་ཤེས་པ་ལ། ཐོག་མར་ཤེས་
བྱ་སྤྱིའི་རྣམ་གཞག་རྒྱས་པ་ཤེས་ན་ནི་ལེགས་ལ། ཤིན་ཏུ་བློ་གྲོས་ཞན་པས་ཀྱང་འདི་ཙམ་
ཞིག་ཤེས་དགོས་ཏེ། འདིར་ཤེས་པར་བྱ་བའི་ཆོས་ཐམས་ཅད་ནི་མདོར་བསྡུ་ན། དངོས་
པོའི་འདུས་བྱས་སུ་གཏོགས་པ་དང་། འདུས་མ་བྱས་སུ་གཏོགས་པ་གཉིས་སོ། །དངོས་
པོའི་འདུས་བྱས་ཏེ་ཡང་གཟུགས་ཅན་དུ་སྣང་བ་དང་ཤེས་པ་དང་དེ་དག་གི་གནས་སྐབས་ལ་
བཏགས་པ་སྟེ་གསུམ་དུ་ཡོད་ལ། དང་པོ་གཉིས་ནི་དངོས་པོ་དངོས་ཡིན་ལ། ཕྱི་མ་ནི་
བཏགས་པ་བའོ། །དེའི་དང་པོ་ནི་ཡུལ་དཔྱད་པས་གཟུགས་སུ་རུང་བ་སྟེ་རེག་པ་བསྐྱེད་པ་
དང་། ཐོགས་པ་དང་བཅས་པ་སོགས། དབང་ཤེས་ཀྱི་སྤྱོད་ཡུལ་ལམ་རྟེན་གྱི་མཚན་ཉིད་
ཅན་ནོ། །
དེ་ཡང་རྒྱུའི་གཟུགས་ཅན་ནི། སྲ་བ་དང་། བཤེར་བ་དང་། དྲོ་བ་དང་། གཡོ་བའི་རང་
བཞིན་གྱི་རྡུལ་ཏེ། འབྱུང་བ་ཆེན་པོ་ས་ཆུ་མེ་རླུང་རྣམས་སོ། །འབྲས་བུའི་གཟུགས་ཅན་ནི།
དཀར་དམར་སྔོ་སེར་ལ་སོགས་པ་ཁ་དོག་དང་། གྲུ་བཞི་ཟླུམ་པོ་ལ་སོགས་པ་དབྱིབས་ཏེ་
གཟུགས་དང་། ཐོས་པ་བྱ་བ་སྙན་པ་དང་། མི་སྙན་པ་དང་ཡང་ན་གླུ་དབྱངས་ལྟ་བུ་སེམས་
ཅན་གྱི་རྒྱུད་དུ་གཏོགས་པ་དང་། ཆུ་སྒྲ་ལྟ་བུ་དེར་མི་གཏོགས་པ་སྟེ་སྒྲ་དང་། སྣོམས་པ་ནི་
ཞིམ་མི་ཞིམ་གྱི་ཁྱད་པར་སོགས་དྲི་དང་། མངར་སྐྱུར་ལ་སོགས་པའི་རོ་དང་། འཇམ་རྩུབ་
ལ་སོགས་པའི་རེག་བྱ་མང་པོ་ཞིག་དང་། མིག་རྣ་བ་སྣ་ལྕེ་ལུས་ཀྱི་དབང་པོ་སྟེ་དེ་རྣམས་ནི།
~24



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྒྱུ་འབྱུང་བ་ལས་བྱུང་ཞིང་དངོས་སུ་འབྱུང་བ་རྣམས་དང་འབྲེལ་བས་ན། འབྱུང་བ་ལས་གྱུར་
པའི་གཟུགས་ཞེས་བྱའོ། །སྤྱིར་འབྱུང་བ་རྣམས་ཀྱང་རེག་བྱའི་ནང་དུ་འདུ་སྟེ། སྲ་བའི་རེག་
བྱ་ལ་སོགས་པའི་ངོ་བོ་ཡིན་པའི་ཕྱིར་རོ། །དེ་ལྟར་ན་གཟུགས་སོགས་ལྔ་དང་། མིག་
སོགས་ལྔ་སྟེ་བཅུ་པོ་དེ་དག་ནི། གཟུགས་ཀྱི་ཁམས་དང་གཟུགས་ཀྱི་སྐྱེ་མཆེད་ནས། ལུས་
ཀྱི་ཁམས་དང་ལུས་ཀྱི་སྐྱེ་མཆེད་ཀྱི་བར་དུ། ཁམས་བཅུ་དང་སྐྱེ་མཆེད་བཅུ་ཡིན་ལ་ཐམས་
ཅད་ཀྱང་གཟུགས་ཅན་དུ་སྣང་བ་ཡིན་པའི་ཕྱིར། གཟུགས་ཀྱི་ཕུང་པོ་ཞེས་བྱའོ། །འགྲོ་བ་
དྲུག་གི་ལུས་དང་། ཕྱི་རོལ་ཀྱི་རི་དང་། ལྗོན་ཤིང་དང་། ཆུ་བོ་དང་། རྒྱ་མཚོ་དང་། བཟའ་བ་
དང་བཏུང་བ་ལ་སོགས་པ། གནས་ལུས་ལོངས་སྤྱོད་འདི་དག་ཐམས་ཅད་ནི། གཟུགས་ཅན་
བཅུ་པོ་དེ་དག་ཕན་ཚུན་དུ་ཚོགས་ཤིང་འདྲེས་པའི་གོང་བུ་ཡིན་པས་དེ་དག་ལས་གཞན་དུ་
མི་བསམ་མོ། །གཉིས་པ་ཤེས་པ་ནི། དབང་པོ་ལྔའི་རྣམ་ཤེས་དང་། ཡིད་ཀྱི་རྣམ་ཤེས་ཏེ་
དྲུག་ནི་རྣམ་ཤེས་རགས་པ་དང་། བདག་ཏུ་སྣང་བའི་ཉོན་ཡིད་ནི་འབྲིང་པོ་དང་། དེ་ཀུན་
ལ་ཁྱབ་པའི་ཀུན་གཞི་ནི་ཕྲ་བ་སྟེ། དེ་དག་ཐམས་ཅད་རྣམ་པར་ཤེས་པའི་ཕུང་པོ་ཡི ཡིན་པ་
དང༌། མིག་གི་རྣམ་པར་ཤེས་པའི་ཁམས་ནས་ཡིད་ཤེས་ཀྱི་ཁམས་ཀྱི་བར་དུ་ཁམས་དྲུག་
དང༌། ཡིད་ཁམས་ཏེ་བདུན་ནི། སྐྱེ་མཆེད་ཀྱི་སྐབས་ཡིད་ཀྱི་སྐྱེ་མཆེད་གཅིག་པུར་ཡང་
ཡིན་ཏེ། འོན་ཀྱང་ཀུན་གཞི་རྣམ་ཤེས་ནི་ཆོས་ཁམས་སུ་བསྡུ་བའང་སྣང་བ་ལོགས་སུ་
དཔྱད་པར་བྱར་ཡོད་དོ། །
དབང་ཤེས་དྲུག་པོ་དེ་དག་དང་འབྲེལ་བར་བདེ་བ་དང་། སྡུག་བསྔལ་དང་། བཏང་
སྙོམས་གསུམ་ཚོར་ཞིང་ཉམས་སུ་མྱོང་བ་ནི། ཚོར་བའི་ཕུང་པོ་དང་། ཕྱི་དང་ནང་འདུས་བྱས་
དང་འདུས་མ་བྱས་ཀྱི་ཆོས་གང་ལ་ཡང་། འདི་ནི་བུམ་པའོ། །འདི་ནི་སྣམ་བུའོ། །འདི་ནི་
བཟང་བའོ། །འདི་ནི་ངན་པའོ། །འདི་ནི་རིང་བའོ། །འདི་ནི་ཐུང་བའོ། །འདི་ནི་ཀ་ཞེས་
~25ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའོ། །འདི་ནི་ཀ་བ་ཞེས་པའོ། །ཞེས་པ་ལ་སོགས་པ། མིང་ཙམ་དུ་འཛིན་པ་དང་། དོན་
ཙམ་དུ་འཛིན་པ་དང་། མིང་ཁོ་ན་འཛིན་པ་དང་། དོན་ཁོ་ན་འཛིན་པ་དང༌། མིང་དོན་
གཉིས་ཀ་འཛིན་པའི་མཚན་མ་ཅན་གྱི་རྟོག་པ་རྣམས་ནི་རྒྱུ་མཚན་གཏན་ཚིགས་ལ་བརྟེན་
པ་དང་མ་བརྟེན་པ་ཇི་ལྟར་ཡིན་ཡང་རུང་སྟེ་འདུ་ཤེས་ཀྱི་ཕུང་པོ་ཞེས་བྱའོ། །འདོད་ཆགས་
ཞེ་སྡང་ལ་སོགས་པའི་ཉོན་མོངས་པ་དང་། དད་པ་དང་། བརྩོན་འགྲུས་ལ་སོགས་པའི་
དགེ་བ་དང་། རྟོགས་དཔྱོད་ལ་སོགས་པ་མ་ངེས་པ་དང་། དེ་ཀུན་ལ་ཁྱབ་པ་ཡུལ་ཡིད་ལ་
བྱེད་པ་དང་། ཡུལ་ལ་གཡོ་བའི་སེམས་དཔའ་ལ་སོགས་པ་མདོར་ན་ལས་བྱེད་པ་དང་
འབྲེལ་བའི་རྣམ་རྟོག་ཐམས་ཅད་ནི། མཚུངས་ལྡན་འདུ་བྱེད་ཅེས་བྱ་སྟེ་འདུ་བྱེད་ཀྱི་ཕུང་
པོའི་ཕྱེད་སྔ་མ་དང་འདུ་བྱེད་དངོས་དང་འདུ་བྱེད་ཀྱི་གཙོ་བོ་ཡིན་ནོ། །དེ་ལྟར་རྣམ་ཤེས་
ཚོར་བ་འདུ་ཤེས། འདུ་བྱེད་ཀྱི་ཕུང་པོའི་ཕྱེད་དེ། ཕུང་པོ་ཕྱེད་དང་བཞི་པོ་དེ་ནི་རིག་པའམ་
ཤེས་པ་ཡིན་ནོ། །
འདུས་བྱས་རྣམས་ཀྱི་མཚན་ཉིད། སྐྱེ་བ་དང་། གནས་པ་དང་འཇིག་པ་ལ་སོགས་པ་
དང་། མི་དང་མི་ཕན་ཚུན་འདྲ་བ་ལ་སོགས་པའི་སྐལ་མཉམ་དང་། སྡུག་བསྔལ་ཐོབ་པ་དང་།
རྒྱལ་སྲིད་ཐོབ་པ་དང་། སྡོམ་པ་ཐོབ་པ་དང་། ལམ་དང་འབྲས་བུ་ཐོབ་པ་ལ་སོགས་པའི་
འགྱུར་བའི་ཁྱད་པར་ནི་ཐོབ་པ་སྟེ། དེ་དག་ལ་སོགས་པ་གཟུགས་སེམས་ཀྱི་དངོས་པོའི་
ཁྱད་པར་ལ་བཏགས་པ་ཤིན་ཏུ་མང་བ་དག་ནི། ལྡན་མིན་འདུ་བྱེད་ཅེས་གྲགས་ཏེ། འདུ་
བྱེད་ཀྱི་ཕུང་པོའི་ཕྱོགས་གཅིག་གམ། ཕྱེད་ཕྱི་མ་སྟེ། བཏགས་པའི་འདུ་བྱེད་དང་འདུ་བྱེད་
རྣམ་གྲངས་པའོ། །རྣམ་པ་རིག་བྱེད་མ་ཡིན་པའི་གཟུགས་ཞེས་པ་ནི་སྡོམ་པ་དག་སྡོམ་མིན་
དང་། དགེ་བའི་བརྟུལ་ཞུགས་ཙམ་པོ་རྣམས་ལ་ཟེར་ཏེ། འདི་མིང་གི་སྒོ་ནས་གཟུགས་ཕུང་
དུ་བསྡུ་ཡང་། གཟུགས་སེམས་གཉིས་འདུས་ཀྱི་གནས་སྐབས་ལ་བཏགས་པ་ཙམ་ཡིན་པས།
མ26༤



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དངོས་པོ་བཏགས་པ་པའི་ནང་ཚན་ཡིན་ནོ། །
དེ་ལྟར་ན་དེ་དག་ནི་ཕུང་པོ་ལྔ་སྟེ་ཆོས་ཀྱི་ཁམས་ཀྱི་ཕྱེད་མ་དང་། ཆོས་ཀྱི་སྐྱེ་མཆེད་
ཀྱི་ཕྱེད་མ་མ་གཏོགས་སྐྱེ་མཆེད་བཅུ་གཉིས་དང་ཁམས་བཅོ་བརྒྱད་ཀྱང་དེ་ལ་ཚང་ངོ༌། །
ཕྱེད་མ་དེ་ཡང་ཅི་སྙམ་ན། འདུས་མ་བྱས་སུ་གཏོགས་པ་ཡང་གཉིས་ཏེ་བཏགས་པ་བ་དང་
དངོས་སོ། །དང་པོ་ནི། ནམ་མཁའ་དང་། འགོག་པ་གཉིས་དང་། རིགས་སྤྱི་ལ་སོགས་པ་
ཡིན་ལ་འདི་ནི་ཕུང་པོར་མ་གཏོགས་པར་འདོད་ཅིང་ཁམས་དང་སྐྱེ་མཆེད་དུ་ནི་འདུས་ཏེ།
ཚོར་འདུ་འདུ་ཤེས་འདུ་བྱེད་དེ་ཕུང་པོ་གསུམ་དང་འདུས་མ་བྱས་བཏགས་པ་བ་འདི་རྣམས་
བསྡོམས་པ་ནི་ཆོས་ཀྱི་ཁམས་དང་ཆོས་ཀྱི་སྐྱེ་མཆེད་དོ། །གཉིས་པ་འདུས་མ་བྱས་དངོས་
ནི་དོན་དམ་པའི་སེམས་ཉིད་རྣམ་པ་ཐམས་ཅད་པ་རྟག་བརྟན་ཞི་བ་གཡུང་དྲུང་བདེ་བར་
གཤེགས་པའི་སྙིང་པོ། ཆོས་དབྱིངས་དེ་བཞིན་ཉིད་དོ། །དེ་ལ་འདུས་མ་བྱས་བཏགས་པ་
བ་ནི། དངོས་སུ་ན་འདུས་བྱས་ཡིན་ཀྱང་། རང་གི་མཚན་ཉིད་ཀྱིས་མེད་པས། སྐྱེ་འཇུག་
གནས་པའི་དངོས་པོར་མེད་པའི་ཕྱིར། འདུས་བྱས་གཞན་རྣམས་དང་མཚན་ཉིད་མི་འདྲ་བ་
ཤིན་ཏུ་ཆེ་བའི་ཕྱིར་ན་འདུས་མ་བྱས་སུ་བཏགས་པའོ། །ལམ་གྱི་ཆོས་རྣམས་ནི་འདུས་མ་
བྱས་རྟོགས་པའི་ཐབས་ཡིན་ཡང་། ངོ་བོ་ནི་དངོས་པོ་སྟེ། དད་པ་དང་བརྩོན་འགྲུས་དང་
ཤེས་རབ་ལ་སོགས་པའི་སེམས་བྱུང་དང་རྣམ་ཤེས་སུ་འདུས་པ་ཡིན་ནོ། །འབྲས་བུས་
བསྡུས་པའི་ཆོས་ལ་ནི། ཉན་ཐོས་དང་། རང་སངས་རྒྱས་དང་བྱང་ཆུབ་སེམས་དཔའི་རྣམ་
པར་གྲོལ་བའི་ཡེ་ཤེས་ནི་ལམ་ཡིན་པའི་ཕྱིར་དངོས་པོ་ཉིད་དུ་འགྱུར་ལ། དེ་བཞིན་
གཤེགས་པའི་རྣམ་གྲོལ་ལམ་དང་། ཁྱད་པར་ལམ་དང་པོར་ཐོབ་པ་ཡང་དེ་དང་འདྲ་ཞིང་།
ཐེག་པ་གསུམ་ལ་སྤང་བྱ་སྒྲིབ་པ་རྣམ་འགགས་པའི་སྤངས་པ་ནི་སོ་སོར་བརྟགས་འགོག་
ཡིན་པའི་ཕྱིར། འདུས་མ་བྱས་བཏགས་པ་བ་དང་དངོས་མེད་ཡིན་ནོ། །
27ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིག།ས།
འགོག་བདེན་དངོས་ནི། དོན་དམ་ཆོས་སྐུ་གཞི་ལམ་འབྲས་བུ་ཀུན་གྱི་ཆོས་ཉིད།
སངས་རྒྱས་ཀྱི་སྙིང་པོ་དེ་ཡིན་ཏེ། དེ་དངོས་པོ་དངོས་མེད་གཉིས་ཀ་མ་ཡིན་ཅིང་། འདུས་
མ་བྱས་ནི་དངོས་ཡིན་ནོ། །སྤྲོས་པ་ཐམས་ཅད་དང་བྲལ་བའི་དབྱིངས་དང་། སྟོང་པ་ཉིད་
ཅེས་བྱ་བ་ཡང་། སེམས་ཉིད་འདུས་མ་བྱས་འདི་ཁོ་ན་ཡིན་གྱི། གཞན་ནི་ཡང་དག་པར་མ་
ཡིན་ནོ། །དེ་ལྟར་ན་ཆོས་ཉིད་འདི་རེས་འགའ་ཆོས་ཀྱི་སྐྱེ་མཆེད་ཡིན་པ་ལྟར་བཤད་པ་ནི་
དགོས་པའི་དབང་གིས་གསུངས་པ་སྟེ། རིག་ཤེས་རྗེས་དཔག་གིས་ཆོས་ཉིད་འདི་ལ་
དམིགས་ནས་དོན་སྤྱིའི་ཚུལ་གྱིས་སྤྱོད་ཡུལ་དུ་བྱེད་པས་དབྱིངས་འདི་ཡང་ཡིད་ཀྱི་ཡུལ་
རྗེས་མཐུན་ཡིན་པ་ལ་དགོངས་སོ། །
ངེས་པར་ན་དེས་དེ་ཡུལ་དུ་བྱེད་མི་ནུས་ཏེ། རྣམ་པར་ཤེས་པ་དག་རྣམ་པར་རྟོག་པའི་
ཡུལ་མ་ཡིན་པའི་ཕྱིར་རོ། །འདི་ནི་དངོས་གནས་ལ་ཕུང་ཁམས་སྐྱེ་མཆེད་གང་ཡང་མ་ཡི་
ལ། རྟེན་འབྲེལ་ལས་ཀྱང་གྲོལ་བའོ། །དོན་དམ་པའི་ནི་ཕུང་ཁམས་སྐྱེ་མཆེད་དང་རྟེན་
འབྲེལ་དུ་ཡང་འཇོག་མོད་ཀྱི། ཕུང་སོགས་དེ་དག་ཀུན་རྫོབ་ཁོ་ནས་རབ་ཏུ་ཕྱེ་བ་ཡིན་པའི་
ཕྱིར། དེ་ཡིན་པས་དེ་དག་ཡིན་པར་མི་འགྱུར་ཏེ། དངུལ་ཆུའི་སྐྱེས་བུ་མ་ཡིན་པ་བཞིན་ནོ། །
དེ་བས་ན་ནམ་མཁའ་ལ་སོགས་པ་དེ་དག་དངོས་མེད་ཡིན་ལ། གཟུགས་སོགས་ཕུང་པོ་ལྔ་
ནི་དངོས་པོ་སྟེ། དེ་གཉིས་ལ་འདུས་བྱས་དང་འདུས་མ་བྱས་སུ་གྲགས་ཀྱང་། སོ་སོ་སྐྱེ་བོ་
རྣམས་ཀྱི་རྟོག་ངོ་དང་མཐུན་པར་གསུངས་པས་དྲང་དོན་ཀུན་རྫོབ་ཏུ་དེ་ལྟར་ཡིན་གྱི། ཡང་
དག་པར་ན་དངོས་མེད་རྣམས་ཀྱང་འདུས་བྱས་ཏེ། དངོས་པོ་ལ་བརྟེན་པ་ལ་ཁོ་ནའི་ཕྱིར་རོ། །
དེའི་ཕྱིར་དོན་དམ་དབྱིངས་ནི་ཕུང་ཁམས་སྐྱེ་མཆེད་གང་ཡང་མ་ཡིན་པ་དང་། དེ་རྣམས་ལ་
འདུས་བྱས་ཀྱིས་ཁྱད་པ་དང་། འདུས་མ་བྱས་དངོས་ཡིན་ན་དངོས་པོ་དངོས་མེད་གཉིས་ཀ་
ལས་གྲོལ་བས་ཁྱབ་པ་ཡིན་ནོ། །
༤28ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དེ་ལས་དངོས་མེད་རྣམས་ནི་བཏགས་དེ་ཁོ་ན་ཡིན་པའི་ཕྱིར། མཚན་ཉིད་ཀྱི་ངོ་བོ་
མེད་པས་ན། སྣང་བ་ཡང་མེད། མྱོང་བ་ཡང་མེད། བླང་བྱ་དང་དོར་བྱ་གང་ཡང་མ་ཡིན་པའི་
ཕྱིར། ཞར་བྱུང་ཙམ་དུ་བཞག་ནས་དེ་མ་གཏོགས་པའི་ལྷག་མ་ཆོས་ཐམས་ཅད་ཕུང་ཁམས་
སྐྱེ་མཆེད་ཅེས་པ་རེ་རེས་ཀྱང་བསྡུས་པ་ཡིན་མོད། དེ་གསུམ་པོ་མཚན་གཞི་དབྱེ་བ་མེད་
པས། ཕུང་པོ་གང་ཡིན་སྐྱེ་མཆེད་ཡིན་པ་སོགས་མདོར་ན་དངོས་མེད་རྣམས་ཕར་བཞག་ནས་
ལྷག་མ་གསུམ་པོ་ཕན་ཚུན་དུ་སྤྱི་ལྡོག་ནས་ངོ་བོ་གཅིག་གོ། །དགོས་པའི་དབང་དང་། ལྡོག་
ཆའི་སྒོ་ནས་རྣམ་གྲངས་ཐ་དད་པར་བསྟན་ཏེ། དངོས་པོ་རྣམས་ཆོས་མི་འདྲ་བ་དུ་མ་ཁོ་ན་
ཡིན་པས། སྐྱེས་པའོ། །བུད་མེད་དོ། །རིའོ། །ཤིང་སྡོང་ངོ༌། །ཁང་བཟང་ངོ༌། །ཞེས་པ་ལ་
སོགས་པ། དངོས་པོ་དུ་མ་མང་པོ་ཞིག་ཕྱོགས་རེ་རེར་འདུས་པ་ན། བློས་གཅིག་ཏུ་འཕྲུལ་
ནས་བཟུང་བ་ཙམ་མ་གཏོགས་གཅིག་ཏུ་མེད་ཅིང་། དུ་མ་འདུས་པ་མཉམ་པོ་ཡིན་ཀྱང་།
འགའ་ཞིག་བློས་ཕྱོགས་གཅིག་ཏུ་བསྡུས་ནས་གཅིག་ཏུ་རློམ་ཞིང་། འགའ་ཞིག་དེ་ལས་
གཞན་དུ་འབྱེད་དེ། དཔེར་ན་ཁང་པ་ཞེས་བྱ་བའི་དངོས་པོ་ལ་སོགས་པ་གཅིག་མེད་ཀྱང་།
རྡོ་ཤིང་ས་སོགས་དུ་མ་ཡོད་པའི་ཕྱོགས་གཅིག་ལ་བློས་བསྡུས་ནས་ཁང་པར་རློམ་ཞིང་། ཕྱི་
རོལ་རྡོ་ཤིང་ས་སོགས་དུ་མ་འདུས་པ་ཡིན་ཀྱང་། འདི་ནི་ཁང་པ་མིན་གྱི་ས་སྟོངས་སོ་ཞེས་སོ་
སོར་འབྱེད་པ་ལྟ་བུའོ། །དེ་བཞིན་དུ་གཅིག་ཏུ་མེད་མཉམ་དང་། སྣ་ཚོགས་འདུས་མཉམ་
ཡིན་ཀྱང་། འདི་ནི་གཟུགས་སོ་ཞེས་མང་པོ་ཞིག་གཅིག་ཏུ་བསྡུ་ཞིང་ཡང་འདི་ནི་ཚོར་བ་སྟེ་
གཟུགས་མིན་ནོ། །ཞེས་གཞི་འགའ་ཞིག་གཅིག་ཏུ་ཆོས་གཞན་འགའ་ཞིག་ལས་སོ་སོར་
འབྱེད་པ་ལྟ་བུའོ། །
དེ་བས་ན་དངོས་པོ་དུ་མ་ཅི་རིགས་ལ་རིལ་པོ་གཅིག་ཏུ་འཛིན་པའི་གཉེན་པོར། སྣ་
ཚོགས་འདུས་པའི་ཕུང་པོ་ཡིན་ནོ་ཞེས་གསུངས་སོ། དེ་ལྟར་ཡང་རྒྱལ་ཚབ་ཆེན་པོས། ཐོག་
མ29ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མ་དུ་མ་ཉིད་དང་ནི། །བསྡུས་དང་རབ་ཏུ་ཕྱེ་བའི་དོན། །ཞེས་གསུངས་སོ། །སྐྱེ་མཆེད་ཀྱི་
དོན་ནི་སྐྱེ་བའི་སྒོ་ཡིན་ལ། དེ་ཡང་དངོས་པོ་དེ་དང་དེ་སྐྱེ་བའི་ལྷན་ཅིག་བྱེད་རྐྱེན་ནོ། །སྐྱེ་
མཆེད་ཀྱི་སྐབས་འདིར་བཟུང་བྱ་དྲུག་དང་འཛིན་པ་དྲུག་ཏུ་བྱས་ཏེ་གྲངས་མཉམ་པར་
བསྟན་པའི་དགོས་པ་ནི། ཚོར་བ་ཉེ་བར་སྤྱོད་པ་འབྱུང་བའི་སྒོ། མིག་སོགས་དབང་པོ་དྲུག་
སྟེ་དེ་ལ་ཚོར་བ་ཉེ་བར་སྤྱོད་པ་ནི། ཡུལ་དང་ཕྲད་པའི་ཚོར་བ་ངོ་ཤེས་པར་བྱེད་མཁན་གྱི་དོན་
ཡིན་པས་དེའི་ངོ་བོ་འདུ་ཤེས་སོ། །དབང་པོ་མེད་ན་ནི་ཡུལ་ཡོད་ཀྱང་། འདུ་ཤེས་ཀྱི་ཡུལ་
གྱི་དོན་སྤྱོད་པ་མི་སྲིད་པའི་ཕྱིར། དབང་པོ་ནི་འདུ་ཤེས་སྐྱེ་བའི་སྒོ་སྟེ། རྐྱེན་ཡིན་ལ། ཡུལ་
དྲུག་ནི། དོན་ཡོངས་སུ་གཅོད་པའི་ཉེར་སྤྱོད་དེ། གཟུགས་སོགས་ཀྱི་རྣམ་པ་མཐོང་བ་ལ་
བརྟེན་ནས། དེ་དག་དེར་ངོ་ཤེས་པའི་འདུ་ཤེས་འབྱུང་བའི་སྒོའམ་འདུ་ཤེས་སྐྱེ་བའི་རྐྱེན་བྱེད་
པ་ཡིན་པས་སོ། །དེ་ཡང་ཡུལ་རྣམས་མེད་ན་ནི་དབང་པོ་ཡོད་ཀྱང་། གཟུགས་སོགས་སྣང་
བའི་དོན་རྣམས་གཅོད་པ་ནི་མི་སྲིད་པའི་ཕྱིར་རོ། །
དེ་བས་ན་འདིས་ནི་སྣ་ཚོགས་སྣང་བ་འདི་ཐམས་ཅད་དབང་ཕྱུག་ལ་སོགས་པའི་
བྱེད་པོ་གཞན་གྱི་རྐྱེན་ཅན་ནོ་སྙམ་པ་ལ་སོགས་པ་ཟློག་པའི་དོན་ཏེ། གཟུགས་སུ་སྣང་བ་ལ་
སོགས་པའི་རྐྱེན་གྱིས་མཐོང་ཐོས་ཀྱི་ཤེས་པ་འབྱུང་ལ། དབང་པོར་སྣང་བ་ལ་བརྟེན་ནས་
གཟུགས་སྣང་སོགས་ཉམས་སུ་མྱོང་བའི་བློ་སྐྱེའོ། །དེ་དག་ཀྱང་གཅིག་མེད་ན་ཅིག་ཤོས་
ཀྱང་མི་འབྱུང་ངོ་ཞེས་རྟོགས་པར་འགྱུར་རོ། །དེ་ལྟར་ཡང་། ཚོར་དང་དོན་རྣམས་ཡོངས་
གཅོད་ཀྱི། ཉེར་སྤྱོད་འབྱུང་སྒོ་གཞན་ཡིན་ནོ། །ཞེས་སོ། ཁམས་ཞེས་བྱ་བ་ནི་རྒྱུ་སྟེ། རྒྱུ་དེ་
ཡང་ས་བོན་ནམ། ཉེ་བར་ལེན་པའི་རྒྱུ་ལས་བརྩམས་པ་ཡིན་ན། དེ་བས་ན་འདིར་
གཟུགས་སོགས་ཡུལ་དྲུག་ནི་འབྱུང་བཞིན་པའམ་འབྱུང་བར་འགྱུར་བའི་ས་བོན་ཞེས་ས་
བོན་གྱི་དོན་ཡིན་ཏེ། སྔོན་པོར་སྣང་བ་ད་ལྟར་བ་སྐད་ཅིག་མ་དང་པོ་འདི་ནི། སྔོན་པོར་
༤30ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྣང་བ་སྐད་ཅིག་མ་གཉིས་པ་མ་འོངས་པའི་ས་བོན་ནམ་ཉེར་ལེན་གྱི་རྒྱུའི་མཚན་ཉིད་ཅན་
ནོ། །རིམ་པ་དེ་ཀས་སྐད་ཅིག་མ་གསུམ་པ་ནས་མཐའ་མེད་པའི་བར་དུ་སྦྱོར་ཏེ། ཡང་ད་
ལྟར་གྱི་སྔོན་པོར་སྣང་བ་འདི་ནི། སྔོན་རོལ་འདས་མ་ཐག་པའི་སྐད་ཅིག་མ་ལ། སྔོན་པོར་
སྣང་བ་བྱུང་བ་དེས། རྒྱུའམ་ས་བོན་བྱས་པ་ལས་སྐྱེས་སོ། །ཞེས་དང་། དེའི་ཡང་སྔོན་རོལ་
གྱི་སྐད་ཅིག་མ་སོགས་མཐའ་མེད་པའི་བར་དུ་སྦྱོར་རོ། །
དེ་བཞིན་དུ་འཛིན་པ་མིག་སོགས་སུ་སྣང་བ་ལྟ་བུ་འདིས་ཀྱང་། མ་འོངས་པའི་མིག་
སོགས་སུ་སྣང་བ་སྐྱེ་བའི་ས་བོན་བྱེད་པ་དང་
། མིག་གི་རྣམ་པར་ཤེས་པ་དངོས། ད་ལྟ་བས་
ཀྱང་མིག་གི་རྣམ་ཤེས་ཕྱི་མའི་ཉེར་ལེན་གྱི་རྒྱུ་བྱེད་པའི་ཕྱིར་ཁམས་ཏེ། དངུལ་རྡོ་ལ་དངུལ་
གྱི་ཁམས་ཞེས་ཟེར་བ་ལྟ་བུའོ། །ཡང་དཔེར་ན་མིག་གི་རྣམ་ཤེས་སྐད་ཅིག་མ་དང་པོ་དེ།
སྐད་ཅིག་མ་གཉིས་པ་མ་ཡིན་ཞིང་། ངོ་བོ་མི་གཅིག་ཀྱང་། སྐད་ཅིག་མ་གཉིས་པའི་ཁམས་
སམ་རྒྱུར་གནས་པའི་ཕྱིར། ཁམས་ཞེས་བྱ་ཡི། རང་དང་དུས་མཉམ་གྱི་ཁམས་མ་ཡིན་ནོ། །
དེ་ལྟར་ཡང་། འཛིན་དང་བཟུང་དང་དེ་འཛིན་པ། །ས་བོན་དོན་ཏེ་གཞན་དུ་འདོད། །ཅེས་
སོ། །དེ་ལྟར་ན། སྔོན་པོར་སྣང་བ་གཟུགས་ཀྱི་སྐྱེ་མཆེད་ལྟ་བུ་ཞིག་དུས་དང་རྣམ་པའི་ཆ་
ཤས་དུ་མ་ཡིན་པའི་སྒོ་ནས་ཕུང་པོར་འཇོག་ལ་སྔོན་པོར་འཛིན་པའི་འདུ་ཤེས་བསྐྱེད་པའི་
ཕྱིར་ན། སྐྱེ་མཆེད་དང་། སྔོ་སྣང་སྐད་ཅིག་མ་གཉིས་པའི་རྒྱུ་བྱེད་པའི་ཕྱིར་ན། ཁམས་སུ་
འཇོག་སྟེ། དེ་བས་ན་དངོས་པོར་གཅིག་ཉིད་ལ་རྒྱུ་མཚན་དེ་དང་དེས། ཕུང་པོ་ལ་སོགས་
པའི་དོན་དང་དེའི་རྣམ་གཞག་སོ་སོར་འཇོག་གོ། །གཞན་ཡང་དགོས་པ་དང་། རྒྱུ་མཚན་
རྣམ་གྲངས་མང་པོ་གཞུང་སོ་སོར་འབྱུང་བ་རྣམས་ནི་འདིར་མ་བཀོད་དོ། །
ད་ནི་དེ་རྣམས་ཉིད་ལ་ཁྱད་ཆོས་སམ་མཚན་ཉིད་ཀྱི་ཚུལ་དུ་གནས་པའི་གནས་
ལུགས་བདེན་པ་གཉིས་ཀྱི་དོན་ཅུང་ཟད་བརྗོད་ན། ཇི་སྐད་དུ་འཕགས་པ་ཀླུས། སངས་
31ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་
རྫོབ་བདེན་པ་དང་། །དམ་པའི་དོན་གྱི་བདེན་པའོ། །གང་དག་བདེན་པ་འདི་གཉིས་ཀྱི། །
རྣམ་པར་དབྱེ་བ་མི་ཤེས་པ། །དེ་དག་སངས་རྒྱས་བསྟན་པ་ནི། །ཟབ་མོའི་དེ་ཉིད་རྣམ་མི་
ཤེས། །ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་ནུས། །དམ་པའི་དོན་ནི་
མ་རྟོགས་ན། །མྱ་ངན་འདས་པ་ཐོབ་མི་འགྱུར། །ཞེས་གསུངས་ཤིང་། སློབ་དཔོན་རང་ཉིད་
ཀྱི་གསུང་ངག་ག་ལས་འཇིགས་མེད་ཅེས་བྱ་བའི་འགྲེལ་པར།
སངས་རྒྱས་བཅོམ་ལྡན་འདས་རྣམས་ཀྱི་ཆོས་བསྟན་པ་ནི། བདེན་པ་གཉིས་པོ་དེ་
དག་ལ་བརྟེན་ནས་འབྱུང་སྟེ། འཇིག་རྟེན་པའི་ཀུན་རྫོབ་ཀྱི་བདེན་པ་ཞེས་བྱ་བ་ནི། ཆོས་
རྣམས་ངོ་བོ་ཉིད་སྟོང་པ་དག་ལས། འཇིག་རྟེན་གྱིས་ཕྱིན་ཅི་ལོག་མ་རྟོགས་པས། ཆོས་
ཐམས་ཅད་སྐྱེ་བར་མཐོང་བ་གང་ཡིན་པ་སྟེ། དེ་ནི་དེ་དག་ཉིད་ལ་ཀུན་རྫོབ་ཏུ་བདེན་པ་
ཉིད་ཡིན་པས། ཀུན་རྫོབ་ཀྱི་བདེན་པའོ། །དོན་དམ་པའི་བདེན་པ་ནི། འཕགས་པ་རྣམས་
ཀྱིས་ཕྱིན་ཅི་མ་ལོག་པའི་དོན་ཐུགས་སུ་ཆུད་པས། ཆོས་ཐམས་ཅད་སྐྱེ་བ་མེད་པར་
གཟིགས་པ་གང་ཡིན་པ་སྟེ། དེ་ནི་དེ་དག་ཉིད་ལ་དོན་དམ་པར་བདེན་པ་ཉིད་ཡིན་པས། དོན་
དམ་པའི་བདེན་པའོ། །ཞེས་གསུངས་སོ། །དེ་ལ་ཀུན་རྫོབ་ཀྱི་མཚན་གཞི་ནི། གོང་དུ་ཇི་
སྐད་བསྟན་པའི་དངོས་པོ་དང་དངོས་མེད་ཀྱི་ཆོས་གང་ཡིན་པ་དེ་དག་རྣམས་སོ། །
དོན་དམ་པའི་ངོ་བོ་ནི། ཆོས་དབྱིངས་སྤྲོས་བྲལ་གཉིས་མེད་ཀྱི་ཡེ་ཤེས་དེ་ཡིན་ཏེ།
དེ་གཉིས་ཀྱང་གཞི་ཤིན་ཏུ་ཐ་དད་པ་མ་ཡིན་ཏེ། གནས་ལུགས་ལ་ནི་ཆོས་དབྱིངས་དོན་
དམ་མ་གཏོགས་གཞན་གང་ཡང་མེད་མོད་ཀྱི། གནས་ཚུལ་དེ་དང་མཐུན་པར་མཐོང་བ་ནི་
འཕགས་པའི་མཉམ་གཞག་ཡེ་ཤེས་ཁོ་ན་ཡིན་ལ། སོ་སོ་སྐྱེ་བོ་རྣམས་ཀྱིས་ནི་ཇི་ཙམ་དུ་
ཆོས་དབྱིངས་ཡོད་པ་དེའི་སར། ཡོད་པའི་དོན་དམ་མི་མཐོང་བར། མེད་པའི་ཀུན་རྫོབ་ཀྱི་
32



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྣང་བ་སྣ་ཚོགས་པ་དངོས་སུ་འཆར་བ་དང་འཆར་དུ་རུང་བ་དག་ཡིན་ནོ། །དཔེར་ན་མིག་
སེར་གྱི་ནད་ཅན་གྱིས། དུང་གི་དཀར་པོ་ཡོད་པ་དེ་ཡེ་ནས་མ་མཐོང་ཞིང་། དཀར་པོའི་
ཤུལ་དུ་སེར་པོའི་ལོག་སྣང་ཙམ་ཤར་བ་ཡིན་ཀྱང༌། མིག་ལྡན་གཞན་དང་དེ་གཉིས་ཐུན་
མོང་གི་དབང་དུ་བྱས་ནས། དུང་དཀར་པོ་དེ་མཁྲིས་ནད་ཅན་གྱིས་སེར་པོར་མཐོང་ཞེས་ཟེར་
བ་ལྟ་བུ་སྟེ་བྱིས་པ་རྣམས་ཀྱིས་ནི་གནས་ལུགས་དེ་ཡང་ཕྱིན་ཅི་ལོག་ཏུ་མཐོང་སྟེ། གནས་
ལུགས་དོན་དམ་དེ་སྣང་ཚུལ་ཀུན་རྫོབ་ཏུ་སྣང་ངོ༌། །ཞེས་ཀྱང་གྲགས་པའོ། །
དེ་ལྟ་བས་ན་རང་གི་ངོ་བོ་བདེན་པས་སྟོང་ཞིང་། རྣམ་ཤེས་འཁོར་བཅས་ཀྱི་སྤྱོད་ཡུལ་ནི་
ཀུན་རྫོབ་ཀྱི་མཚན་ཉིད་ཡིན་ལ། རང་གི་ངོ་བོ་ཡང་དག་པར་གྲུབ་ཅིང་། འཕགས་པའི་
མཉམ་གཞག་ཡེ་ཤེས་ཀྱི་སྤྱོད་ཡུལ་ནི། དོན་དམ་བདེན་པའི་མཚན་ཉིད་དོ། །ཀུན་རྫོབ་
བདེན་པ་དང་། ཐ་སྙད་བདེན་པ་དང་། བརྫུན་པའི་བདེན་པ་རྣམས་དོན་གཅིག་ཅིང་
འཇིག་རྟེན་པའི་བདེན་པ་ཞེས་ཀྱང་བྱ་ལ། དོན་དམ་པ་ཞེས་པའི་དམ་པ་ཞེས་པ་ནི།
མཆོག་གི་སྒྲ་ཡིན་ཏེ། མཆོག་ཏུ་གྱུར་པའི་དོན་ཡང་བདེན་པ་ཡོད་པ་ཉིད་ལ་བྱའོ། །ཀུན་
རྫོབ་དེ་ལ་ཡང་དབྱེ་ན་ཀུན་རྫོབ་ཀྱི་ཀུན་རྫོབ་དང་། ཀུན་རྫོབ་ཀྱི་དོན་དམ་མོ། །དང་པོ་ནི་
ལོག་པའི་ཀུན་རྫོབ་སྟེ་ཆུ་ཟླ་ལ་སོགས་པ་རང་གི་ཡུལ་ཅན་གྱི་ཤེས་པ་ལོག་པ་ཙམ་ནི་
བསྐྱེད་ནུས་ལ། ཟླ་བར་སྣང་མོད་ཟླ་བའི་དོན་མི་བྱེད་པ་འདི་ལྟ་བུའི་རིགས་དབང་པོ་
བསླད་པ་ལས་བྱུང་བ་སྟེ་རྨི་ལམ་དང་། སྒྱུ་མ་དང་། ནད་ཀྱིས་འཁྲུགས་པ་དང་
། རབ་རིབ་
ལ་སོགས་པ་དང་
། དཔེ་དང་གཏན་ཚིགས་ལ་སོགས་པས་ཡིད་བསླད་པ་ལ་བརྟེན་ནས།
གཙོ་བོ་དང་། བདག་དང་། དབང་ཕྱུག་ལ་སོགས་པར་འཛིན་པའི་རྣམ་རྟོག་གིས། དེ་དང་
དེར་བཏགས་པའི་བཏགས་ཆ་གཙོ་བོ་ལ་སོགས་པའི་དོན་སྤྱི་དང་། གཞན་ཡང་བ་ལང་རྟས་
སྟོངས་པ་ཙམ་ལ་སོགས་པ། དོན་བྱེད་ནུས་པ་དང་བྲལ་བ། འཇིག་རྟེན་ཉིད་དུ་ཡང་འདོད་
ལ33ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་འབྲས་བུ་བྱེད་མི་ནུས་པ་རྣམས་སོ། །
གཉིས་པ་ནི་ཡང་དག་པའི་ཀུན་རྫོབ་སྟེ། དངོས་སུ་རྣམ་པར་རྟོག་པས་བཏགས་པ་
ལ་མ་བལྟོས་ཤིང་། འཕྲལ་གྱི་འཁྲུལ་རྒྱུས་མ་བསླད་པའི་གསལ་སྣང་ཅན། འཇིག་རྟེན་
ཉིད་དུ་བླང་དོར་གྱི་གནས་ལ་མི་བསླུ་ཤིང་། འདོད་པའི་འབྲས་བུའི་དོན་བྱེད་པ་སྟེ་མེ་
བསྲེག་པར་བྱེད། ཆུས་གཤེར་བར་བྱེད། མིག་གིས་ནི་གཟུགས་མཐོང་། རྣ་བས་ནི་སྒྲ་
ཐོས། ལམ་དུ་སོང་ན་ནི་དེར་ཕྱིན་པར་འགྱུར། སྡིག་པས་ནི་དམྱལ་བར་འགྲོའོ། །དགེ་
བས་ནི་མཐོ་རིས་སུ་འགྲོའོ། །བདག་མེད་བསྒོམས་པས་ནི་ཐར་བ་ཐོབ་བོ། །ཚོགས་
རྫོགས་པ་ལས་སངས་རྒྱས་འབྱུང་བ་ལ་སོགས་པ་སྟེ། དེ་ལྟ་བུའི་དངོས་པོ་དང་། བྱ་བྱེད་
དང༌། རྒྱུ་འབྲས་དེ་དག་དོན་དམ་པའི་ངོ་ན་ཅུང་ཟད་ཀྱང་མ་གྲུབ་མོད་ཀྱི། འཇིག་རྟེན་ཉིད་
དུ་རྒྱུ་འབྲས་མ་འཁྲུལ་བར་འབྱུང་བ་དང་། ཉམས་སུ་མྱོང་བ་བརྟན་པོ་དང་བཅས་པ་དང་
།
བླང་དོར་གྱི་གནས་དོན་ཡོད་པར་འགྱུར་བའི་ཕྱིར། ཀུན་རྫོབ་དང་ཡང་དག་པ་གཞི་མཐུན་
པའི་མིང་གིས་བསྟན་ཏོ། །དབུ་མ་བ་པར་ཁས་འཆེ་བ་མང་པོ་ཞིག ཡང་དག་དང་ལོག་
པའི་ཀུན་རྫོབ་ནི། འཇིག་རྟེན་ཉིད་ལ་གྲགས་པའི་དབྱེ་བ་ཡིན་གྱི། དབུ་མ་རང་ཉིད་ཀྱི་
ལུགས་ཀྱི་ཀུན་རྫོབ་ལ། ཡང་ལོག་གི་དབྱེ་བ་མེད་དེ། རྨི་ལམ་གྱི་མེས་ཀྱང་རྨི་ལམ་དུ་
འཚིག་པར་འགྱུར་བས་རྨི་ལམ་དུ་དོན་བྱེད་ནུས་པར་འགྱུར་ཞིང་། མེ་དངོས་ཀྱིས་ཀྱང་དོན་
དམ་པར་བསྲེས་པའི་བྱ་བ་མི་བྱེད་པས། གནས་ཚུལ་ལ་བྱ་བྱེད་མེད་པར་ཡང་འདྲ། སྣང་
ངོར་བྱ་བ་བྱེད་པར་ཡང་འདྲ་བས་སོ། །ཞེས་ཟེར་རོ། །འདི་ནི་མི་རུང་སྟེ། སད་པའི་གནས་
སྐབས་ཀྱི་དབང་པོ་སྐྱོན་མེད་པ་ལ་སྣང་བའི། རྒྱུ་འབྲས་རྟེན་འབྲེལ་འདི་ནི་གནས་དང་
ལུས་དང་ཚེ་རིགས་མཐུན་རྒྱུན་གཅིག་པ་ལ་ངེས་པར་སྣང་ཞིང་རྒྱུ་མཚན་དང་བཅས་པ་མ་
འཁྲུགས་པར་ཉམས་སུ་མྱོང་བའི་ཕྱིར་དང་། རྨི་ལམ་ན་ནི་གནས་ལུས་ཚེ་གསུམ་རིགས་
34



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྒྱུན་གཅིག་ཅིང་། རེས་འགའ་ནི་མེ་ལ་ཞུགས་པ་བསྲེག་པར་བྱེད། རེས་འགའ་ནི་མེ་ལ་
ཞུགས་པས་བཤེར་བར་ཡང་སྣང་། རེས་འགའ་ནི་མེ་ལ་ཞུགས་པས་སུམ་ཅུ་རྩ་གསུམ་དུ་ཕྱིན་
པ་ལ་སོགས་པ། ཤིན་ཏུ་མ་ངེས་པར་འཁྲུལ་བ་མཐོང་བའི་ཕྱིར་རོ། །དེས་ན་བག་ཆགས་
བརྟེན་པ་ལས་བྱུང་བ་དང་། མི་བརྟན་པ་ལས་བྱུང་བའི་འབྲས་བུ་ནི་ཤིན་ཏུ་མི་འདྲའོ། །
ཡང་ཀུན་རྫོབ་བདེན་པ་ནི་འཇིག་རྟེན་པའི་བདེན་པ་ཞེས་བྱ་སྟེ། འཇིག་རྟེན་པས་
རབ་ཏུ་ཕྱེ་བ་འཇིག་རྟེན་པའི་བློ་ལ་བརྟེན་ནས་འཇོག་དགོས་པ་ཡིན་ན། གང་འཇིག་རྟེན་གྱི་
ཤེས་ལྡན་རྣམས་ལ་རིགས་པར་གྲགས་པ་དེ་ནི། འདིར་ཡང་རིགས་པ་ཁོ་ན་ཡིན་གྱི་འཇིག་
རྟེན་པ་དང་འགལ་བའི་འཇིག་རྟེན་བདེན་པའི་རྣམ་གཞག་དེ་ནི་ངོ་མཚར་ཆེའོ། །དབུ་མ་
པའི་རང་ལུགས་ཞེས་བྱ་བ་འདི་ཡང་ཅི་ཞིག རིག་པའི་དཔྱད་ངོ་ལ་ཟེར་བ་ཡིན་ན་ནི། ཁྱེད་
ཀྱི་ལུགས་ལ་རིག་ཤེས་ཀྱི་དཔྱད་ངོ་ན་ཁྱད་གཞི་ཀུན་རྫོབ་རང་མ་གྲུབ་པའི་ཕྱིར། ཡང་
ལོག་གི་དབྱེ་བ་དེ་མི་འབྱུང་བ་བདེན་མོད་ཀྱི། དེ་འདྲའི་རང་ལུགས་ལ་ཀུན་རྫོབ་ཀྱི་རྣམ་
གཞག་བྱེད་པ་རང་བླུན་པ་ཡིན་ཅིང་། རིག་པ་དེའི་ངོར་ཀུན་རྫོབ་སྒྱུ་མ་ཙམ་དུ་མི་འགྱུར་ཏེ།
སྒྱུ་མ་ལྟ་བུར་འཇོག་བྱེད་ལ་སྣང་བ་འཆར་བ་ཞིག་དགོས་པ་ལས་རིག་ངོར་དེ་མེད་པས་སོ། །
ཡང་རྣལ་འབྱོར་བའི་རྗེས་ཐོབ་ཀྱི་ཉམས་སུ་མྱོང་བ་ལ་ཟེར་བ་ཡིན་ན་ནི། དེ་ལ་ནི་
ཡང་ལོག་གཉིས་ལ་ཁྱད་པར་ཤིན་ཏུ་ཆེ་སྟེ། ལོག་པ་ནི་མྱོང་བ་མི་སྲིད་ལ། ཡང་དག་ནི་མྱོང་
བའི་ཕྱིར་རོ། །སྒྱུ་མ་ལྟ་བུར་མཚུངས་སུ་ཆུག་ཀྱང་། རང་གི་མཚན་ཉིད་ཐ་དད་པ་མི་འགལ་
ཏེ། །སྒྱུ་མའི་གླང་པོ་ཆེ་ནི་མཆེ་བ་ཅན་གྱི་གཟུགས་ཅན་དུ་སྣང་ལ། སྒྱུ་མའི་རྟ་ནི་མཆེ་བ་
ཅན་དུ་མི་སྣང་བའི་ཕྱིར་རོ། །བྱེད་ལས་ཀྱང་ཐ་དད་དེ། སྒྱུ་མ་མཛེས་པར་སྣང་བ་ལས་
དགའ་བ་སྐྱེ་ལ། མི་མཛེས་པར་སྣང་བ་ལས་མི་དགའ་བ་སྐྱེ་བ་བཞིན་ནོ། །སྒྱུ་མ་མཁན་པོ་
ལྟ་བུས་སྒྱུ་མར་ཤེས་ཀྱང་། དགའ་མི་དགའ་ཟློག་པ་མ་ཡིན་ཏེ། སྲེད་པ་ནི་བག་ཆགས་ཀྱི་
35ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྟོབས་ལས་འབྱུང་བའི་ཕྱིར། ལུས་མི་གཙང་པར་གོ་རིག་གིས་ཤེས་ཀྱང་ལུས་ལ་ཆགས་པ་མི་
ཟློག་བ་བཞིན་ནོ། །དེའི་ཕྱིར་སྒྱུ་མ་ལྟ་བུའི་དེ་ཁོ་ན་ཉིད་མངོན་སུམ་དུ་མཐོང་ན་མ་གཏོགས།
རིག་ཤེས་ཀྱིས་སྒྱུ་མ་ལྟ་བུར་རྟོགས་ཀྱང་། ཆགས་སྡང་ལ་སོགས་པ་ཟློག་པ་ཡང་མ་ཡིན་
མོད། གོམས་ན་ཤས་ཆུང་བར་འགྲོ་བ་ཙམ་ནི་ཡིན་ནོ། །ཞེས་ཀྱང་གོ་བར་བྱའོ། །
ཅི་སྟེ་འཇིག་རྟེན་གྱི་ལུགས་གང་ཡིན་པ་དེ་ཡང་། ཁྱེད་ཅག་ཁས་ལེན་པར་འདོད་པའི་
ཕྱིར། ཡང་ལོག་གི་དབྱེ་བ་ཡང་ཅིའི་ཕྱིར་རང་ལུགས་མ་ཡིན། ཡང་ཀུན་རྫོབ་རྣམ་པར་འཇོག་
བཞིན་དུ་ཡང་ལོག་གི་དབྱེ་བ་ལ་དོན་དམ་དཔྱོད་བྱེད་ཀྱི་རིག་ཤེས་ཀྱིས་དཔྱོད་པ་འདི་ནི།
དོན་དམ་སྒོ་ཅན་གྱི་ཀླན་ཀ་ཡིན་པས་ལྟ་བ་ངན་པའི་གཞི་ཆེན་པོར་འགྱུར་ལ། དེར་མ་ཟད་
དབུ་མ་འཇུག་པ་ལས། ཐ་སྙད་བདེན་ལ་རྣམ་པར་དཔྱད་མི་བྱ། །ཞེས་ཀུན་རྫོབ་མ་
བརྟགས་མ་དཔྱད་པ་ཁོ་ནར་འཇོག་པར་འདོད་པ་དང་། དེ་ཉིད་སྐབས་སུ་རིག་པ་གང་
ཞིག་གིས། །བདག་དང་གཞན་ལས་སྐྱེ་བ་རིག་མིན་པས། །རིག་དེས་ཐ་སྙད་དུ་ཡང་རིག་
མིན་པས། ཁྱོད་ཀྱི་སྐྱེ་བ་གང་གི་ཡིན་པར་འགྱུར། །ཞེས་དང་། གང་ཟག་བདག་མེད་
འཆད་པའི་སྐབས་ནའང་། །དེ་ནི་དེ་ཉིད་དུ་ཡིད་འཇིག་རྟེན་དུ། །རྣམ་པ་བདུན་གྱིས་
འགྲུབ་འགྱུར་མིན་མོད་ཀྱི། །ཞེས་དོན་དམ་དཔྱོད་བྱེད་ཀྱི་རིག་པ་དེས་ཐ་སྙད་དུ་དཔྱད་
ཀྱང་། སྣང་ཙམ་དེ་ཡོད་མེད་ཡིན་མིན་ལས་གྲོལ་བའི་སྤྲོས་བྲལ་དུ་གཏན་ལ་འབེབས་ནུས་
སོ་ཞེས། དཔྱད་ངོར་སྒྱུ་མ་ལྟ་བུ་ཀུན་རྫོབ་ཏུ་འདོད་པ་གཉིས། རང་ཚིག་སྔ་ཕྱི་ཆེས་འགལ་བ་
ཡིན་ལ་རིག་པས་ཀྱང་མི་འཐད་དེ། རིག་ཤེས་ཀྱིས་དཔྱད་པའི་ཚེ། དཔྱད་ངོ་ན་ཀུན་རྫོབ་རང་
མ་གྲུབ་པས། དཔྱད་གཞི་མེད་པའི་ཁྱད་ཆོས་སྤྲོས་བྲལ་མི་སྲིད་ཅིང་། སྣང་བ་མ་འགགས་
པར་ཤར་བ་དེ་ནི་བག་ཆགས་ཀྱི་སྟོབས་ལས་དབང་མེད་དུ་ཤར་བ་ཡིན་གྱི། རིག་ངོར་མ་ཡིན་
པས། དཔྱད་པ་མེད་པའི་སྣང་བ་ཙམ་ལ། སྤྲོས་བྲལ་ལམ་སྒྱུ་མའི་མཚན་ཉིད་དང་། ཐ་
ལ36



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྙད་འཇོག་ཏུ་མེད་དེ། མ་དཔྱད་ཅིང་མ་བསྒོམས་པ་ལ་ཡང་དེ་ནི་ཡོད་ན། འཁོར་བ་པ་
ཐམས་ཅད་ཀྱང་། སྒྱུ་མ་ལྟ་བུ་ཤེས་པ་དང་། སྤྲོས་བྲལ་གྱི་ཡེ་ཤེས་ལ་འཇུག་བཞིན་པ་ཡིན་
པར་འགྱུར་རོ། །ཁྱེད་ཀྱི་ལུགས་ལ་མ་དཔྱད་པའི་ཆེ་རྣམས་གཞག་ཐམས་ཅད་ཁས་ལེན་ལ་དེ་
ནི་ཀུན་རྫོབ་བདེན་པའི་འཇུག་ཚུལ་ཡིན་ཅིང་། དཔྱད་པའི་ཚེ་ཁས་ལེན་ཐམས་ཅད་དང་
བྲལ་བ་འདི་ནི་དོན་དམ་བདེན་པ་ལ་འཇུག་པའོ། །ཞེས་རྐངས་གཙུགས་ཏེ་སྨྲས་པ་ཡིན་ན་
ཀུན་རྫོབ་ཏུ་ཡང་དཔྱད་པའི་ཚེ། དེ་དང་དེ་མི་འགྲུབ་ཅེས་ཟེར་བ་འདི་ནི། རང་ཚིག་ཤིན་ཏུ་
འགལ་བ་ཡིན་ཏེ། དཔེར་ན་ཤི་བའི་རོ་དུམ་བུར་གཏུབས་ན་འཇིག་པ་བཞིན་དུ། མ་ཤི་
གསོན་བཞིན་དུ་ཤི་བའི་རོ་དུམ་བུར་གཏུབས་ཀྱང་འཇིག་པར་འགྱུར་རོ་ཞེས་ཟེར་ན། ཤིན་ཏུ་
འབྲེལ་མེད་པ་བླ་རྡོལ་ལྟ་བུའི་ཚིག་ཏུ་འགྱུར་བ་བཞིན་ནོ། །དེས་ན་གསོན་བཞིན་དུ་ཤི་བའི་
རོ་མི་སྲིད་པ་ལྟར་དོན་དམ་དཔྱོད་བྱེད་ཀྱི་རིག་པས་ཀུན་རྫོབ་ཏུ་དཔྱོད་པ་དེ་འདྲ་མི་སྲིད་དེ།
རིག་པ་དེས་དཔྱད་ཕྱིན་དོན་དམ་ཁོ་ནར་དཔྱད་པར་འགྲོ་བས་སོ། །དོན་དམ་དཔྱོད་བྱེད་
ཀྱི་རིག་པས་དཔྱད་ཅེས་པའི་དཔྱད་པ་རང་ངོས་ནས་ཀུན་རྫོབ་ཡིན་ཡང་། ཀུན་རྫོབ་ཏུ་དཔྱད་
པ་མ་ཡིན་ཏེ་དཔྱད་པས་དོན་དམ་གོ་ནུས་པའི་ཕྱིར་རོ། །གཞན་དུ་ན་དཔྱད་འབྲས་ཀུན་
རྫོབ་གོ་བ་ལ་འཇོག་དགོས་ཤིང་། ཁྱོད་དག་དོན་དམ་དཔྱོད་བྱེད་ཀྱི་རིག་པས་ཀུན་རྫོབ་ཏུ་
དཔྱད་ན་དོན་དམ་གོ་བར་འགྱུར་རོ་ཞེས་སྨྲ་བའམ། ཀུན་རྫོབ་ཏུ་དཔྱད་པས་དམ་པའི་དོན་
གོ་བར་འགྱུར་ཞེས་སྨྲ་ལ་རག །དེའི་ཕྱིར་མ་འབྲེལ་བ། འགལ་བ་ཕྱིན་ཅི་ལོག་དེ་ལ་སུ་
ཞིག་ཡིད་རྟོན་པར་བྱེད། ཁོ་བོ་ཅག་ནི་འདི་སྐད་ཅེས་སྨྲ་སྟེ། ཡང་ལོག་གི་དབྱེ་བ་གཉིས་སུ་
མ་ཟད་ད་དུང་དབྱེ་བ་དུ་མ་འཐད་ལྡན་དུ་འབྱུང་བར་འགྱུར་ལ། རིག་པའི་དཔྱད་ངོ་ཞེས་པ་
ཡང་རྣམ་པ་གཉིས་ཏེ། འཇིག་རྟེན་དག་པ་པའི་དཔྱད་པ་དང་། དོན་དམ་རིག་ཤེས་ཀྱི་དཔྱད་
པ་གཉིས་ཡོད་པས། དང་པོས་ནི་རྒྱུ་འབྲས་རྟེན་འབྲེལ་མ་འཁྲུལ་བ་ལ་ངེས་ཤེས་སྐྱེད་པར་
37



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱེད། ཕྱི་མའི་ངོ་ན་ཀུན་རྫོབ་སྣང་གྲགས་ཀྱི་ཆོས་གང་ཡང་མི་འགྲུབ་མོད་ཀྱི། དོན་དམ་
དབྱིངས་ནི་འགོག་པ་ནུས་པ་མ་ཡིན་ནོ། །ཞེས་བྱའོ། །
དོན་དམ་དངོས་ལ་ནི་ངོ་བོའི་སྒོ་ནས་དབྱེ་བ་མེད་ཀྱང་། བློའི་རྟོགས་ཚུལ་གྱི་དབང་
དུ་བྱས་ནས། དོན་དམ་གྱི་ཀུན་རྫོབ་དང་། དོན་དམ་གྱི་དོན་དམ་མོ། །དང་པོ་ནི་སོ་སོ་སྐྱེ་
བོའི་ཤེས་པ་ཡིན་ཡང་། གང་ལ་དམིགས་ཏེ་སྒོམས་ན། གནས་ལུགས་མཐོང་ཞིང་། རྣམ་
པར་མི་རྟོག་པའི་ཡེ་ཤེས་ཐོབ་པར་འགྱུར་བ་དེ་ནི། རྗེས་སུ་མཐུན་པའི་དོན་དམ་དང་། རྣམ་
གྲངས་ཀྱི་དོན་དམ་ཞེས་ཀྱང་བྱ་སྟེ། ལུགས་གཞན་ལས་ཇི་སྐད་དུ། སྐྱེ་ལ་སོགས་པ་བཀག་
པ་ཡང་། །དམ་པའི་དོན་དང་མཐུན་པའི་ཕྱིར། །དོན་དམ་ཡིན་པར་ཁོ་བོས་འདོད། །ཅེས་
སྨྲ་བ་ལྟ་བུ་དང་མཚུངས་ཏེ། རིག་ཤེས་ཀྱི་ཡུལ་དུ་དགག་བྱ་མཐའ་དག་བཀག་པ་ཙམ་དེ་
དང་། གཞན་ཡང་མི་རྟག་སྡུག་བསྔལ་བདག་མེད་ལ་སོགས་པ་ཡང་ཡིན་ཏེ། འདི་དངོས་སུ་
ན་ཀུན་རྫོབ་ཡིན་ཀྱང་། དོན་དམ་ལ་འཇུག་པའི་ཐབས་ཡིན་པའི་ཕྱིར། དོན་དམ་གྱི་རྣམ་
གྲངས་ལ་བགྲོང་ངོ༌། །
གཉིས་པ་ནི། མཐོང་བའི་ལམ་ཐོབ་པ་ཡན་ཆད་ཀྱི། མཉམ་གཞག་རྣམ་པར་མི་རྟོག་
པའི་སྤྱོད་ཡུལ་དེ་ཁོ་ན་ཡིན་ནོ། །དེ་དག་ལས། ལོག་པའི་ཀུན་རྫོབ་ནི། ཀུན་རྫོབ་ཙམ་པོ་
སྟེ། ཀུན་རྫོབ་བདེན་པ་བཏགས་པ་བ་དང་། ཡང་དག་ཀུན་རྫོབ་ནི། དེ་དངོས་སོ། །རྣམ་
གྲངས་ཀྱི་དོན་དམ་ནི་དོན་དམ་ཙམ་པོ་སྟེ། དོན་དམ་བཏགས་པ་བ་དང་། རྣམ་གྲངས་མ་
ཡིན་པའི་དོན་དམ་ནི་དོན་དམ་དངོས་སོ། །ཅིའི་ཕྱིར་ཀུན་རྫོབ་ཅེས་བྱ་ན། ཀུན་རྫོབ་ཀྱི་
སྐད་དོད། སམ་བྲྀ་ཏའི་སྒྲ་ལས་དྲངས་ནས། ཡང་དག་པ་ལ་སྒྲིབ་བྱེད་མ་རིག་པའི་སྣང་ངོར་
གྱུར་པའི་དོན་ཡིན་ལ། ཡང་སམ་ནི་ཀུན་ནས་ཀྱི་དོན་དང་དྲྀ་ཏ་བསླུ་བ་དང་། སྒྲིབ་པ་དང་།
བརྫུན་གྱི་དོན་ཡིན་པས། ཀུན་ཏུ་བརྫུན་པའོ། །འཇིག་རྟེན་ཞེས་བྱ་བ་ནི། འཇིག་རྟེན་པའི་
~38ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཚད་མས་བསྟན་པར་བྱའོ། །ཐ་སྙད་བདེན་པ་ཞེས་བྱ་བ་ལས། ཐ་སྙད་ཀྱི་སྐད་དོད་བྱ་བ་ཧ་
རཿ ཞེས་བྱ་བ་ཡིན་ལ། དེ་ཡང་བི་དག་ཨ་བ་ཧ་རི་མཚམས་སྦྱར་བའོ། །དེའི་བི་ཞེས་བྱ་བ་
ལས། ཤེ་ཥ་བསྣན་ཏེ། ཁྱད་པར་རམ། བྱེ་བྲག་གམ། ཐ་དད་པར་ངེས་བཟུང་བྱེད་པའི་
དོན་ཏེ། བི་ཤེ་ཥ་ཞེས་བྱའོ། །ཨ་བ་ནི་ངེས་པ། ཧ་ར་ནི་བསྡུད་ཅིང་འཛིན་པ་ཡིན་པས། སོ་
སོ་ཐ་དད་པར་ངེས་པར་འཛིན་པ་ཞེས་པ་སྟེ། དཔེར་ན་བུམ་པ་ཞེས་པ་ནི། ལྟོ་ལྡིར་ཞབས་
ཞུམ་པ་ལ་འཇུག་གི་གཞན་ལ་མ་ཡིན་ནོ། །ཀ་བ་ཞེས་པ་ནི་གདུང་འདེབས་པའི་བྱ་བ་བྱེད་པ་
ལ་འཇུག་གི་གཞན་ལ་མ་ཡིན་ནོ་ཞེས་པ་ལྟར་རྣམ་པར་རྟོག་པས་དོན་ཐ་དད་པ་མང་པོ་ལ་
མིང་སྣ་ཚོགས་པ་བསྙད་ཅིག་བརྗོད་ལ་ངོས་བཟུང་བྱེད་པའི་དོན་ནོ། །ཐ་དད་ཅེས་པའི་ཐ་
ཡིག་དང་། ཐ་སྙད་ཅེས་པའི་ཡི་གེ་དང་པོ་ནི། དོན་གཅིག་སྟེ་དངོས་པོ་སོ་སོའི་མིང་ཡིན་པ་
དང༌། ཐ་དད་ཅེས་པ་ཡང་སོ་སོར་གནས་པའི་དོན་ཡིན་པས་མིང་གཉིས་འདུས་པའོ། །དེའི་
ཕྱིར་ཐ་དད་ལ་དགག་པའི་སྒྲ་སྦྱོར་བའི་ཚེ། མི་ཐ་དད་ཅེས་མི་ཟེར་བར། ཐ་མི་དད་ཅེས་
མིང་གཉིས་ཀྱི་དབུས་སུ་འཇུག་པ་མཐོང་ངོ༌། །དོན་དམ་ཞེས་བྱ་བ་ལ་པ་ར་མཱརྱ་ཞེས་བྱ་སྟེ།
པ་ར་མ་ནི་མཆོག་གི་དམ་པ་སྟེ། མི་རྟོག་པའི་ཡེ་ཤེས་སོ། །ཨརྦ་ནི་དོན་ཏེ་དེས་རྟོགས་ཤིང་
ཁོང་དུ་ཆུད་ལ། ངེས་པ་ཐོབ་པའི་རྙེད་དོན་ནོ། །དེས་ན་དངོས་ནི་གནས་ལུགས་ཀྱི་ཡེ་ཤེས་
ཁོ་ན་ཡིན་མོད། རྗེས་མཐུན་པའི་དབང་དུ་བྱས་ནས། སོ་སོ་སྐྱེ་བོའི་རིག་ཤེས་མ་ནོར་བ་
དང༌
། གནས་ལུགས་ལ་དམིགས་པའི་ལྷག་མཐོང་ཕལ་པ་རྣམས་ལ་ཡང་། ཡེ་ཤེས་དང་།
དོན་དམ་དང་། འཕགས་པའི་མིང་གིས་བཏགས་པ་ཡོད་དོ། །འོ་ན་ཡོད་དང་མེད་དེ་ཁོ་ན་
སྟེ། ཞེས་པའི་གཞུང་ཁས་ལེན་དགོས་པས། གཟུང་འཛིན་མེད་པ་དང་། རྣམ་རིག་ཡོད་པ་
ལྟ་བུ་གནས་ལུགས་དེ་ཁོ་ན་ཉིད་གཉིས་སུ་འགྱུར་བས། དོན་དམ་གཉིས་སུ་མེད་པ་དང་
འགལ་ལོ་སྙམ་ན། སྤྱིར་ནི་གནས་ལུགས་མཐར་ཐུག་པ་དང་དོན་དམ་དངོས་ནི་གཉིས་སུ་
39



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པ་ཡིན་གྱི། དོན་དམ་ཙམ་དང་། དེ་ཁོ་ན་ཉིད་ཙམ་པོ་ནི། གནས་སྐབས་སུ་དགོས་
པའི་དབང་གིས་གཞག་པའི་ཕྱིར་གཉིས་སུ་མ་ཟད་མཐའ་ཡས་པའི་བར་དུ་ཡང་འགྱུར་རོ། །
འོན་ཀྱང་གཟུང་འཛིན་མེད་པ་ཞེས་པ་དེ་ཡོད་པ་ལས་ལོག་ཙམ་ལ་མི་འཇོག་པས་གཟུང་
འཛིན་མེད་པ་དང་། ཡེ་ཤེས་ཡོད་པ་ནི་གཅིག་ཁོ་ནར་འགྱུར་གྱི་གཉིས་སུ་མི་འགྱུར་རོ། །
དཔེར་ན་སྐྱེས་བུ་ཞིག་མིའི་ངོ་བོ་ཡོད་པ་དང་། འགྲོ་བ་གཞན་དུ་མེད་པ་གཉིས། གནས་
ལུགས་སོ་སོ་མ་ཡིན་པར་བཞིན་ནོ། །མཚན་ཉིད་ཀྱི་རྣམ་གྲངས་དང༌། ཁྱད་ཆོས་ཀྱི་རྣམ་
གྲངས་བསྟན་ན་ནི། བསྐལ་པ་འབྱམས་ཀླས་པར་ཡང་ཟད་པ་མེད་མོད་ཀྱི། དེ་ཙམ་གྱིས་
གནས་ལུགས་མང་པོར་མི་འགྱུར་བས། འདི་ལ་བསམ་ནས་དགག་པ་ཐན་ཐུན་སྨྲ་ཞིང་།
མུ་ཅོར་གྱི་ང་རོ་སྒྲོག་པར་བྱེད་པ་ལ་སྙིང་པོ་མེད་དོ། །བདེན་པ་རྣམ་པ་གཉིས་པོ་འདི་ནི།
ཕྱག་ན་རྡོ་རྗེ་དབང་བསྐུར་བ་ཞེས་བྱ་བ་ཐེག་པ་ཆེན་པོ་གསང་བའི་མདོའམ་རྒྱུད་ལས་འདི་
སྐད་ཅེས་གསུངས་ཏེ། ཐེག་པ་ཆེན་པོ་ནི་རྣམ་པ་གཉིས་ཏེ། འདུས་བྱས་ཀྱིས་རབ་ཏུ་ཕྱེ་བ་
དང་། འདུས་མ་བྱས་ཀྱིས་རབ་ཏུ་ཕྱེ་བའོ། །དེ་ལ་འདུས་བྱས་ཀྱིས་རབ་ཏུ་ཕྱེ་བ་ནི། སྤྱོད་
པའི་ངོ་བོའོ། །འདུས་མ་བྱས་ཀྱིས་རབ་ཏུ་ཕྱེ་བའི་ཐེག་པ་ཆེན་པོ་ཉིད་ནི། ཐེག་པ་ཆེན་པོའོ། །
རིགས་ཀྱི་བུ་གཞན་ཡང་འདུས་བྱས་ནི་རྐྱེན་གྱིས་བསྐྱེད་པ་སྟེ། རྟེན་ཅིང་འབྲེལ་བར་འབྱུང་
བའི་མཚན་ཉིད་དོ། །རིགས་ཀྱི་བུ་འདུས་མ་བྱས་ནི་མི་སྐྱེ་བའི་ཆོས་ཉིད་དོ། །སྟོང་པ་ཉིད་
ཀྱི་རང་གི་ངོ་བོའོ། །རིགས་ཀྱི་བུ་གཞན་ཡང་སྤྱོད་པའི་ངོ་བོའི་ཐེག་པ་ཆེན་པོ་གང་ཞེ་ན། སྟོང་
པ་ཉིད་མངོན་དུ་བྱས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ཀྱིས་ཡུལ་དང་དུས་ཀྱི་དབང་གིས་སེམས་ཅན་འདུལ་བའི་དབང་ཉེ་
བར་བཟུང་སྟེ། བྱ་བ་དང་ལས་ཀྱིས་ཀུན་ཏུ་བསླངས་བའི་ཚུལ་གྱིས་འདོགས་པ་སྟེ། རིགས་
ཀྱི་བུ་འདི་ནི་སྤྱོད་པའི་ངོ་བོའི་ཐེག་པ་ཆེན་པོའོ། །རིགས་ཀྱི་བུ་དེ་ལ་འདུས་མ་བྱས་ཀྱི་ཐེག་
~40



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
པ་ཆེན་པོ་ཉིད་ཐེག་པ་ཆེན་པོ་གང་ཞེ་ན། ཇི་ལྟར་གནས་པའི་ཆོས་ཉིད་ཀྱི་ཚིག་བླ་དྭགས་
སོ། །རིགས་ཀྱི་བུ་ཇི་ལྟར་གནས་པའི་ཆོས་ཉིད་ཅེས་བྱ་བ་འདི་ནི། བསམ་གྱིས་མི་ཁྱབ་པ་
ཉིད་ཀྱི་ཚིག་བླ་དྭགས་སོ། །བསམ་གྱིས་མི་ཁྱབ་པའི་ཆོས་ཉིད་གང་ཡིན་པ་དེ་ནི་འདུས་མ་
བྱས་པའོ། །འདུས་མ་བྱས་གང་ཡིན་པ་དེ་ནི། མཐའ་གཉིས་ལ་མི་བལྟོས་པ་སྟེ། དེ་ལ་
གདགས་པའི་ངོ་བོ་ཉིད་མེད་ཅིང་། མི་གདགས་པའི་ངོ་བོ་ཡང་མེད་དོ། །གང་ལ་གདགས་
པའི་ངོ་བོ་ཉིད་མེད་ཅིང་། མི་གདགས་པའི་ངོ་བོ་མེད་པ་དེ་ལ་སྤྱོད་པ་མེད་དོ། །གང་ལ་
སྤྱོད་པ་མེད་པ་དེ་ནི་བརྗོད་པར་བྱ་བ་མ་ཡིན་ནོ། །གང་བརྗོད་པར་བྱ་བ་མ་ཡིན་པ་དེ་དངོས་
པོ་ཐམས་ཅད་དང་ བྲལ་བའོ། །གང་དངོས་པོ་ཐམས་ཅད་དང་བྲལ་བ་དེ་ནི་མི་འཁྲུགས་
པའོ། །གང་མི་འཁྲུགས་པ་དེ་ཆོས་སོ། །ཆོས་གང་ཡིན་པ་དེ་དེ་བཞིན་གཤེགས་པས་མངོན་
པར་རྫོགས་པར་སངས་རྒྱས་སོ། །གང་དེ་བཞིན་གཤེགས་པ་མངོན་པར་རྫོགས་པར་
སངས་རྒྱས་པ་དེ་བདེན་པའོ། །རིགས་ཀྱི་བུ་བདེན་པ་གང་ཡིན་པ་དེ་ཡོད་པའོ། །ཡོད་པ་
གང་ཡིན་པ་དེ་བརྫུན་མ་ཡིན་པའོ། །གང་བརྫུན་མ་ཡིན་པ་དེ་ཡང་དག་པའོ། །ཡང་དག་
པ་གང་ཡིན་པ་དེ་ནི་ཆོས་ཉིད་དོ། །ཆོས་ཉིད་གང་ཡིན་པ་དེ་ནི་མི་རྟོག་རྣམ་པར་མི་རྟོག་
པའོ། །གང་མི་རྟོག་རྣམ་པར་མི་རྟོག་པ་དེ་ཡེ་ཤེས་སོ། །ཞེས་པ་ལ་སོགས་པ་རྒྱ་ཆེར་
གསུངས་ཏེ། ཆོས་ཉིད་དེ་ནི་དངོས་པོ་ལས་གྲོལ་ཞིང་། ཇི་ལྟར་གནས་པའི་གནས་ཚུལ་ཡང་
ཡིན་ལ། མི་འཁྲུགས་པ་སྟེ་མི་འཇིག་པ་དང་། སངས་རྒྱས་ཐོབ་མཁན་རྣམས་ཀྱི་ཐོབ་བྱ་
སངས་རྒྱས་དངོས་དང་། བདེན་གྲུབ་དང་། ཡོད་པ་དང་། ཡེ་ཤེས་རྣམས་ཡིན་པར་
གསུངས་ཤིང༌། གདགས་པའི་ངོ་བོ་ཉིད་མེད་ཅེས་སྒྲ་དང་རྟོག་པའི་ཡུལ་ལས་འདས་པ་
དང༌། མི་གདགས་པའི་ངོ་བོ་ཉིད་མེད་ཅེས་པ། སྒྲ་དོན་འདྲེས་འཛིན་མ་ཡིན་པར་རྣམ་ཤེས་
ལ་སྣང་བའི་ངོ་བོར་ཡང་མེད་ཅེས་པ་སྟེ། ཀུན་བཏགས་དང་གཞན་དབང་གི་མཚན་ཉིད་
ལ41ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཀག་པ་ཡིན་ནོ། །
དེ་ལ་ཀུན་བཏགས་པའི་མཚན་ཉིད་ནི། ལོག་པའི་ཀུན་རྫོབ་ཐམས་ཅད་ཡིན་མོད་
ཀྱི། གཟུང་འཛིན་རྒྱང་ཚད་དུ་སྣང་བའམ། ཡུལ་སེམས་ཐ་དད་དུ་སྣང་བའི་སྣང་ཆ་དང་།
མིང་དོན་འབྲེལ་བར་སྣང་བའི་སྣང་ཆ་དང་། མི་དང་དུད་འགྲོ་དང་རི་དང་ཁང་ཁྱིམ་ལ་
སོགས་པ་རགས་པར་འཛིན་པའི་བློ་དང་། རྣམ་རྟོག་གི་བཏགས་ཆ་དོན་སྤྱི་ཐམས་ཅ་
མདོར་ན་རྣམ་པར་རྟོག་པའི་འཛིན་སྟངས་ཀྱི་གཟུང་བྱ་ཐམས་ཅད་དག །དངོས་སུ་རྣམ་
ཤེས་ལ་སྣང་བ་ཡིན་ཡང་། གཉིས་འཛིན་གྱི་རྟོག་པའི་བག་ཆགས་ལས་སྣང་བའི་ཁྱད་པར།
དངོས་སུ་སྒྲ་དོན་ཅན་གྱི་རྟོག་པས་མ་བཞག་ཀྱང་ཕྱི་དོན་དུ་སྣང་བ་ལྟ་བུ་བཏགས་པར་བྱ་
བ་ཀུན་བཏགས་དངོས་ཡིན་ལ། འདོགས་མཁན་ནི་འཛིན་པ་རྣམ་རྟོག་ཡིན་ཏེ། རྣམ་རྟོག་
དེ་ཉིད་ཀྱི་ངོ་བོ་ནི་གཞན་དབང་ཡིན་ཀྱང་། བཏགས་ཆའི་རྣམ་པས་ཤེས་པ་འགྱུར་བའི་ཆ་དེ་
ཡང་ཀུན་བཏགས་སོ། །གཞན་གྱི་དབང་གི་མཚན་ཉིད་ནི། ཀུན་བཏགས་ཀྱི་སྣང་ཆ་དེ་ཁོ་
ན་དང་རྗེས་སུ་འབྲེལ་བ་ཉིད་ཡིན་ལ། ངོ་བོ་སྣང་བ་དེ་འདྲ་འཆར་དུ་རུང་བའི་གཞི་ཤེས་རིག་
འཛིན་པའི་རྣམ་པར་ཤེས་པ་ཙམ་སྟེ། དེ་ལ་སྣང་བ་སྣ་ཚོགས་འཆར་བ་ནི། བག་ཆགས་ཀྱི་
གཞན་དབང་ལས་བྱུང་བ་ཡིན་པ་དང་། རྣམ་ཤེས་དེ་ཉིད་རང་ཡང་ཐོག་མ་མེད་པའི་བག་
ཆགས་ལས་གྲུབ་པའི་ཕྱིར། གཞན་བག་ཆགས་ཀྱི་དབང་ལས་རང་དབང་མེད་པར་སྣང་
བའི་ཕྱིར། གཞན་དབང་ཞེས་བཏགས་སོ། །དེ་ཡང་ཀུན་བཏགས་གཟུགས་བརྙན་དང་
འདྲ་བ་དང་། རྟག་ཏུ་འབྲེལ་བ་གཟུགས་བརྙན་འཆར་བའི་གཞི་མེ་ལོང་ལྟ་བུ་དེ་ཡིན་ནོ། །
ཡོངས་སུ་གྲུབ་པའི་མཚན་ཉིད་ནི་གཞན་གྱི་དབང་དེ་ཉིད་དང་དབྱེར་མེད་དུ་འདྲེས་
པ་ལྟར་སེམས་ཅན་ལ་སྣང་ཡང་རང་བཞིན་མཚན་ཉིད་ཤིན་ཏུ་འགལ་བ། ཆོས་ཉིད་ཀྱི་
སེམས་ཡིན་ཏེ། དཔེར་ན་གསེར་རྡོའི་གནས་སྐབས་ན་གསེར་དང་རྡོ་བཞིན་ནོ། །ཡང་ན་
~42ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དུག་ལ་སེམས་ཅན་འཆི་བར་བྱེད་པའི་ནུས་པ་དང་། ཚེ་ཉི་ཟླ་དང་མཉམ་པར་བྱེད་པའི་
ནུས་པ་བཞིན་ཏེ། ནུས་པའི་རྫས་དང་མཚན་ཉིད་ཤིན་ཏུ་འགལ་ཡང་། ཕལ་པའི་མིག་གིས་
དབྱེ་བ་མི་ཕྱེད་ཅིང་། རྫས་དང་སྨན་ལ་སོགས་པའི་རྐྱེན་གང་ལས་འཆི་བ་མེད་པར་བྱེད་པ་
དེ་འདྲ་མངོན་དུ་གྱུར་ན། འཆི་བྱེད་ཀྱི་རྫས་ནུས་དེ་རྩ་བ་ནས་བྱང་བར་འགྱུར་བ་བཞིན་ནོ། །
དེ་ལ་སྤང་བྱ་སྒྲིབ་པ་དང༌། སྤོང་བྱེད་ལམ་གྱི་ཡེ་ཤེས་ཐམས་ཅད་ངོ་བོ་གཞན་དབང་ཡིན་
པས་གཞན་དབང་བླང་དོར་གྱི་གནས་ཡང་དག་ཀུན་རྫོབ་ཡིན་ལ། ཡོངས་གྲུབ་ནི་བླང་དོར་
ལས་གྲོལ་བའི་དོན་དམ་བདེན་པའོ། །གཞན་དབང་སྤངས་པས་ཀུན་བཏགས་རང་སར་
དག་པར་འགྱུར་ཏེ། འོན་ཀྱང་ཀུན་བཏགས་ཀྱི་རང་བཞིན་ཡང་ཤེས་པར་བྱ་དགོས་པ་ཡིན་
ནོ། །
གཞན་ཡང་ཇི་སྐད་དུ། བརྟགས་པ་དང་ནི་ཤེས་པ་དང་། །དེ་བཞིན་བརྗོད་པ་རགས་
པ་ཡིན། །དམ་པའི་དོན་ནི་གཅིག་པུའོ། །ཞེས་བདེན་གཉིས་ཀྱི་དབྱེ་བ་དང་། དོན་དང་
ཐོབ་དང་སྒྲུབ་པ་ནི། །དོན་དམ་རྣམས་པ་གསུམ་དུ་འདོད། །ཅེས་སོགས་གསུངས་ཏེ། སོ་
སོའི་དབྱེ་བ་དང་། དངོས་དང་། བཏགས་པའི་ཁྱད་པར་རྣམས་ཤེས་དགོས་ཏེ། འདིར་ཧ་ཅང་
མང་པར་འགྱུར་བས་མ་སྤྲོས་སོ། །དེ་ལྟར་ན་ཕུང་ཁམས་སྐྱེ་མཆེད་མཚན་གཞིའི་ཆོས་དེ་
དག་ནི། རྟོག་པས་བཏགས་པ་ཙམ་དང་། ཕྱིན་ཅི་ལོག་གི་བློ་ལ་སྣང་བ་ཁོ་ན་ཡིན་གྱི། ཡང་
དག་པར་ན་ཅུང་ཟད་ཀྱང་ཡོད་པ་མ་ཡིན་ནོ། །ཀུན་རྫོབ་ཀྱི་ཆོས་དེ་དག་གདོད་ནས་མེད་པ་
དང་། དོན་དམ་གྱི་ཆོས་འགྱུར་བ་མེད་པར་གནས་པ་ནི། གནས་ལུགས་ཡིན་ལ། དེ་ཡང་ཀུན་
རྫོབ་ཀྱི་ཆོས་གདོད་ནས་མ་གྲུབ་པ་ནི། ཆོས་དབྱིངས་འགྱུར་མེད་ལ་ཆོས་དབྱིངས་དེའི་ཁྱད་
ཆོས་ཀྱི་ཚུལ་དུ་འཇུག་པའོ། །
ད་ནི་སྐབས་འདིར་འཕགས་པ་ཀླུ་སྒྲུབ་ཀྱི་ཞལ་སྔ་ནས་གསུངས་པ་འཇིག་རྟེན་ལས་
ྋ43ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་པའི་བསྟོད་པ་ཞེས་བྱ་བ་དབུ་མའི་སྙིང་པོར་གྱུར་པ་དེ་དང་སྦྱར་ཏེ་བཤད་པར་བྱའོ། །
དེ་ལྟ་ཡང་གཞུང་དེ་ལས། བློ་ལྡན་ཁྱོད་ཀྱི་ཕུང་པོ་དེའང་། སྒྱུ་མ་སྨིག་སྒྱུ་དྲི་ཟ་ཡི། །གྲོང་
ཁྱེར་རྨི་ལམ་ཇི་བཞིན་དུ། །བློ་ལྡན་རྣམས་ལ་རབ་ཏུ་བསྟན། །གང་དག་རྒྱུ་ལས་བྱུང་བ་
རྣམས། །དེ་མེད་པར་ནི་ཡོང་མིན་པས། །གཟུགས་བརྙན་ཉིད་དང་མཚུངས་པ་རུ། །གསལ་
བ་ཅི་ཡི་ཕྱིར་མི་འདོད། །འབྱུང་བ་མིག་གིས་གཟུང་མིན་པས། །དེ་དངོས་མིག་གི་ཇི་ལྟར་
ཡིན། །གཟུགས་ཉིད་བཟུང་བར་རབ་བཀག་པས། །གཟུགས་ཉིད་དེ་ལྟར་ཁྱོད་ཀྱིས་
གསུངས། །ཚོར་བྱ་མེད་པར་དེ་མེད་པས། །ཚོར་བ་ཉིད་ནི་བདག་མེད་པས། །ཚོར་བ་དེ་
ཡང་རང་བཞིན་གྱིས། །ཡོད་པ་མིན་པར་ཁྱེད་ཉིད་བཞེད། །མིང་དང་དོན་དག་ཐ་དད་མིན། །
མི་ཡིས་ཁ་ཉིད་ཚིག་པར་འགྱུར། །གཞན་ཡང་རྟོགས་པ་མེད་འགྱུར་ཞེས། །བདེན་པ་
གསུང་བ་ཁྱེད་ཀྱིས་བསྟན། །བྱེད་པོ་རང་དབང་ལས་ཉིད་ཀྱང་། །ཐ་སྙད་དུ་ནི་ཁྱོད་ཀྱིས་
བསྟེན། །ཕན་ཚུན་བལྟོས་པ་ཅན་ཉིད་དུ། །གྲུབ་པར་ཁྱོད་ཀྱིས་བཞེད་པ་ལགས། །བྱེད་པོ་
ཡོད་མིན་སྤྱོད་པའང་མེད། བསོད་ནམས་དེ་མིན་རྟེན་འབྲེལ་སྐྱེས། །བརྟེན་ནས་སྐྱེས་གང་མ་
སྐྱེས་ཤེས། །ཚིག་གི་བདག་པོ་ཁྱོད་ཀྱིས་གསུངས། །ཤེས་པ་མེད་པར་ཤེས་བྱ་མིན། །དེ་
མེད་རྣམ་པར་ཤེས་པའང་མེད། དེ་ཕྱིར་ཤེས་དང་ཤེས་བྱ་དག །རང་དངོས་མེད་པར་ཁྱོད་
ཀྱིས་གསུངས། །ཞེས་འབྱུང་སྟེ། དེ་ལ་འདི་ནི་བདག་མེད་རྣམ་པ་གཉིས་ལས་ཆོས་ཀྱི་
བདག་མེད་ཁོ་ནའི་དབང་དུ་བྱས་པ་སྟེ། དེ་ཡང་སྣང་གྲགས་ཀྱི་ཆོས་གང་ཅི་ཡང་རུང་བ་དེ་
དང་དེ་སོ་སོ་ལ། གཞན་དང་ཐུན་མོང་མ་ཡིན་པས་རང་དབང་བའི་ངོ་བོ་དེའི་ཁྱད་གཞི་
ཞིག་ཅི་སྟེ་ཡོད་སྲིད་ན། དེ་ནི་ཆོས་དེ་ཉིད་ཁོ་ན་རང་དབང་གི་གཞན་མི་དབང་བས་བདག་
ཅེས་བྱའོ། །མདོར་ན་སྣང་གྲགས་ཀྱི་ཆོས་རྣམས་ལ་འཁྲུལ་སྣང་ཙམ་མ་ཡིན་བློས་བཏགས་
པ་ཙམ་མ་ཡིན་པར་གནས་ཚུལ་ལ་གྲུབ་རྒྱུའམ། ཚུགས་ཐུབ་ཞིག་ཡོད་ན་ཆོས་ཀྱི་བདག་
~44ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཡིན་པར་འགྱུར་བ་ལས། དེ་ལྟ་བུ་ཡེ་མི་སྲིད་པའི་ཕྱིར། ཤེས་བྱ་སྤྱི་དང་སོ་སོ་གང་གི་སྟེང་ན་
ཡང་དེ་འདྲ་གྲུབ་པ་མེད་པས། ཆོས་ཐམས་ཅད་ཆོས་ཀྱི་བདག་མེད་པ་ཡིན་ནོ། །ཆོས་ཀྱི་
བདག་མེད་པའི་གནས་ཚུལ་དེ་ལ་འཇུག་པ་ནི། སྣང་གྲགས་ཀྱི་ཆོས་རྣམས་རང་རང་གི་ངོ་
བོར་མེད་ན། གཞན་གྱི་ངོ་བོར་ལྟ་ག་ལ་ཡོད་དེ། གཤིས་ཅིར་ཡང་མ་གྲུབ་པའི་ཚུལ་དེ་ལ།
མཉམ་གཞག་ཏུ་རྣམ་རྟོག་གི་ཡུལ་ཟད་དེ། གང་དུ་ཡང་མི་འཛིན་ཅི་ཡང་མི་དམིགས་པའི་
ཚུལ་གྱིས་འཇུག་པ་ཡིན་ལ། རྗེས་ཐོབ་ཏུ་ནི་གནས་ལུགས་དང་རྗེས་སུ་མཐུན་པའི་ངེས་
ཤེས་ཀྱིས་ཀྱང་བརྟག་པར་བྱ་བ་ཁོ་ན་སྟེ། ཐེ་ཚོམ་དང་ལོག་པར་རྟོག་པ་སེལ་བར་བྱེད་
པའི་ཕྱིར་རོ། །ཅི་འོ་ན་ནི་ཆོས་ཉིད་ཀྱི་ཡེ་ཤེས་དེ་ཆོས་ཀྱི་བདག་མེད་ཡིན་པའི་ཕྱིར། རང་
གི་ངོ་བོས་ཡོད་པར་འདོད་པའི་དམ་བཅའ་བ་ཉམས་སོ་སྙམ་ན། བློ་གྲོས་ཁྲ་བོར་གྱུར་པ་
རྣམས་ཀྱི་རིག་པའི་འཆར་ཚུལ་དེ་ལྟར་འབྱུང་བ་བདེན་ཡང་། གང་ཞིག་མཆོག་ཏུ་རྣམ་པར་
དཀར་བའི་ཤེས་རབ་ཤིན་ཏུ་གསལ་བ་རྣམས་ཀྱིས་ནི། འདི་གཉིས་ཀྱི་ཁྱད་པར་གསལ་བ་
མཐོང་ངོ༌། །
དེ་ཡང་སྨྱོས་ཤིག་ཅེ་ན། ་གང་སྣང་ཞིང་གྲགས་པའི་ཆོས་འདི་དག་ནི། ཅི་སྟེ་རང་གི་
ངོ་བོས་ཡོད་པར་གྱུར་ན། སྣང་བ་དང་མཐུན་པའམ། གྲགས་པ་དང་མཐུན་པར་ཡོད་
དགོས་ཏེ། དཔེར་ན་མཚན་མོ་ཐོ་ཡོར་ལ་བལྟས་པས། མི་རེང་དུ་སྣང་བར་གྱུར་ན། གལ་
ཏེ་མིར་སྣང་བ་དེ་ངོ་བོས་ཡོད་ན་ནི། སྣང་བ་དང་མཐུན་པར་མིའི་མཚན་ཉིད་དུ་ཡོད་དགོས་
པ་ལས། དེ་ལ་མིའི་མཚན་ཉིད་མེད་པས་མི་རེང་དུ་སྣང་བ་དེ་ངོ་བོས་མ་གྲུབ་པ་ཡིན་ནོ། །མི་
རེང་དུ་སྣང་ཡང་དེར་མ་གྲུབ་ཕྱིན། རྨ་བྱ་དང་གླང་པོ་ལ་སོགས་པ་གཞན་དུ་ནི་སྣང་ཡང་མི་
སྣང་ན། གྲུབ་པ་ལྟ་སྨོས་ཀྱང་ཅི་དགོས་པ་བཞིན་ནོ། །དེའི་ཕྱིར་སྣང་གྲགས་ཀྱི་ཆོས་ཐམས་
ཅད་ནི། ཆོས་ཀྱི་བདག་མེད་པའི་ཕྱིར། རང་གི་ངོ་བོས་ཀྱང་མ་གྲུབ་བོ། །དོན་དམ་དབྱིངས་
སྨ45



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་ཡེ་ཤེས་ལ་ནི། སྣང་གྲགས་རྣམས་ལ་ཡོད་པར་འདོད་པའི་རང་གི་ངོ་བོ་དང་རང་གི་
མཚན་ཉིད་དེ་འདྲ་བ་མེད་པའི་ཕྱིར། ཆོས་ཀྱི་བདག་མེད་ཡིན་ལ། ངོ་བོས་གྲུབ་མ་གྲུབ་
ཅེས་པའམ་དེ་ཙམ་ཞིག་ལ་བསམས་ན་ནི། རང་གི་ངོ་བོས་མེད་པའང་ཡིན་ཏེ། སྒྲ་དང་
ཡིད་ཀྱི་བརྗོད་པས་དོན་དམ་དབྱིངས་ཀྱི་ཡེ་ཤེས་སུ་བསམས་པ་དེ་དང་ཀུན་རྫོབ་ཀྱི་ཤེས་
པ་གསལ་སྣང་ཅན་ལ། དོན་དམ་པའི་ཡེ་ཤེས་ལྟར་སྣང་བ་དེ་ནི། དོན་དམ་མ་ཡིན་པའི་
ཕྱིར་དང་། རང་གི་ངོ་བོས་མ་གྲུབ་པའི་ཕྱིར་རོ། །དེ་ལྟར་ཡང་། རྒྱལ་ཚབ་ཆེན་པོས། དེ་
བཞིན་བརྗོད་པ་རགས་པ་ཡིན། །ཅེས་གསུངས་ཏེ། སྒྲ་རྟོག་གི་ཀུན་ཏུ་བརྗོད་པའི་ཡུལ།
ཡོངས་གྲུབ་དོན་དམ་པའི་རྣམ་པ་འདྲ་རུང་དེ་ནི། དོན་དམ་མ་ཡིན་ཏེ་ཀུན་རྫོབ་ཀུན་
བཏགས་དང་གཞན་དབང་གིས་བསྡུས་པ་ཡིན་ནོ། །དེ་བས་ན་ཅི་ཙམ་དུ་ཆོས་ཀྱི་བདག་གི་
མཚན་ཉིད་ཅན་ཐམས་ཅད་ཡོངས་གྲུབ་དོན་དམ་པའི་རང་གི་ངོ་བོ་ཡོད་ཚུལ་དེར་མི་འགྱུར་ལ།
དོན་དམ་རང་གི་ངོ་བོས་ཡོད་ཚུལ་གཞན་ཡིན་པས། དེ་བདེན་པར་མེད་པས་འདི་བདེན་པར་
མེད་པར་མི་འགྱུར་རོ། །དཔེར་ན་སྒྱུ་མ་མཁན་གྱི་རྡེའུ་ལ་དམིགས་ནས་སྔགས་བཟླས་པས།
དབང་པོ་བསླད་པའི་མི་རྣམས་ལ་གླང་པོའི་གཟུགས་བརྙན་བྱུང་བ་ན་སྒྱུ་མར་སྣང་བའི་
གླང་པོའི་གཟུགས་ལ་གླང་པོའི་མཚན་ཉིད་མེད་པས། གནས་དེ་ན་གླང་པོ་གདོད་ནས་མ་
གྲུབ་ཀྱང་། དེའི་ཤུལ་ན་སྐྱེ་བོ་རྣམས་ཀྱི་མ་མཐོང་བའི་རྡེའུ་ཡོད་པ་མི་འགལ་བ་བཞིན་ནོ། །
གླང་པོར་སྣང་བ་དེ་ནི། རྡེའུ་དེ་ལས་སྐྱེས་པ་ཡང་མ་ཡིན། དེ་ལས་གཞན་པ་ལས་སྐྱེས་པ་
ཡང་མ་ཡིན། རྡེའུ་དེས་དེ་བསྐྱེད་པ་ཡང་མ་ཡིན། མི་རྣམས་ཀྱིས་ཀྱང་རྡེའུ་དེ་ཉིད་གླང་པོར་
མཐོང་བ་ཡང་མ་ཡིན། རྡེའུ་མ་ཡིན་པའི་གཞན་ཞིག་གླང་པོར་མཐོང་བ་ཡང་མ་ཡིན་ཏེ།
སྔགས་དང་རྫས་དང་སྒྱུ་མ་མཁན་པོའི་བསམ་གཏན་དང་། རྡེའུ་ལ་དམིགས་པའི་ཡིད་ལ་
བྱེད་པ་རྣམས་འཛོམས་པ་ལས། མི་རྣམས་ལ་གླང་པོ་ཆེའི་རྣམ་པ་ཙམ་ཞིག་མཐོང་བར་ཟད་
~46



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དེ། དངོས་གནས་ལ་མེད་པའི་གླང་པོ་ཆེ་མཐོང་བ་ན་དེའི་ཤུལ་ན། མི་རྣམས་ཀྱིས་མ་མཐོང་
བའི་རྡེའུ་ནི་ཡོད་དོ། །གླང་པོ་དང་རྡེའུ་གཉིས་བསྐྱེད་བྱ་སྐྱེད་བྱེད་མ་ཡིན་ཀྱང་། རྡེའུ་མེད་ན་
ནི་དེ་ཡང་མི་འབྱུང་ངོ་། །སྐྱེ་བོ་རྣམས་ཀྱིས་མཐོང་བའི་གླང་པོ་དང་། མ་མཐོང་བའི་རྡེའུ་
གཉིས་མཚན་གཞི་ཡང་གཅིག་མ་ཡིན་ཅིང་། སྒྱུ་མའི་གླང་པོ་ལ་གླང་པོ་ཆེའི་མཚན་ཉིད་མེད་
པས། རྡེའུ་ལ་རྡེའུ་མཚན་ཉིད་མེད་པར་མི་འགྱུར་ལ། རྡེའུ་དེ་ལ་གླང་པོ་ཆེའི་མཚན་ཉིད་མེད་
པས་རྡེའུ་དེ་གླང་པོ་ཆེར་མི་འགྱུར་མོད་ཀྱང་། རྡེའུ་མ་ཡིན་པར་མི་འགྱུར་རོ། །ཞེས་འཇིག་
རྟེན་དུ་གྲགས་པ་ཡིན་ནོ། །དེ་བཞིན་དུ་འདིར་ཡང་སྦྱར་ཏེ། དོན་དམ་པའི་དབྱིངས་དེ་ཡོད་
པ་དང་། དེ་ལ་ལོག་པར་དམིགས་པའི་རྣམ་པར་རྟོག་པ་དང་ལས་དང་ཉོན་མོངས་པ་
རྣམས་ཀྱི་རྒྱུ་རྐྱེན་ཚོགས་པ་ལས་འཁོར་བའི་སྣང་བ་སྣ་ཚོགས་པ་འདི་སེམས་ཅན་རྣམས་ལ་
སྣང་བར་འགྱུར་རོ། །དོན་དམ་དབྱིངས་དེས་འཁོར་བ་བསྐྱེད་པ་ཡང་མ་ཡིན་ལ། འཁོར་བ་
དེ་ལས་སྐྱེས་པ་ཡང་མ་ཡིན། དབྱིངས་དེ་མ་ཡིན་པའི་ཚུགས་ཐུབ་ཀྱི་དངོས་པོ་གཞན་ལ་
བྱུང་བ་ཡང་མ་ཡིན། སེམས་ཅད་རྣམས་ལའང་ཆོས་དབྱིངས་དེ་ཀུན་རྫོབ་འཁོར་བར་སྣང་
བའང་མ་ཡིན། དེ་མ་ཡིན་པའི་ཚུགས་ཐུབ་གཞན་ཞིག་འཁོར་བར་བྱུང་བའང་མ་ཡིན་ཏེ།
གཞན་དུ་ན་བདེན་པར་མེད་བཞིན་དུ་སྣང་བའི་ལས་ཉོན་རྣམ་རྟོག་འཁྲུལ་བས། གནས་
ལུགས་ལ་ལོག་པར་ཞུགས་པ་ཙམ་ལས། ཀུན་རྫོབ་ཀྱི་སྣང་བ་མཐའ་དག་སྣང་བར་ཟད་
དོ། །
གནས་ལུགས་ལ་དེ་མེད་ཀྱང་སེམས་ཅན་རྣམས་ཀྱིས་མཐོང་བའི་འཁོར་བ་ཀུན་
རྫོབ་དེའི་ཤུལ་ན། སེམས་ཅན་རྣམས་ཀྱིས་མི་མཐོང་བའི། དོན་དམ་ཆོས་ཉིད་བདེ་བར་
གཤེགས་པའི་སྙིང་པོ་ནི་གནས་ལུགས་ལ་རྟག་ཏུ་ཡོད་དོ། །དོན་དམ་དང་ཀུན་རྫོབ་གཉིས་
བསྐྱེད་བྱ་སྐྱེད་བྱེད་མ་ཡིན་ཀྱང་། ཅི་སྟེ་དོན་དམ་མེད་པ་ཞིག་སྲིད་ན་ནི། སེམས་ཅན་སུ་ལ་
ལས་
~47



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་ཀུན་རྫོབ་ཀྱི་སྣང་བ་མི་འབྱུང་ངོ་། །སེམས་ཅན་རྣམས་ཀྱིས་མཐོང་བའི་ཀུན་རྫོབ་དང་།
མ་མཐོང་བའི་དོན་དམ་གཉིས་མཚན་གཞི་ཡང་གཅིག་མ་ཡིན་ལ། ཀུན་རྫོབ་རྣམས་ལ་རང་
རང་གི་མཚན་ཉིད་མེད་ཀྱང་། དོན་དམ་ལ་རང་གི་མཚན་ཉིད་མེད་པར་མི་འགྱུར་ཞིང་། དོན་
དམ་ལ་ཀུན་རྫོབ་ཀྱི་མཚན་ཉིད་མ་གྲུབ་ཀྱང༌། དོན་དམ་མེད་པར་ཡང་མི་འགྱུར་རོ། །
གཟུགས་སོགས་ལ་རྣམ་པར་དཔྱད་པའི་ཚེ་གཟུགས་སོགས་ཀྱི་མཚན་ཉིད་མ་གྲུབ་ན།
གཟུགས་སོགས་ངོ་བོས་མི་འགྲུབ་པ་ཡིན་ཀྱང་། གཟུགས་སོགས་མ་ཡིན་པ་ཞིག་ལ་
གཟུགས་སོགས་ཀྱི་མཚན་ཉིད་མེད་པས། དེ་ངོ་བོས་མ་གྲུབ་པར་མི་འགྲོ་སྟེ། བ་ལང་དུ་
སྣང་བ་ལ་བ་ལང་གི་མཚན་ཉིད་མེད་ན། བ་ལང་དུ་སྣང་བ་དེ་འཁྲུལ་སྣང་ཡིན་པའི་རྒྱུ་
མཚན་དུ་འགྲོ་ཡི་མིར་སྣང་བ་ལ་བ་ལང་གི་མཚན་ཉིད་མེད་ཀྱང་། རྒྱུ་མཚན་དེས་མི་མེད་
དུ་མི་འགྱུར་བ་བཞིན་ནོ། །དེས་ན་ཀུན་རྫོབ་ཀྱི་ཆོས་གང་དང་གང་ལ་རང་གི་ངོ་བོས་གྲུབ་
ན་ཆོས་ཀྱི་བདག་ཡོད་པར་འགྲོ་རྒྱུའི་ངོ་བོས་གྲུབ་ཚུལ་དང་། དོན་དམ་རང་གི་ངོ་བོས་གྲུབ་
ཚུལ་གཉིས། ངོ་བོས་གྲུབ་པའི་བློ་རྩེ་གཏད་མཚམས་མི་འདྲ་ཞིང་། ངོ་བོས་གྲུབ་ཚུལ་མི་འདྲ་
བས་ཆོས་ཀྱི་བདག་མེད་དང་རང་གི་ངོ་བོས་བདེན་པར་གྲུབ་པ་མི་འགལ་ལོ། །དཔེར་ན་
བ་ལང་རང་གི་མཚན་ཉིད་ཀྱིས་གྲུབ་ན། ནོག་ལྐོག་ཤལ་ཅན་ཡིན་དགོས་ཀྱང༌། མི་རང་གི་
མཚན་ཉིད་ཀྱིས་གྲུབ་པ་ལ། ནོག་ལྐོག་ཤལ་ཅན་ཡིན་མི་དགོས་པ་བཞིན་ཀུན་རྫོབ་རང་གི་
མཚན་ཉིད་ཀྱིས་གྲུབ་ན། རྣམ་ཤེས་ལ་ཇི་ལྟར་སྣང་བ་ལྟར་དང་། རྣམ་རྟོག་གིས་ཇི་ལྟར་
བཟུང་བ་ལྟར་གྲུབ་དགོས་ཀྱང་། དོན་དམ་རང་གི་ངོ་བོས་གྲུབ་པ་ལ། རྣམ་ཤེས་དང་རྣམ་
རྟོག་ལ་སྣང་བ་ལྟར་གྲུབ་མི་དགོས་སོ། །དེ་བས་ན་ཀུན་རྫོབ་ནི་ཡོད་ན་གཅིག་དང་དུ་མ་
གང་རུང་དུ་ཡོད་དགོས་ཏེ། གཅིག་དང་དུ་མ་གང་ཡང་མ་ཡིན་པ། རྣམ་ཤེས་རྟོག་པའི་ཡུལ་
དུ་མི་རུང་བ། ཀུན་རྫོབ་ཏུ་གྱུར་ཚད་ཤེས་རྟོག་ཁོ་ནས་བཞག་ཅིང་། ཤེས་རྟོག་གི་ཡུལ་ཁོ་
48ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ནར་ངེས་པའི་ཕྱིར་རོ། །དོན་དམ་ནི་གཅིག་དང་དུ་མ་ལས་འདས་ཀྱང་། རྣམ་ཤེས་དང་
རྟོགས་པའི་ཡུལ་མ་ཡིན་པའི་ཕྱིར། སྐྱོན་དེ་མེད་དེ་ཤེས་རྟོག་གི་ཡུལ་མ་ཡིན་ཅིང་ཤེས་རྟོག་
གིས་བཞག་པ་མ་ཡིན་པ་ལ། གཅིག་དང་དུ་མ་གཉིས་མིན་འགལ་བ་མེད་པའི་ཕྱིར་རོ། །
དེས་ན་ཀུན་རྫོབ་རྣམས་ནི་ཡོད་ན་དངོས་པོ་དངོས་མེད་གཅིག་དུ་མ་ལ་སོགས་པ་
འགལ་འབྲེལ་ཅན་དང༌། ཀུན་རྫོབ་ཀྱི་བློའི་དཔྱད་བྱར་ཡོད་པ་དང་། སྤྲོས་པའི་ཚུལ་དུ་
ཡོད་དགོས་ལ། དོན་དམ་ནི་དེ་དག་ཏུ་མེད་ཀྱང་། ཡེ་ཤེས་ཆེན་པོའི་རང་རིག་རང་མྱོས་སྤྲོས་
བྲལ་རྣམ་པ་ཐམས་ཅད་པར། གདོད་ནས་རྟག་ཏུ་གནས་ཤིང་སྐྱེ་འགག་གནས་གསུམ་དང་
བྲལ་བས། དོན་དམ་པའི་ངོ་བོས་ཡོད་ཅིང་། གནས་ལུགས་སུ་བདེན་ལ། སྤྲོས་བྲལ་གྱི་ངོ་
བོར་རྟག་པ་བརྟན་པ་ཐེར་ཟུག་པ། ཞི་བ་གཡུང་དྲུང་ཆེན་པོའི་ངང་དུ་གནས་པ་ཡིན་ནོ། །
དཔེར་ན་སྒྱུ་མའི་ཚོགས་པ་གཅིག་ཉིད་ལས། སྒྱུ་མ་དཔག་ཏུ་མེད་པ་བྱུང་ན་སྤྲུལ་པ་མ་
ཡས་པ་དེའི་གཞི་རྟེན་ནི་ཚོགས་པ་གཅིག་པུ་དེ་ཡིན་ལ། ཚོགས་པ་གཅིག་པུ་དེས་སྤྲུལ་པ་
དེ་ཀུན་ལ་ཁྱབ་པར་གྲགས་པ་དང་། རྣམ་པར་དཔྱད་ན་སྒྱུ་མ་སྤྲུལ་པ་དེ་ནི་གདོད་ནས་མེད་
པའི་ཕྱིར། ཚོགས་པས་ཁྱབ་རྒྱུ་མ་གྲུབ་ཅིང་། ཚོགས་པ་ལ་བརྟེན་མཁན་ཡང་མེད་མོད་ཀྱི།
དཔྱད་པ་མ་བྱས་པར། སྣང་བ་དང་ཚོགས་པ་གཉིས་ཀའི་སྟེང་ནས་བསད་པའི་ཚེ། ཁྱབ་པ་
དང་བརྟེན་པའི་རྣམ་གཞག་འཇོག་པར་ལྟར། ཀུན་རྫོབ་ཀྱི་ཤེས་བྱ་ཐམས་ཅད་ཀྱང་དོན་
དམ་དབྱིངས་ལ་བརྟེན་པ་དང་། དོན་དམ་དབྱིངས་ཀྱིས་ཤེས་བྱ་ཐམས་ཅད་ལ་ཁྱབ་བོ་
ཞེས་འཇོག་ཅིང་། དཔྱད་ན་ཀུན་རྫོབ་གདོད་ནས་མེད་པའི་ཕྱིར། དོན་དམ་དབྱིངས་ཀྱིས་
ཁྱབ་པར་བྱ་རྒྱུ་གཏོར་ལ། དོན་དམ་ལ་རྟེན་མཁན་ཡང་མ་གྲུབ་བོ། །འོན་ཀྱང་ཀུན་རྫོབ་ཀྱི་
སྣང་བ་ཤར་བ་ཐམས་ཅད་ཀྱི་ཤུལ་ན། གནས་ཚུལ་ལ་དོན་དམ་གཅིག་པུ་གནས་ཤིང་། དེ་
ནི་སྣང་བ་ཀུན་ལ་ཉེ་རིང་ཡང་མེད་པའི་ཕྱིར། ཀུན་ལ་ཁྱབ་པ་ནི་ཡིན་ལ། འགྱུར་བ་མེད་
~49ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅིང་སྐྱེ་འགག་གནས་གསུམ་དང་བྲལ་བའི་ཕྱིར་རྟག་པ་ཡང་ཡིན་ནོ། །ཟབ་མོ་མཐར་ཐུག་
གི་དབང་དུ་བྱས་པའི་ཁྱབ་རྟག་ནི་དེ་ཡིན་ལ། ཇི་སྐད་དུ། དེ་ལྟར་མཛད་པ་རྒྱ་ཆེའི་ཕྱིར། །
སངས་རྒྱས་ཁྱབ་པར་ངེས་པར་བརྗོད། །དེ་ཉིད་ཟད་པ་མེད་པའི་ཕྱིར། །རྟག་པ་ཞེས་ཀྱང་
བརྗོད་པ་ཡིན། །ཞེས་གསུངས་པ་ལྟ་བུ་ནི། ཀུན་རྫོབ་གཙོ་བོར་བྱས་པའི་ཁྱབ་རྟག་ཡིན་
ནོ། །
དེ་བས་ན་ཆོས་ཀྱི་བདག་མེད་རྣམ་གྲངས་དུ་མས་བསྟན་པའི་སྙིང་པོ་ནི། བདེ་
གཤེགས་སྙིང་པོ་རང་རིག་འགྱུར་མེད་རྣམ་པ་ཐམས་ཅད་པ་དེ་ལ། གློ་བུར་དྲི་མ་སྣང་ཞིང་
གྲགས་པའི་ཆོས་གང་ཡང་མ་གྲུབ་པ་འདི་ཉིད་ཡིན་ནོ། །དེ་ཡང་དེ་ལ་དེ་མ་གྲུབ་པའི་ཆ་
ཙམ་ནས་འཇོག་པ་མ་ཡིན་གྱི། མ་གྲུབ་པས་ཁྱད་པར་དུ་བྱས་པའི་རིག་པའི་ཡེ་ཤེས་ཉིད་
དོན་གྱི་གཙོ་བོར་བཟུང་ངོ་། །དེས་ན་དགག་གཞི་གཟུགས་སོགས་ཆོས་རྣམས་དགག་བྱ་
བདེན་གྲུབ་ཀྱིས་སྟོང་པ་ཙམ་ཆོས་ཀྱི་བདག་མེད་པའི་དོན་དུ་འདོད་པ་ནི། འཇིག་རྟེན་ཕལ་
པའི་རྣམ་རྟོག་ལས། སྟོང་ཉིད་ཀྱི་ཕྱོགས་ལ་བློ་ཁ་ཅུང་ཟད་འཕགས་པ་ཙམ་གྱི་རྣམ་རྟོག་
རགས་པ་ཡིན་ལ། ཡང་སྣང་གྲགས་ཀྱི་ཆོས་ཐམས་ཅད་གདོད་མ་ནས་ཡོད་མ་མྱོང་ཞིང་།
གྲུབ་ན་ཡོད་པར་གྲུབ་དགོས་པ་འཐད་ཀྱང་། ཡོད་པ་མ་གྲུབ་ཕྱིན་མེད་པ་ངོ་བོས་གྲུབ་པ་
ནི་སྤྱི་ལྡོག་ནས་ཡེ་མི་སྲིད་པར་གོ་ནས། ཡོད་མེད་ཡིན་མིན་གྱི་སྤྲོས་པ་དང་བྲལ་ཙམ་ཆོས་ཀྱི་
བདག་མེད་ཀྱི་དོན་དུ་འདོད་པ་ཡང་། དེ་ཙམ་གྱི་ཕྱོགས་ནས་ནོར་བ་ནི་མ་ཡིན་མོད། ཆོས་
བདག་མེད་པའི་དོན་གྱི་ཕྱེད་ཙམ་ལས་མ་རྟོགས་སོ། །ལྟ་བ་དེའི་སྟེང་དུ་རང་སྟོང་སྨྲ་བར་
གྲགས་པ་ཐམས་ཅད་དོན་དམ་དབྱིངས་ཀྱང་སྣང་གྲགས་རྣམས་དང་ཁྱད་པར་མེད་པར་
བདེན་པར་མ་གྲུབ་པ་དང་། བདེ་གཤེགས་སྙིང་པོ་ཡོན་ཏན་ཅན་ཤེས་བྱ་ལ་མི་སྲིད་པར་
འདོད་པ་དང་། ཡེ་ཤེས་ནི་དོན་དམ་དབྱིངས་མ་ཡིན་པར། ཀུན་རྫོབ་ཁོ་ནར་འདོད་པ་དང་།
~50



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དེ་དག་དེ་སྟོན་པའི་གསུངས་རབ་རྣམས་ཀྱང་དྲང་དོན་ནོ་ཞེས་སྨྲ་ཞིང་སྐུར་བ་འདེབས་ལ།
གཞན་སྟོང་དབུ་མ་ཆེན་པོའི་གྲུབ་མཐའ་གསལ་བར་མཛད་པའི་སྐྱེས་ཆེན་བྱང་ཆུབ་སེམས་
དཔའ་རྣམས་ལ་སྡང་སྨྲས་བྱེད་པ་ནི། ཤིན་ཏུ་འཁྲུལ་ཚབས་ཆེ་བ་སྟེ་སྡིག་པའི་ལས་རླབས་
ཆེན་པོའི་མཐུ་ལས། ངན་སོང་ནས་ངན་སོང་དུ་འགྲོ་བ། བདུད་དང་སྡིག་པའི་གྲོགས་པོས་
ཡོངས་སུ་བཟུང་བའོ། །
རང་གིས་ཡང་ནས་ཡང་དུ་ཆོས་ཟབ་མོ་དང་དམ་པ་རྣམས་ལ་སྐུར་བ་འདེབས་
བཞིན་པ་ནི་འདི་སྐད་དུ། བདེན་པ་གཉིས་པོ་རྣམ་ཕྱེ་ཡང་། །ཤིན་རྟ་ཆེ་དག་རྨོངས་ཉིད་ན། །
ཞེས་རང་ཡོན་ཏན་ཆེན་པོར་ང་རྒྱལ་བའི་ཁེང་ཚིག་དང་། དམ་པ་རྣམས་ལ་སྡང་སྨྲས་མི་
བཟད་པ་བྱས་ཟིན་ནས། ཡང་འདི་སྐད་ཅེས། མི་ཡང་ཤིན་ཏུ་རྙེད་པར་དཀའ། །བློ་སྦྱངས་
ཉམས་ཡང་རབ་ཏུ་ཆུང་། །འཁོར་བའི་དགོན་པ་བགྲོད་པར་དཀའ། །སྲོག་ཀྱང་ཤིན་ཏུ་
གཡོ་བ་ཡིན། །བཤེས་གཉེན་བཟང་པོ་རྙེད་པར་དཀའ། །མོས་པ་མེད་དུ་ཟིན་ན་ཡང་། །
རབ་ཏུ་སྡང་བ་གང་དུ་དགོས། །ཞེས་གཞན་བསླུ་བའི་ཁ་ཚིག་མཁས་མཁས་ལྟར་སྨྲ་སྟེ། མི་
ལུས་རྙེད་དཀའ་ཞིང་། ཆོས་ཟབ་མོ་དང་མཇལ་བའི་སྐབས་སུ། སྡང་སེམས་མ་བྱེད་ཅིག་
ཅེས་གཞན་ལ་སྨྲས་ཀྱང་། ཡང་དེ་མ་ཐག་ཏུ། སྡང་བས་ཚིག་པ་ཁྱོད་ལ་ནི། །དལ་བ་འབྱོར་
པའང་རིང་བར་གསལ། ཞེས་ཞེ་སྡང་གི་ཚིག་རྩུབ་ཤོར་བས། གཞན་ལ་སྨྲས་པའི་སྐྱོན་དེ་
རང་ཉིད་ལ་དེ་འཕྲལ་ཁོ་ནར་ཐོག་ཏུ་བབ་པ་དང་། ཡང་ཁ་ཅིག་རང་གིས་མདོ་སྡེ་ཟབ་མོ་
རྣམས་ཚིག་དོན་དང་ཡེ་མི་མཐུན་པའི་སྐྱོགས་བཤད་འབའ་ཞིག་གིས་དགོངས་དོན་ལོག་
པར་འགྲེལ་ཞིང་། རྣམ་པ་དེ་ལྟའི་མདོ་སྡེ་གཞན་ཡང་ནི། དྲང་དོན་ཉིད་དུ་ལུང་འདིས་
གསལ་བར་བྱེད། ཅེས་མདོ་སྡེ་འགའ་ཞིག་གི་ཚིགས་ལ་འཁྱོག་བཤད་ཀྱིས་བསྒྲིབ་མི་ཐུབ་
པར་ཤིན་ཏུ་གསལ་བ་རྣམས། དྲང་དོན་ཁོ་ནའོ་ཞེས་བཀྲལ་ནས། ཅི་ཏོལ་ཆེན་པོས་རྒྱལ་
51ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བའི་བསྟན་པ་མ་རུང་པར་བྱེད་བཞིན་དུ། རྒྱལ་བའི་གསུང་ལ་ཡིད་ཆེས་པར་བྱེད་པའི་
དམ་པ་རྣམས་ལ། འདི་དག་གིས་བཀའི་དོན་ལོག་པར་སྨྲས་སོ། །ཞེས་ཟེར་བ་ནི་རང་སྐྱོན་
གཞན་ལ་བགོད་པར་བྱེད་པ། ་གཡོ་སྒྱུ་ཅན་གྱི་རྣམ་ཐར་ཏེ། རང་གི་སློབ་མ་རྣམས་བསླུ་
བར་བྱེད་པའོ། །དེ་བཞིན་དུ་ཆེས་ཆེར་གྲགས་པ་ལེགས་ལྡན་གྱིས་ཀྱང་། འཕགས་པ་
ཐོགས་མེད་རྒྱལ་བས་ལུང་མ་བསྟན་ཅེས་སྨྲས་སྣང་ན། འཇམ་དཔལ་གྱི་རྩ་བའི་རྟོག་པ་མ་
མཐོང་བར་བབ་ཅོལ་བསྟེན་པའམ། མཐོང་ཡང་བྱེད་པའི་སྒྱུ་ཐབས་གང་རུང་ལས་མ་འདས་
ལ། སློབ་དཔོན་དབྱིག་གཉེན་གྱི་ལེགས་བཤད་མང་པོ་ཞིག་བསྐུས་ནས་རང་གིས་ཤེས་པ་
སྐད་དུ་སྨྲ་ཞིང་། ཡང་སྐབས་གཞན་དུ་དབྱིག་གཉེན་ཤིན་ཏུ་འགོག་པར་བྱེད་པ་ཡང་གཡོ་
ཅན་གྱི་རྣམ་ཐར་རོ། །
འོན་ཏེ་སྣང་གྲོགས་ཐམས་ཅད་གདོད་ནས་སྟོང་པའི་སྤྲོས་བྲལ་དུ་ཁས་བླངས་ཏེ།
དོན་དམ་པའི་ཡེ་ཤེས་ལ་དགག་སྒྲུབ་གང་ཡང་མི་བྱེད་པར། བཏང་སྙོམས་སུ་འཇོག་ན་ནི།
སྐུར་འདེབས་མ་བྱས་པའི་ཕྱིར་ཉེས་པའང་མེད་ལ། སྟོང་ཉིད་ཐུན་མོང་བ་ལ་མོས་པས་
འཇུག་པའི་ཕྱིར། རང་གི་སྐལ་བ་དང་འཚམས་པའི་ཆོས་དེ་ཙམ་ལ་འཇུག་པ་ཡང་ངོ་མཚར་
ཆེ་སྟེ། སྔོན་གྱི་ངོ་བོ་ཉིད་མེད་པར་སྨྲ་བ་རྣམས་བཞིན་ནོ། །སྣང་གྲགས་ཀྱི་ཆོས་ཐམས་ཅད་
ནི་གདོད་མ་ནས་མ་གྲུབ་ལ། དེའི་ཕྱིར་སྤྲོས་པ་ཐམས་ཅད་དང་བྲལ་བའི་ཡེ་ཤེས་འགྱུར་
མེད་མཁའ་ཁྱབ་ནི། ཆོས་ཀྱི་བདག་མེད་ཀྱི་དོན་ཡོངས་སུ་རྫོགས་པ་ཡོངས་སུ་དག་པ་གྱ་
ནོམ་པའོ། །ཤིན་ཏུ་སྤྲོས་པས་ཆོག་གོ། །དེ་ལྟར་ན། དོན་དམ་དབྱིངས་དེ་མཚན་མས་
སྟོངས་པ་ནི་སྟོང་ཉིད་ཡིན་ལ། མཚན་མ་ཡང་དངོས་པོའམ་དངོས་པོ་ལ་བརྟེན་པ་ཁོ་ན་སྟེ།
དངོས་པོ་དེ་ཡང་ཕུང་པོ་ལྔར་འདུས་སོ། །
དེ་ལ་དབང་པོ་ལྔ་དང་གཟུགས་སྒྲ་དྲི་རོ་རྣམས་ནི་འབྱུང་བ་ལས་བྱུང་བ་སྟེ་འབྱུང་
~52ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ལས་གྱུར་པ་ཡིན་པའི་དོན་དང་། དེ་བཞིན་དུ་རེག་བྱའི་ནང་ཚན་ཡང་། ཡང་ལྕི་དང་འཇམ་
རྩུབ་ལ་སོགས་པ་ཡང་འབྱུང་བའི་འབྲས་བུ་དང་། འབྱུང་བ་རྣམས་ཀྱང་རེག་བྱ་ཡིན་པར་
འདོད་ན། དེ་དག་རང་བཞིན་གྱིས་གྲུབ་པར་མི་འདོད་དེ། རྒྱུ་མིག་གི་བཟུང་བྱ་མ་ཡིན་པ་
འབྱུང་བ་རྣམས་ལས། འབྲས་བུའི་དངོས་པོ་མིག་གི་བཟུང་བྱར་གྱུར་པའི་གཟུགས་ཀྱི་སྐྱེ་
མཆེད་མི་སྐྱེ་བར་ཐལ་ཏེ། གཟུགས་དང་རེག་བྱ་ངོ་བོ་ཉིད་ཀྱིས་གྲུབ་པའི་ཐ་དད་ཡིན་པའི་
ཕྱིར་ཞེས་དང་། ཁ་དོག་དང་དབྱིབས་རང་གི་ངོ་བོ་ཉིད་ཀྱིས་མ་གྲུབ་སྟེ། རྒྱུ་འབྱུང་བ་ལས་
བལྟོས་པའི་ཕྱིར། ཞེས་རྟེན་འབྲེལ་གྱི་གཏན་ཚིགས་དང་། ཚོར་བ་ཡང་རང་བཞིན་གྱིས་གྲུབ་
པ་མེད་དེ། ཚོར་བ་བདེ་སྡུག་རྣམས་རྒྱུ་ཡིད་དུ་འོང་བ་དང་མི་འོང་བ་ལ་བལྟོས་པའི་ཕྱིར་རོ། །
འདུ་ཤེས་ནི་མཚན་མར་འཛིན་པའི་བདག་ཉིད་ཡིན་ལ། མཚན་མ་དེ་ཡང་མིང་དང་དོན་
འདྲེས་པར་འཛིན་པའི་བདག་ཉིད་ཡིན་ན། མིང་དང་དོན་ཐ་དད་མ་ཡིན་པར་ངོ་བོ་གཅིག་
ན་ནི། མེ་ཞེས་བརྗོད་པས་བརྗོད་པ་པོའི་ཁ་ཚིག་པར་ཐལ་བར་འགྱུར་ལ། ངོ་བོ་ཉིད་ཀྱིས་
ཐ་དད་པར་གྲུབ་ན་ནི། མིང་ལས་དོན་རྟོགས་པ་མེད་པར་འགྱུར་ཏེ། ངོ་བོ་ཉིད་ཀྱིས་ཐ་
དད་ན་འབྲེལ་པ་མེད་པར་འགྱུར་བའི་ཕྱིར་རོ། །འདི་ནི་གཅིག་དུ་བྲལ་གྱི་རིག་པར་གཏོགས་
ཏེ། མིང་དང་དོན་དག་ངོ་བོ་ཉིད་ཀྱིས་མེད་དེ། ངོ་བོ་ཉིད་ཀྱིས་གཅིག་པ་ཡང་མ་ཡིན་དུ་མ་
ཡང་མ་ཡིན་པའི་ཕྱིར་གཟུགས་བརྙན་བཞིན་ནོ། །ཞེས་པ་ནི་རྩ་བའི་སྦྱོར་བའོ། །དེའི་
རྟོགས་གྲུབ་པ་ནི་གོང་དུ་བསྟན་པ་དེའོ། །འདི་བྱེད་ནི་ལས་ཡིན་ལ། བྱེད་པ་པོའི་སྐྱེས་བུའི་
གང་ཟག་གི་འདོད་པའི་ཡུལ་ལ་ལས་ཞེས་བྱའོ། །སྐྱེས་བུ་གང་ཟག་དེ་ནི་བསོད་ནམས་བྱ་
བའི་ལས་ཀྱང་མངོན་པར་འདུ་བྱེད་ཅེས་དང་། བསོད་ནམས་མ་ཡིན་པའི་ལས་དང་།.མི་
གཡོ་བའི་ལས་ལའང་དེ་ལྟར་སྟོན་པས་གསུངས་པ་ནི། ཐ་སྙད་ཙམ་དུ་བསྟན་པ་ཡིན་གྱི་
དོན་དམ་པར་ན་དེ་མ་ཡིན་ནོ། །ལས་ངོ་བོ་ཉིད་ཀྱིས་མ་གྲུབ་སྟེ། བྱེད་པ་པོ་ལ་བལྟོས་པའི་
~53



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱིར་རོ། །སྐྱེས་བུ་གང་ཞིག་པ་མེད་ན་བུར་མི་འགྱུར་བ་བཞིན་ནོ། །
བྱེད་པོ་ཡོད་པའི་ཕྱིར་ལས་ཀྱང་ཡོད་སྙམ་ན། བྱེད་པ་པོ་ངོ་བོ་ཉིད་ཀྱིས་མ་གྲུབ་སྟེ།
ལས་མ་གྲུབ་པར་བྱེད་པ་པོ་མི་འཐད་པ་ནི་ལོ་ཐོག་མེད་ན་རྔ་བར་བྱེད་པ་པོ་མི་འབྱུང་བ་
བཞིན་ནོ། །དེ་ལྟར་ན་ལས་དང་བྱེད་པ་པོ་རྣམས་ཕན་ཚུན་བལྟོས་པས། གཉིས་ཀར་ཡང་མ་
གྲུབ་སྟེ། འོན་ཀྱང་འཁྲུལ་བའི་སྣང་ངོ་དང་། རྟོག་ངོ་ཙམ་དུ་ལས་དང་བྱེད་པ་ཡོད་དོ། །དེ་ནི་
རྟེན་འབྲེལ་ཙམ་སྟེ་ངོ་བོ་ཉིད་ཀྱིས་གྲུབ་པའི་བྱེད་པ་པོའི་བྱེད་པ་ཡང་མེད་ལ། བྱེད་པོས་
འབྲས་བུ་ལ་ལོངས་སྤྱོད་པའང་མེད་ཅིང་
། བསོད་ནམས་གསོག་པ་ལ་སོགས་པའང་མེད་
དོ། །ལས་དང་བྱེད་པ་པོ་དེའང་ངོ་བོ་ཉིད་ཀྱིས་མ་གྲུབ་སྟེ། རྒྱུ་དང་རྐྱེན་གྱི་རྟེན་འབྲེལ་ལས་
སྐྱེས་པའི་ཕྱིར་སྒྱུ་མ་བཞིན་ནོ། །ཇི་སྐད་དུ། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་
སྐྱེ་བའི་རང་བཞིན་ཡོད་མ་ཡིན། །རྐྱེན་ལས་རག་ལས་གང་དེ་སྟོང་བར་མཐོང་། །གང་གིས་
སྟོང་ཉིད་ཤེས་དེ་བག་ཡོད་ཡིན། །ཅེས་རྣམ་པར་ཤེས་པ་མེད་ན་ནི་ཤེས་བྱ་ཡུལ་ཡང་མི་
འགྲུབ་སྟེ། མིག་ཤེས་ཅི་ཡང་མི་སྲིད་ན་ནི། གཟུགས་ཡེ་མེད་པར་འགྱུར་ཏེ། མིག་གིས་
མཐོང་བའི་དངོས་པོ་མི་སྲིད་པར་འགྱུར་པའི་ཕྱིར་རོ། །དེ་བཞིན་དུ་ཤེས་པ་མིག་ཤེས་བདེན་
པར་མི་འགྲུབ་པས། ཤེས་བྱ་གཟུགས་ཀྱང་བདེན་པར་མེད་ལ། གཟུགས་ཡེ་མེད་ན་མིག་
ཤེས་སྐྱེ་བ་མི་སྲིད་པ་ལྟར། གཟུགས་བདེན་པར་མ་གྲུབ་ན། དེ་མཐོང་བའི་མིག་ཤེས་ཀྱང་
བདེན་པར་མི་འགྲུབ་སྟེ། རྣམ་པར་ཤེས་པ་ནི་དམིགས་པའི་རྐྱེན་ལ་བལྟོས་པའི་ཕྱིར་རོ། །
དེས་ན་འདི་ལྟར་མིག་ཤེས་རང་གི་ངོ་བོས་མ་གྲུབ་སྟེ་གཟུགས་ལ་བརྟེན་ནས་སྐྱེ་
དགོས་པའི་ཕྱིར། གཟུགས་རང་གི་ངོ་བོས་མ་གྲུབ་སྟེ། མིག་ཤེས་ཀྱིས་མཐོང་བ་ལ་བརྟེན་
ནས་གཟུགས་སུ་འཇོག་དགོས་པའི་ཕྱིར། གཉིས་ཀར་བདེན་པ་མ་ཡིན་ཏེ། ཕན་ཚུན་
གཅིག་ལ་གཅིག་བལྟོས་པའི་ཕྱིར་རོ། །དེ་བས་ན་ཕུང་པོ་རྣམས། སྒྱུ་མ་དང་། རྨི་ལམ་དང་།
54ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྨིག་སྒྱུ་དང་། དྲི་ཟའི་གྲོང་ཁྱེར་བཞིན་དུ། སྣང་ལ་རང་བཞིན་མེད་པའོ། །
དེ་ལྟར་ཡང་དག་འཕགས་པ་རྒྱན་སྡུག་པོ་བཀོད་པ་ལས། འདི་ལ་ཁམས་རྣམས་
གང་ཡང་མེད། །ཕུང་པོ་ལྔ་དང་རྣམ་ཤེས་ཀྱང་། །མིང་དང་གཟུགས་དག་རྒྱུར་བྱས་ཤིང་། །
ལུས་ཅན་རྣམས་ཀྱི་ཡིད་ཀྱང་སྟེ། །ཇི་ལྟར་མེ་ནི་ཤིང་དབང་གིས། །འབར་ཏེ་འབར་བར་
རྟོག་པ་མེད། །དེ་བཞིན་ཕུང་པོ་ཤིང་རྟ་སྟོང་། །ཅི་ཕྱིར་རྣལ་འབྱོར་འཇུག་མི་བྱ། །རི་དྭགས་
སྲེད་དང་དྲི་ཟ་ཡི། །གནས་དང་སྒྲ་ཚོགས་སྣང་བ་རུ། །རི་དྭགས་བུས་པ་ལ་སོགས་མཐོང་། །
ཡང་དག་མ་ཡིན་བལྟས་བསླད་པས། །དེ་བཞིན་ཡུལ་ལས་བྱུང་བའི་སེམས། ཁབ་ལོང་ལྟ་
བུར་འཁོར་བ་སྟེ། གང་ཡང་འདི་ལ་དངོས་མེད་པ། །འབྱུང་བ་རྣམས་དང་འབྱུང་བ་པའི། །
གཡོ་བ་དྲོ་བ་བཤེར་སྲ་བར། །བུས་པ་རྣམས་ནི་རྟག་ཏུ་རྟོག ། འབྱུང་བ་སེམས་ཀྱི་ཚོགས་
ལས་ན། །ཅི་ཕྱིར་རྣལ་འབྱོར་འཇུག་མི་བྱ། །ཇི་ཙམ་མ་ཞིག་ལུས་ཡོད་དང་། །ཇི་ཙམ་དུ་ནི་
བློ་འབྱུང་བ། །དེ་བར་རྣལ་འབྱོར་ཡེ་ཤེས་ལ། །མ་བཤོལ་བསམ་གཏན་རབ་ཏུ་གྱིས། །
ཐམས་ཅད་སྒྱུ་མ་རྨི་ལམ་ལྟར། །འབྱུང་བ་གསུམ་ཀུན་རབ་ཏུ་བལྟོས། །སྨིག་སྒྱུ་ཆུ་ཟླ་ལྟ་བུ་ན། །
ཅི་ཕྱིར་རྣལ་འབྱོར་འཇུག་མི་བྱ། །ཅི་བཞིན་དྲི་ཟའི་གྲོང་ཁྱེར་ན། །འགྲོ་བའི་སྤྱོད་པ་རྣམ་
པར་སྣང་། །དེ་བཞིན་ལུས་ལ་ཕུང་པོའི་སྤྱོད། །ཅི་ཕྱིར་རྣལ་འབྱོར་འཇུག་མི་བྱ། །རྨི་ལམ་
དག་ན་འགྲོ་བའི་ཚོགས། །ཇི་ལྟར་རྨི་ལམ་རྨི་བས་མཐོང་། །དེ་བཞིན་ཕུང་པོའི་གནས་
ཡིན་ན། །ཅི་ཕྱིར་རྣལ་འབྱོར་འཇུག་མི་བྱ། །ས་འདི་ས་ལ་སོགས་པའི་ཚོགས། །འདུས་པ་
རྡུལ་གྱི་ཕུང་པོ་ཡིན། །འདི་སེམས་སེམས་བྱུང་ཚོགས་ཡིན་པར། །རྒྱལ་བའི་སྲས་རྣམས་ཀུན་
བལྟོས་ཤིག ། འབྱུང་བ་ཆེན་པོ་བཞི་པོ་རྣམས། ཕན་ཚུན་ནས་ནི་འདུས་པ་སྟེ། བརྡེག་པ་ལ་
སོགས་ལྡན་པ་ཡིན། །ཅི་ཕྱིར་རྣལ་འབྱོར་འཇུག་མི་བྱ། །འདི་ནི་རླུང་དང་མཁྲིས་པས་མྱོས། །
རོ་བསླས་ལྟ་བུར་གནས་པ་སྟེ། །བྱེད་པ་གང་ཡང་ཡོད་མ་ཡིན། །ཅི་ཕྱིར་རྣལ་འབྱོར་འཇུག་
55



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་བྱ། །དབུ་བའི་གོང་བུ་ལྟ་བུ་ཀུན། །འགྲོ་བ་གནས་ཤིང་གཡོ་བ་རྣམས། །སྨིག་སྒྱུ་འདྲ་
བའི་འདུ་ཤེས་སུ། །རྫས་ལ་སོགས་པའི་ཤིན་ཏུ་རྟོགས། །ཚོར་བ་ཆུ་བུར་ལྟ་བུ་སྟེ། །བདེ་
དང་མི་བདེར་རྟོག་པ་ཡིན། །ཆུ་ཤིང་འདྲ་བའི་འདུ་བྱེད་རྣམས། །ཞིག་པ་གྲུབས་པ་སྙིང་པོ་
མེད། །རྣམ་པར་ཤེས་པ་སྒྱུ་མ་འདྲ། །དེ་ཡི་དངོས་ལ་གནས་པ་མེད། །རྩྭ་ཤིང་གནས་པ་ཇི་
བཞིན་ན། །ཅི་ཕྱིར་རྣལ་འབྱོར་འཇུག་མི་བྱ། །འདི་ནི་རྨི་ལམ་རྣམ་མྱོས་འདི། །འདི་ནི་སྒྱུ་
མ་ལྟ་བུས་འདྲིད། །འདི་དག་ཐམས་ཅད་སྨིག་སྒྱུ་སྟེ། །དེ་བཞིན་དྲི་ཟའི་གྲོང་ཁྱེར་རོ། །ཞེས་
གསུངས་པ་ལྟར་རོ། །
སྒྱུ་མ་ལ་སོགས་པ་ནི་སྣང་བ་བཞིན་དུ་མེད་པ་བདེན་ན། ཕུང་པོ་རྣམས་རང་རང་གི་
རྒྱུ་ལས་འབྲས་བུ་མ་འཁྲུལ་བར་འབྱུང་བས། དོན་བྱེད་ནུས་པའི་ཕྱིར་ངོ་བོས་ཡོད་དོ་སྙམ་ན།
དངོས་པོ་གང་དག་རྒྱུ་སོ་སོ་ལས་བྱུང་བ་རྣམས་ནི་རང་གི་ངོ་བོས་ཡོད་པ་མ་ཡིན་ཏེ། རྒྱུ་དེ་
མེད་ན་མི་འབྱུང་བའི་ཕྱིར་རྒྱུ་ལ་ངེས་པར་བལྟོས་སོ། །དཔེར་ན་མེ་ལོང་ནང་དུ་ཤར་བའི་
བཞིན་གྱི་གཟུགས་བརྙན་དེ། རང་གི་ངོ་བོ་ཚུགས་ཐུབ་ཏུ་ཡོད་པ་མ་ཡིན་ཏེ། བཞིན་དང་མེ་
ལོང་འདུས་པ་ལས་ནང་བ་ཙམ་ཡིན་པའི་ཕྱིར་རོ། །དེ་དག་ནི། མདོ་འདི་ལས་གཟུགས་
སྟོང་པའོ་ཞེས་པ་དང་། དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་
ཤེས་པ་རྣམས་སྟོང་པའོ། །ཞེས་གསུངས་པའི་ཕུང་པོ་ལྔ་པོ་རང་བཞིན་གྱིས་མེད་ཅིང་སྟོང་
པར་གཏན་ལ་འབེབས་ཚུལ་མདོ་ཙམ་བཤད་པ་ཡིན་ལ། གཟུགས་སྟོང་པའོ། །སྟོང་པ་
ཉིད་གཟུགས་སོ་ཞེས་སོགས་གཞི་སྦྱོར་དུ་བྱས་པ་ནི། ཕུང་པོ་གཞན་བཞི་ལ་ཡང་སྦྱོར་དགོས་
ཤིང་། ཡང་ཕུང་པོ་ལྔ་པོ་སྟོང་པ་ཉིད་ལ་གཞི་སྦྱོར་བྱས་པ་བཞིན། གང་བ་མེད་པའི་བར་
གཞི་སྦྱོར་དུ་འགྱུར་རོ་ཞེས་མང་པོ་དག་གསུང་བ་སྟོང་པ་དང་མཚན་མེད་སོགས་དོན་
གཅིག་པས། དེ་ལྟར་ཡང་རུང་བ་ནི་ཡིན་ཕྱིར། སྔ་མ་ལས་ནུས་པ་ལྷག་པོ་ཆེ་བ་རང་མེད་
༤56ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
པས། མཚན་ཉིད་མེད་པ་སོགས་བདུན་ལ་གཞི་སྦྱོར་གྱི་བཤད་པ་བྱེད་མི་དགོས་སོ། །
གཟུགས་སྟོང་པའོ་ཞེས་སོགས་བཞི་པོ་འདི་ལ། འགྲེལ་ཆེན་ལས། མུ་སྟེགས་བྱེད་
དང་རང་སྡེའི་གྲུབ་མཐའ་འོག་མ་རྣམས་ཀྱི་འཁྲུལ་བ་འགོ་བྱེད་དུ་སྦྱོར་ཏེ། ཧ་ཅང་སྐབས་སུ་
བབ་པ་མིན་པའི་བཤད་པར་སྣང་ལ། གཞན་ཡང་འདིར་བཤད་པའི་རྣམ་གྲངས་ལ་
གཟུགས་སྟོང་པའོ་ཞེས་པ་ཀུན་བཏགས་ཀྱི་གཟུགས་རང་བཞིན་གྱིས་སྟོངས་པ་སྟོང་ཉིད་
གཟུགས་སོ་ཞེས། གཟུགས་ཀྱི་སྟོང་པ་ཉིད་དེ་ཆོས་ཉིད་ཀྱི་གཟུགས་ཡིན་ཅེས་པ་དང་།
གཟུགས་ལས་ཀྱང་སྟོང་པ་ཉིད་གཞན་མ་ཡིན་ཅེས་པ། རྣམ་བཏགས་གཞན་དབང་གི་
གཟུགས་དེའི་ངོ་བོ་ལས། ཡོངས་གྲུབ་སྟོང་པ་གཞན་མ་ཡིན་པ་དང་། སྟོང་པ་ཉིད་ལས་
གཟུགས་གཞན་མ་ཡིན་ཅེས་པས། ཡོངས་གྲུབ་ལས་རྣམ་བཏགས་ཀྱི་གཟུགས་གཞན་མ་
ཡིན་ཅེས་འཆད་པ་ནི་སེམས་ཙམ་གྱི་གྲུབ་མཐའ་དང་མཐུན་ཅིང་། གནས་སྐབས་འགའ་
ཞིག་ཏུ་རང་ལུགས་སུ་ཡང་ཁས་བླང་དུ་རུང་མོད། གཞན་སྟོང་དབུ་མ་ཆེན་པོའི་ལུགས་
དཔྱིས་ཕྱིན་པ་ནི་མ་ཡིན་ནོ། །ཡང་གཟུགས་སྟོང་པའོ་ཞེས་སོགས་ལ་གཟུགས་རང་གི་ངོ་
བོས་སྟོངས་པ་དང་། སྟོང་བཞིན་དུ་གཟུགས་ཀྱི་རྣམ་པར་འཆར་བ་དང་། དེའི་ཕྱིར་གཟུགས་
ལས་ལོགས་ན་སྟོང་ཉིད་ཀྱི་ངོ་བོ་མེད། སྟོང་ཉིད་ལས་ལོགས་ན་གཟུགས་ཀྱི་ངོ་བོ་མེད།
ཅེས་པ་ནི་ངོ་བོ་ཉིད་མེད་སྨྲ་བར་གྲགས་པ་རྣམས་ཀྱི་ལུགས་ཏེ། ཕྱོགས་གཅིག་ནས་འདི་
ཡང་འགལ་བ་མེད་མོད་དོན་མཐར་ཐུག་པ་ནི་མ་ཡིན་ནོ། །དེས་ན་རང་ལུགས་ལ། སྤྲོས་
བཤད་ཀྱི་ཚུལ་དུ་མཚན་ཉིད་གསུམ་ལ་རྣམ་གྲངས་སུ་སྦྱར་བ་ནི། གཟུགས་ཀྱི་ཕུང་པོར་
འདོགས་པའི་གཞི། དབང་ཡུལ་སོགས་ཕྱི་རོལ་དུ་སྣང་བ་དང་། དེ་དག་གི་ཆེ་ཆུང་མཐོ་
དམན་བཟང་ངན་སོགས། བློས་བཏགས་པའི་བཏགས་ཆ་ཙམ་སྟེ། ཀུན་བཏགས་ཀྱིས་
བསྡུས་པའི་ཆོས་གང་ཡིན་པ་ཐམས་ཅད་ནི། མིང་ཙམ་བརྡ་ཙམ་རྟོག་ངོར་ཤར་བ་ཙམ་མ་
57



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཏོགས། དོན་དམ་པར་ནམ་ཡང་མེད་དོ། །དེར་མ་ཟད་དེ་ནི་ཡང་དག་ཀུན་རྫོབ་བྱ་བ་བྱེད་
ནུས་སུ་ཡང་མ་གྲུབ་པའི་ཕྱིར། མེད་པའི་སྟོང་པ་ཉིད་ཡིན་ལ། བདེན་པ་གཉིས་ཆར་དུ་མེད་
པའི་སྟོང་པ་ཉིད་དེ། བྱིས་པ་སོ་སོ་སྐྱེ་བོ་རྣམས་ལ་ནི། གཟུགས་ཕུང་སོགས་ཕྱི་རོལ་ཀྱི་དོན་
དུ་སྣང་བ་ཡིན་ནོ། །
ཡང་ཁྱད་གཞི་སྟོང་པ་ལ་སྦྱར་ན་ཀུན་རྫོབ་དོན་དམ་གཉིས་ཀར་དུ་བདེན་པར་མེད་
པའི་རང་གི་ངོ་བོས་སྟོང་པ་ཙམ་དེ་ལས། གཟུགས་སོགས་གཞན་དུ་མ་གྲུབ་ཅིང་། ཁྱད་གཞི་
གཟུགས་ཕུང་ལ་སྦྱར་ན། གཟུགས་ཕུང་ལས་ཀྱང་གཞན་དུ་གཟུགས་ཕུང་རང་གི་ངོ་བོས་
མེད་པའི་སྟོང་པ་ཉིད་ཀྱང་ཡོད་པ་མ་ཡིན་ནོ། །ཞེས་པ་ནི་ཀུན་བཏགས་ཀྱི་མཚན་ཉིད་ལ་
སྦྱར་བ་སྟེ། དོན་གྱི་སྙིང་པོ་ཀུན་བཏགས་ཀྱི་ཆོས་རྫས་སུ་མེད་ཀྱང་། བཏགས་ཡོད་ཙམ་
ག་བློ་ངོར་སྣང་བ་ཡིན་པས། འཁྲུལ་ངོ་ཙམ་གྱི་ཆོས་དེ་དང་། ཆོས་དེ་ཉིད་ནམ་དུ་ཡང་ཡོད་
མ་མྱོང་བའི་སྟོང་པ་ཙམ་དེ་ནི། ངོ་བོ་གཅིག་ཁོ་ན་ཡིན་པར་བསྟན་ཏོ། །ཡང་དག་ཀུན་རྫོབ་
ཙམ་དུ་ན། གཟུགས་ལ་སོགས་པར་སྣང་བའི་ཤེས་པ་ཙམ་ཞིག་ནི་ཡོད་ལ། དེ་ནི་འཁོར་བ་
འཇུག་པའི་རྒྱུ་ཡིན་ཅིང་། ལམ་བསྒོམས་པས་དེ་སྤངས་ཏེ་གྲོལ་བར་ཡང་འགྱུར་བས། བླང་
དོར་གྱི་གནས་ནི་རྣམ་པར་ཤེས་པ་ཙམ་སྟེ་གཟུགས་ཕུང་དུ་སྣང་བའི་རྣམ་པར་རིག་པ་ནི་
རང་ལ་སྣང་བའི་གཟུང་བ་དང་། འཛིན་ཆའི་རྣམ་པ་སྣ་ཚོགས་པས་སྟོང་པ་ཡིན་ལ། དེ་འདྲ་
བའི་གཟུང་འཛིན་རྫས་གཞན་གྱིས་སྟོང་པ་དེ་ཁོ་ན་གཟུགས་ཕུང་དུ་སྣང་བའི་རྣམ་རིག་གོ། །
གཟུང་བ་རང་བཞིན་མེད་པའི་སྟོང་པ་གཉིས་ངོ་བོ་ཐ་དད་པ་མེད་པས། གཟུགས་སུ་སྣང་
བའི་རྣམ་རིག་ལས་སྟོང་པ་ཉིད་གཞན་མ་ཡིན། སྟོང་པ་ཉིད་དེ་ལས་གཟུགས་སུ་སྣང་བའི་
རྣམ་རིག་གཞན་མ་ཡིན་ནོ། །ཞེས་པ་སྟེ་ཡོད་པའི་སྟོང་ཉིད་གཞན་གྱི་དབང་གི་མཚན་ཉིད་
དང་སྦྱར་ཏེ་བཤད་དོ། །དེས་ན་ད་ལྟར་སྣང་བ་སྣ་ཚོགས་པ་འདི་ཀ་བཟོ་བཅོས་མེད་པ།
58



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྟོང་པ་ཉིད་དུ་གདོད་ནས་ཤར་བའི་རང་ངོ་བལྟ་བར་འདོད་པ་ནི། ཁ་ལྟ་ཙམ་མ་ཡིན་པར་
གནད་དུ་སོང་ངེས་ན། ཀུན་བཏགས་དང་གཞན་དབང་གི་སྟོང་ཉིད་སྒོམ་པ་ཙམ་ཡིན་ནོ། །
འདི་གཉིས་ལ་སྟོང་ཉིད་ཅེས་པའི་ཉིད་ཀྱི་སྒྲ་ནི་འབའ་ཞིག་པའི་སྒྲ་ཡིན་པས། སྟོང་པ་ཁོ་ན་
ཞེས་དོན་དམ་པར་ཡོད་མ་མྱོང་བས་སྟོང་པ་ཁོ་ན་ཡིན་པའི་དོན་ནོ། །ཡང་ཆོས་ཉིད་ཀྱི་
གཟུགས་ཕུང་ནི་ཡོངས་གྲུབ་ཀྱི་སྟོང་པ་ཉིད་དོ། །དེ་ཡང་ཆོས་ཉིད་ཀྱི་གཟུགས་སོ། །གཉིས་
ཀྱིས་སྟོང་པ་དང་ཆོས་ཉིད་ཀྱི་གཟུགས་ཕན་ཚུན་སོ་སོ་གཞན་དུ་མ་གྲུབ་སྟེ། ངོ་བོ་གཅིག་ཁོ་
ནར་གནས་པར་འཆད་པ་ནི། ཡོངས་གྲུབ་རང་བཞིན་སྟོང་པ་ཉིད་ཀྱི་དབང་དུ་བྱས་པའོ། །
ད་ནི་དེ་དག་གི་སྙིང་པོ་འདུས་པའི་འདོད་དོན་གྱི་གཙོ་བོ་འཇོག་རྒྱུ་ལ། མཚན་ཉིད་
བདེན་པ་གཉིས་སུ་འདུས་ལ། བདེན་གཉིས་ཐུན་མོང་དུ་སྦྱར་ན། ཆོས་ཉིད་ཀྱི་གཟུགས་ཕུང་
ནི་ཀུན་བཏགས་གཞན་དབང་གཉིས་ཀྱིས་བསྡུས་པའི་ཀུན་རྫོབ་ཀྱི་ཆོས་ཐམས་ཅད་ཀྱི་
སྟོང་པའོ། །ཀུན་རྫོབ་ཀྱིས་སྟོང་པའི་སྟོང་ཉིད་དེ་ཡང་སྟོང་རྐྱང་ཙམ་མ་ཡིན་པར། ཀུན་
རྫོབ་མེད་པའི་གནས་ན་ཆོས་ཉིད་ཀྱི་གཟུགས་ཕུང་རྟག་ཏུ་ཡོད་པའོ། །ཆོས་ཉིད་ཀྱི་
གཟུགས་ཕུང་ལས་གཞན་དུ་སྟོང་པ་དེ་མེད་ཅིང་། སྟོང་པ་དེ་ལས་གཞན་དུ་དེ་ཡང་མེད་དེ།
དཔེར་ན་སོས་ཀའི་དུས་ན། ཚ་བའི་དུས་ཡོད་པ་དང་། གྲང་བའི་དུས་མེད་པ་གཉིས་དོན་
ཐ་དད་དུ་མེད་པར་དོན་གཅིག་ཏུ་འདུ་བ་བཞིན་ནོ། །ཡང་ངེས་པའི་དོན་མཐར་ཐུག་གི་
དབང་དུ་བྱས་ན། བདེ་ཆེན་རྣམ་པ་ཐམས་ཅད་པའི་གཟུགས་དང་། དེ་ཉིད་གཟུང་འཛིན་སྤྲོས་
པས་སྟོང་པ་གཉིས་ལས་སྦྱར་ནས་འཆར་དགོས་མོད་ཀྱི། རེ་ཞིག་སྐབས་འདིར་མ་བརྗོད་དོ། །
དེ་བཞིན་དུ་ཕུང་པོ་གཞན་རྣམས་ལ་ཡང་སྦྱར་བར་བྱའོ། །དོན་གཉིས་པ་མཚན་ཉིད་མེད་
པ་ནི། ཇི་སྐད་འཇིག་རྟེན་འདས་པར་བསྟོད་པ་ལས། མཚན་ཉིད་མཚོན་བྱ་གཞན་ཉིད་ན། །
མཚོན་བྱ་མཚན་ཉིད་མེད་པར་འགྱུར། །ཐ་དད་མིན་ཡང་དེ་མེད་པར། ཁྱོད་ཀྱིས་གསལ་པོ་
59



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིད་དུ་བསྟན། མཚན་ཉིད་མཚོན་བྱ་རྣམ་བྲལ་ཞིང་། །ཚིག་གི་བརྗོད་པ་རྣམས་སྤངས་པར།
ཁྱོད་ཉིད་ཡེ་ཤེས་ཅན་ཉིད་ཀྱིས། །འགྲོ་བ་འདི་དག་ཞི་བར་མཐོང་། །ཞེས་བཤད་དེ།
གཟུགས་སུ་རུང་བ་གཟུགས་ཀྱི་མཚན་ཉིད་དོ། །ཞེས་པ་ལ་སོགས་པ་བཏགས་པ་ཙམ་གྱི་
ངོ་བོར་ཁས་ལེན་མོད་ཀྱང་། གཟུགས་རུང་དང་གཟུགས་ཕུང་ངོ་བོ་ཉིད་ཀྱིས་གཞན་ཡིན་
ན་ནི། མཚན་ཉིད་ཀྱིས་མཚན་གཞི་མཚོན་པར་མི་ནུས་པར་ཐལ་བར་འགྱུར་ལ། ངོ་བོ་ཉིད་
ཀྱིས་གཅིག་ན་ནི། མཚན་མཚོན་གྱི་དབྱེ་བ་མེད་པར་འགྱུར་རོ། །
གཞན་ཡང་གཟུགས་ཀྱི་མཚན་ཉིད་ཀྱི་སྔ་རོལ་ན། གཟུགས་ཡོད་དམ་མེད། མེད་ན་
མཚན་ཉིད་གང་ལ་འཇུག་པའི་མཚན་གཞི་མེད་པར་འགྱུར་བས། མཚན་གཞི་མེད་པའི་ཕྱིར་
མཚན་ཉིད་མེད་པར་ཐལ་བར་འགྱུར་ལ། ཡོད་ན་ནི་མཚན་ཉིད་མེད་པའི་མཚན་གཞི་མི་
འཐད་ཅིང་། དེ་ལ་མཚན་ཉིད་ཀྱིས་མ་ཁྱབ་པས། མཚན་ཉིད་དེ་ཡང་མཚན་ཉིད་མིན་པར
འགྱུར་རོ། །དེའི་ཕྱིར་མཚན་གཞིའམ་ཁྱད་གཞི་གང་དང་གང་ལ། མཚན་ཉིད་དམ་ཁྱད་ཆོས་
དེ་དག་དེ་འཇུག་གོ། །ཞེས་པའམ་བློས་བཏགས་པ་ཙམ་ཁོ་ན་ཡིན་གྱི། ཡང་དག་པར་ན་
ཡོད་པ་མ་ཡིན་པས། ཆོས་ཐམས་ཅད་ནི་མཚན་ཉིད་མེད་པའོ། །མ་སྐྱེས་པ་ཞེས་པ་ལ།
དངོས་པོ་ཡོད་པ་ཉིད་མི་སྐྱེ། །མེད་པའང་མ་ཡིན་ཡོད་མེད་མིན། བདག་ལས་མ་ཡིན་གཞན་
ལས་མིན། །གཉིས་མིན་སྐྱེ་བ་ཇི་ལྟ་བུ། །ཞེས་བཤད་དེ། འཇིག་རྟེན་ན་བྱ་བ་ཅུང་ཟད་ཅིག་
ཡོད་ན་བྱེད་པ་པོ་ངེས་པར་དགོས་ཏེ། ཟ་བ་དང་འགྲོ་བ་ལ་སོགས་པ་བཞིན་ནོ། །དེའི་ཕྱིར་
སྐྱེ་བ་ཡོད་ན། སྐྱེ་བ་པོ་སྟེ་སྐྱེ་མཁན་ཡོད་དགོས་སོ། །སྐྱེ་བ་པོ་ཡོད་པ་ཉིད་མི་སྐྱེ་སྟེ་གྲུབ་
ཟིན་པའི་ཕྱིར། གྲུབ་ཀྱང་སྐྱེ་ན་རྒྱུན་མི་འཆད་པར་སྐྱེ་བར་འགྱུར་བས་ཧ་ཅང་ཐལ་བ་དང་།
གྲུབ་ནས་སྐྱེ་བ་ལ་དགོས་པ་མེད་པར་ཐལ་བས་སོ། །སྐྱེ་བ་པོ་མེད་པར་སྐྱེ་ཡང་མི་འཐད་དེ།
བྱེད་པོ་མེད་པའི་བྱ་བ་ཡོད་པར་ཐལ་བས་སོ། །སྐྱེ་བ་པོ་ཡོད་མེད་གཉིས་ཀ་ཡང་སྐྱེ་བ་མི་
༤60ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
འཐད་དེ། གཉིས་པོ་ཐ་དད་གཉིས་ཡིན་ན་སོ་སོའི་སྐྱོན་དུ་འགྱུར་བའི་ཕྱིར་དང་། དངོས་པོ་
གཅིག་ལ་སྐྱེ་བ་པོ་ཡོད་མེད་གཉིས་འགལ་བའི་ཕྱིར་རོ། འདི་ནི་ཡོད་མེད་སྐྱེ་འགོག་གི་
གཏན་ཚིགས་སོ། །དངོས་པོ་རྣམས་བདག་ལས་མི་སྐྱེ་སྟེ་རང་ཉིད་དུ་གྲུབ་ཟིན་པའི་ཕྱིར་རོ། །
གཞན་ལས་མི་སྐྱེ་སྟེ་སྐྱེ་བ་པོ་ཉིད་ལ་བལྟོས་པའི་ཕྱིར་རོ། །དཔེར་ན་སྨྱུ་གུ་དེ་གཞན་ལས་
མི་སྐྱེ་སྟེ། མྱུ་གུ་ཉིད་དག་རྒྱུད་གཅིག་པའི་ས་བོན་ལ་བལྟོས་པའི་ཕྱིར་རོ། །དེ་ལ་མ་བལྟོས་
པར་ཡང་སྐྱེ་ན། འབྲེལ་མེད་དོན་གཞན་ཐམས་ཅད་ལས་ཀྱང་སྐྱེ་བར་འགྱུར་རོ། །གཉིས་
ཀ་ལས་མ་ཡིན་ཏེ། ཞེས་པ་གཉིས་ཀར་འགྱུར་མེད་པའི་ཕྱིར་རོ། །རྒྱུ་མེད་པར་ཡང་མི་
འབྱུང་སྟེ། རྒྱུ་མེད་གཞན་ལ་མི་བལྟོས་ཕྱིར། །རྟག་ཏུ་ཡོད་པའམ་མེད་པར་འགྱུར། །ཞེས་
པའི་སྐྱོན་དུ་ཐལ་བས་སོ། །དེའི་ཕྱིར་སྐྱེ་བར་སྣང་བའི་འཁྲུལ་བ་ཙམ་ཞིག་ཤར་བ་ཡིན་གྱི།
གནས་ཚུལ་ལ་སྐྱེ་བ་གྲུབ་པ་ནི་མེད་དོ། །དེ་ལྟར་ན་བདེན་པའི་སྐྱེ་བ་ནམ་དུ་ཡང་མེད་ལ།
སྐྱེ་བ་ཙམ་གྱི་དབང་དུ་བྱས་ན། ཇི་སྐད་དུ། ཐོག་མ་དང་ནི་དེ་ཉིད་གཞན་ཉིད་དང་། །རང་གི་
མཚན་ཉིད་རང་དང་གཞན་དུ་འགྱུར། །ཀུན་ནས་ཉོན་མོངས་པ་དག་ཁྱད་པར་ལས། །སྐྱེ་བ་
མེད་པའི་ཆོས་ལ་བཟོད་པར་བཤད། ཅེས་ཁྱད་པར་གྱི་སྐྱེ་བ་གཏན་མེད་ཀྱི་རྣམ་གྲངས་
ཀྱང་མང་དུ་གསུངས་སོ། །
ཡང་དུས་ལ་དཔྱད་པ་ནི། རེ་ཞིག་པའི་རྒྱུ་ལས་ཀྱང་། འབྲས་བུ་འབྱུང་བར་མི་
རིགས་ལ། །མ་ཞིག་ལས་མིན་རྨི་ལམ་དང་། །དྲ་བའི་སྐྱེ་བ་ཁྱོད་ཉིད་བཞེད། །ཞིག་དང་མ་
ཞིག་པ་དག་གི །རྒྱུ་དང་འབྲས་བུ་འབྱུང་བ་དག །སྒྱུ་མ་འབྱུང་བ་བཞིན་དུ་འབྱུང་། ཀུན་
ཀྱང་དེ་བཞིན་ཁྱོད་ཀྱིས་གསུངས། །ཞེས་བཤད་དེ། རྒྱུ་དང་འབྲས་བུ་དག་ངོ་བོ་ཉིད་ཀྱིས་
ཡོད་པ་མ་ཡིན་ཏེ་ངོ་བོ་ཉིད་ཀྱིས་དུས་ཐ་དད་པར་ཡང་མི་རུང་
། དུས་གཅིག་པ་ཡང་མི་རུང་
བའི་ཕྱིར་རོ། །དུས་ཐ་དད་པ་སྔ་ཕྱི་ཅན་དུ་སྐྱེའོ་ཞེ་ན། རེ་ཞིག་རྒྱུ་ཞིག་ནས་འབྱུང་བ་མི་
༤61ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིགས་ཏེ། རིགས་ན་ཁྱིམ་བྱ་ཤི་ནས་ཀྱང་སྐད་འབྱིན་པ་ཐལ་བར་འགྱུར་རོ། །སྒྱུ་མ་ཞིག་པ་
ལས་འབྲས་བུ་འབྱུང་བ་ཡང་མི་འཐད་དེ། འཐད་ན་བསྲེག་བྱ་སྲེག་བཞིན་པ་རྒྱུའི་དུས་ན་
བསྲེགས་ཟིན་ཀྱི་ཐལ་བ་ཡོད་པར་འགྱུར་རོ། །དེས་ན་རྒྱུ་འབྲས་སྔ་ཕྱི་ཅན་དང་དུས་མཉམ་
པ་ཐམས་ཅད། རྨི་ལམ་མམ་སྒྱུ་མ་ལྟ་བུར་ཤེས་པར་བྱ་ཞིང་། དེས་མཚོན་ན་འདུས་བྱས་ཀྱི་
ཆོས་ཐམས་ཅད། ཀུན་རྫོབ་ཏུ་གནས་ཀྱང་དོན་དམ་པར་མེད་པ་ཞེས་བྱའོ། །མ་འགགས་པ་
ཞེས་པ་ལ་ཡོད་པ་གནས་པར་རིགས་འགྱུར་གྱི། འཇིག་པར་འགྱུར་བ་མ་ཡིན་ནོ། །མེད་པ་
མི་གནས་པ་རིག་པས། །འཇིག་པར་འགྱུར་བ་མ་ཡིན་ནོ། །ཞེས་བཤད་དེ། གཟུགས་
སོགས་ངོ་བོ་ཉིད་ཀྱིས་འཇིག་པ་མ་ཡིན་ཏེ། ངོ་བོ་ཉིད་ཀྱིས་ཡོད་ན་ཡང་མི་འཇིག ། མེད་
ནི་ཡང་མི་འཇིག་པའི་ཕྱིར་རོ། །ཡོད་ན་མི་འཇིག་སྟེ། ཡོད་པ་ནི་གནས་པ་ཡིན་ལ། གནས་
པ་དང་འཇིག་པ་དུས་ཅིག་ལ་འགལ་བའི་ཕྱིར་རོ། །མེད་ན་ཡང་མི་འཇིག་སྟེ། མེད་ཟིན་པ་
ལ་འཇིག་རྒྱུ་མེད་པའི་ཕྱིར་རོ། །དེ་ལྟར་ན་འགག་པ་དག་འཇིག་པ་ནི་དོན་གཅིག་མིང་གི་
རྣམ་གྲངས་ཡིན་པས། འཇིག་པ་མེད་པ་ནི་མ་འགགས་པའོ། །མ་སྐྱེས་པ་མ་འགགས་པ་
ཞེས་པ་ལ། ཟོལ་ཟོག་ཅན་ཁ་ཅིག །རིག་པའི་ངོ་བོ་ཅིར་ཡང་མ་སྐྱེས། རྩལ་གང་དུ་ཡང་མི་
འགག་ཅེས་པའི་དོན་དུ་འཆད་པ་ནི། བོད་ཀྱིས་སྒོམ་ཆེན་པར་གྲགས་པ་རྣམས་ཀྱི་བརྡ་
ཆད་དང་མཐུན་པར་ཕལ་གྱིས་བལྟས་ན་བཤད་ཚུལ་བཟང་བཟང་འདྲ་ཞིང་གོ་བདེ་ཡང་།
ཤིང་རྟ་ཆེན་པོ་རྣམས་ཀྱིས་མ་བཤད་ཅིང་། མ་སྐྱེས་པའི་དོན་འགགས་ཟིན་དང་། མ་
འགགས་པའི་དོན་སྐྱེ་བ་ལ་ངོས་བཟུང་བར་སོང་བས་ན། མདོ་འདིའི་ཚིག་དོན་དང་ཡེ་མི་
འགྲིག་པས། རང་བཟོ་དེ་ལྟ་བུ་རིང་དུ་དོར་བར་བྱའོ། །
ཡང་བཤད་པ། དེ་ཕྱིར་ཁྱོད་ཀྱིས་འགྲོ་འདི་དག །ཡོངས་སུ་བརྟགས་པ་ལས་བྱུང་
བར། །ཀུན་ཏུ་ཤེས་བྱ་བྱུང་ན་ཡང་། །སྐྱེ་བ་མེད་ཅིང་འགག་མེད་གསུངས། །ཞེས་ཏེ། ཕུང་



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སོགས་གདོད་ནས་སྟོང་པ་དེའི་ཕྱིར། སྣོད་བཅུད་ཀྱི་འགྲོ་བ་འདི་དག་རྣམ་པར་རྟོག་པ་ཙམ་
ལས་བྱུང་ཞིང་། རྟོག་པ་ཙམ་གྱིས་ཀུན་ཏུ་བཞག་པར་ཤེས་པར་བྱའོ། །ཀུན་རྫོབ་འཁྲུལ་
ངོར་འདི་དག་བྱུང་བ་ཙམ་ཡིན་མོད་ཀྱི། དེ་རྣམས་ལ་ངོ་བོ་ཉིད་མེད་ཅིང་། དེའི་ཕྱིར་སྐྱེ་བ་
དང་འགག་པ་ཡང་མེད་དོ། །གཞན་ཡང་རིགས་པ་དྲུག་ཅུ་པ་ལས། འཇིག་རྟེན་མ་རིག་
རྐྱེན་ཅན་དུ། །གང་ཕྱིར་རྫོགས་པའི་སངས་རྒྱས་གསུངས། །དེ་ཡི་ཕྱིར་ན་འགྲོ་འདི་དག །
རྣམ་རྟོག་ཡིན་པ་ཅེས་མི་འཐད། །ཅེས་བཤད་དེ། འཇིག་རྟེན་ཕུང་ཁམས་སྐྱེ་མཆེད་རྣམས་
ཐམས་ཅད་མ་རིག་པའི་དབང་གིས་བྱུང་བའི་ཕྱིར། རྣམ་རིག་རྣམ་པར་རྟོག་པ་ཙམ་ཡིན་
དགོས་ཤིང་། ལོག་པའི་རྒྱུ་ཅན་ཉིད་ཀྱི་ཕྱིར་བརྫུན་པ་ཡང་ཅིའི་ཕྱིར་མ་ཡིན། ཅེས་པའི་
དོན་ནོ། །ཕུང་པོ་ལྔ་བཀག་པ་དང་། མཚན་ཉིད་དང་སྐྱེ་འགག་བཀག་པས། གཙོ་བོར་ཀུན་
བཏགས་མཚན་ཉིད་གྱི་ངོ་བོ་ཉིད་མེད་པར་བསྟན་ཏོ། །ད་ནི་དྲི་མ་མེད་པ་དྲི་མ་དང་བྲལ་བ་
མེད་པ་ཞེས་པའི་དབང་དུ་བྱས་ནས། རྟག་པ་ལའང་འཁོར་བ་ཡོད་མིན་ཏེ། །མི་རྟག་པ་
ལའང་འཁོར་བ་མེད། །དེ་ཉིད་རིགས་པའི་མཆོག་ཁྱོད་ཀྱིས། །འཁོར་བ་རྨི་ལམ་འདྲ་བ་
གསུངས། སྡུག་བསྔལ་རང་གིས་བྱས་པ་དང་། །གཞན་གྱིས་བྱས་དང་གཉིས་ཀས་བྱས། །
རྒྱུ་མེད་པར་ནི་རྟོག་གེ་འདོད། ཁྱོད་ཀྱིས་རྟེན་ཅིང་འབྲེལ་བར་གསུངས། །རྟེན་ཅིང་འབྲེལ་
བར་གང་འབྱུང་བ།: །དེ་ནི་ཁྱོད་ཀྱིས་སྟོང་པར་བཞེད། །དངོས་པོ་རང་དབང་ཡོད་མིན་
ཞེས། མཉམ་མེད་ཁྱོད་ཀྱི་སེང་གེའི་སྒྲའོ། །ཀུན་རྟོགས་ཐམས་ཅད་སྤང་པའི་ཕྱིར། །སྟོང་
ཉིད་བདུད་རྩི་སྟོན་མཛད་ན། །གང་གིས་དེ་ལ་ཞེན་གྱུར་པ། །དེ་ནི་ཁྱོད་ཀྱིས་ཤིན་ཏུ་སྨད། །
ཅེས་བཤད་དེ། ལས་ཉོན་སྡུག་བསྔལ་གསུམ་གྱིས་འགྲོ་བ་དྲུག་ཏུ་འཁོར་བ་འདི་ཡང་།
རང་བཞིན་མེད་པ་སྒྱུ་མ་ལྟ་བུ་ལ་འཐད་ཀྱི། ངོ་བོ་ཉིད་ཀྱིས་གྲུབ་ནི་མི་འཐད་དོ། །རྟག་པ་
ནི་འཁོར་དུ་མི་རུང་སྟེ་ལྷའི་འགྲོ་བ་རྟག་ན། དམྱལ་བ་ལ་སོགས་པ་འཁོར་ཞིང་འགྲོ་བ་མི་
~63



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྲིད་པ་དང༌། ལས་ཉོན་རྒྱུའི་གནས་སྐབས་རྟག་ན་དེ་ཁོ་ན་ལ་བསྡད་དེ། སྡུག་བསྔལ་
འབྲས་བུའི་གནས་སྐབས་སུ་འཁོར་ཞིང་གྲོང་བ་མི་སྲིད་པའི་ཕྱིར་རོ། །མི་རྟག་པ་ཡང་འཁོར་
ཞིང་མི་འགྲོ་སྟེ། མི་རྟག་པ་ནི་སྐད་ཅིག་རེ་རེ་ལ་འདས་ཟིན་པའི་ཕྱིར། སྐད་ཅིག་གཉིས་པ་ཕན་
ཆད་ལ་འཁོར་ཞིང་འགྲོ་མཁན་མེད་པའི་ཕྱིར་རོ། །
ཕུང་སོགས་ཆོས་འདི་དག་འཁོར་བའི་ངོ་བོར་ཡང་མི་རིགས་ཏེ། ངོ་བོ་ཉིད་ཀྱིས་རྟག་
པ་ཡང་མ་ཡིན་མི་རྟག་པ་ཡང་མ་ཡིན་པའི་ཕྱིར་རོ། །རྟག་ན་སྔ་ཕྱི་གཅིག་པས་གཅིག་པར་
འགྱུར་ལ། མི་རྟག་ན་སྔ་ཕྱི་ཐ་དད་པས་དུ་མར་འགྱུར་རོ། །གཅིག་དང་དུ་མ་བྲལ་བའི་ཕྱིར་
རྟག་མི་རྟག་ཀྱང་མི་འཐད་དོ། །འཁོར་བ་གནས་ཚུལ་ལ་ཡོད་ན་སངས་རྒྱས་ཀྱིས་མི་གཟིགས་
པ་མི་སྲིད་ཀྱང་། དེ་མེད་པས་དངོས་སུ་ནི་མི་གཟིགས་ཀྱང་། མངོན་ཤེས་ཅན་གྱིས་གཞན་གྱི་
རྨི་ལམ་མཐོང་བ་ལྟར་མཁྱེན་ནོ། །ཉེར་ལེན་གྱི་ཕུང་པོ་སྡུག་བསྔལ་འདི་ཡང་། རང་གིས་
རང་ཉིད་བྱས་པར་གྲངས་ཅན་པ་ལ་སོགས་པ་འདོད་ཅིང་། ངོ་བོ་ཉིད་ཀྱིས་གཞན་ལས་
བྱུང་བར། ཉན་ཐོས་པ་དང་། སེམས་ཙམ་པ་དང་། མུ་སྟེགས་གཞན་ཕལ་ཆེར་འདོད་པ་
དང༌། གཉིས་ཀ་ལས་བྱུང་བར་གཅེར་བུ་པ་དག་སྨྲ་ལ། རྒྱུ་མེད་པར་འདོད་པ་ནི། ངོ་བོ་ཉིད་
རྒྱུར་སྨྲ་བ་དག་གོ། །དེ་དག་འགོག་པའི་རིག་པ་ནི་གོང་དུ་བཤད་ཟིན་ལ། རྒྱུ་མེད་ནི་མངོན་
སུམ་དང་ཡང་འགལ་ལོ། །ཡང་ལྷའི་བྱིན་མིར་གྱུར་པའི་སྐབས་སུ་ལས་བསགས་ནས།
དམྱལ་བར་འགྱུར་བའི་སྐབས་སུ་མྱོང་བའི་སྡུག་བསྔལ་གང་ཡིན་པ་དེ། བདག་གིས་བྱས་
པ་ཡིན་ན། དམྱལ་བའི་རྟེན་ལ་ལས་བསགས་པར་འགྱུར་ཞིང་
། དམྱལ་བ་དང་མི་གཉིས་
གཅིག་པར་ཡང་ཐལ་ལ། མིའི་རྟེན་ལ་དམྱལ་བའི་སྡུག་བསྔལ་མྱོང་བར་ཡང་འགྱུར་བས་
རྟག་པའི་སྐྱོན་དུ་འགྱུར་ཞིང་ངོ་བོ་ཉིད་ཀྱིས་གཞན་པས་བྱས་ན་ནི། གཞན་གྱིས་ལས་
བསགས་པའི་གཞན་གྱིས་སྡུག་བསྔལ་མྱོང་བར་འགྱུར་བས་མ་བྱས་པ་དང་ཕྲད་པར་ཐལ་
64ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ལོ། །གཉིས་ཀས་བྱས་ན་གཉིས་ཀར་ཐལ་བར་འགྱུར་ལ། སྡུག་བསྔལ་རྒྱུ་མེད་ན་ནི།
སེལ་བའི་ཐབས་ཀྱིས་ཟློག་པ་ཡང་མི་འཐད་དོ། །
དེ་ལྟར་མཐའ་བཞི་པོ་མི་རུང་ཡང་། རིག་ཤེས་ཀྱིས་མ་དཔྱད་པའི་ཤེས་ངོར། རྒྱུ་རྐྱེན་
དུ་མ་ཚོགས་པའི་རྟེན་འབྲེལ་ཙམ་ལས་བྱུང་བ་ནི་ཡིན་ནོ། །རྟེན་འབྲེལ་ཡན་ལག་བཅུ་
གཉིས་དེ་ཡང་ཉན་ཐོས་སྡེ་པ་རྣམས་ཀྱིས་འདོད་པ་དང་མི་མཚུངས་ཏེ། རྟེན་ནས་བྱུང་བ་
ཉིད་ཡིན་པའི་ཕྱིར། སྐྱེ་བའི་ངོ་བོ་ཡང་མེད་ལ་གནས་པའི་ངོ་བོ་ཡང་མེད་པས་སྟོང་པར་
ཤེས་སོ། །དངོས་པོ་འདི་རྣམས་རྒྱུ་རྐྱེན་ཁོ་ནའི་གཞན་དབང་དུ་གྱུར་པའི་ཕྱིར། རང་ཚུགས་
ཐུབ་པའི་རང་དབང་མེད་དེ་གཞན་ལ་བརྟེན་ནས་བཏགས་པ་ཙམ་མོ། །དེ་ལྟར་རྟེན་འབྲེལ་
དང་སྟོང་ཉིད་ཀྱི་རྣམ་བཞག་གོ་ཡང་། དེ་ལ་འཛིན་པ་དམ་པོ་དང་། མཆོག་ཏུ་འཛིན་པའི་ང་
རྒྱལ་བྱེད་པ་ནི། ལྷ་བདུད་དུ་བབས་པ་ལྟ་བུ་ཡིན་པས་ཤིན་ཏུ་སྨད་ལ། སྟོང་ཉིད་ལ་དངོས་
པོར་ཞེན་པ་ཞེས་བྱ་བ་ནི། སྟོང་ཉིད་ཀྱི་རྣམ་བཞག་གོ་བའི་གོ་ཡུལ་གྱི་བརྟགས་ཆད་དེ་
གནས་ལུགས་ཡིན་པར་འཁྲུལ་བ་སྟེ། དེ་ལྟར་ཡིད་ལ་བྱས་པ་ནི། མཉམ་གཞག་དངོས་
གཞིའི་དུས་སུ་དུག་ཏུ་འགྱུར་བ་ཡིན་ནོ། །
འཁོར་བའི་སྡུག་བསྔལ་རྒྱུ་བཅས་རང་བཞིན་མེད་པར་བསྟན་པས། ཆོས་དབྱིངས་
དེ་ལ་ནི་ཕྱོགས་བཅུ་དུས་གསུམ་གྱི་སེམས་ཅན་འཁོར་བར་འཁོར་བའི་ཚེ་ན་ཡང་། འཁོར་
བའི་དྲི་མས་ནམ་དུ་ཡང་མ་གོས་ཏེ། དྲི་མ་མེད་པ་ཞེས་པ་དེ་ཉིད་རྒྱས་པར་བཤད་དོ། །དེ་
ལྟར་ཡང་། བེམ་པོ་གཞན་དབང་སྟོང་པ་ཉིད། །སྒྱུ་མ་བཞིན་དུ་རྐྱེན་བྱུང་བར། །མགོན་པོ་
ཁྱོད་ཀྱིས་ཆོས་ཀུན་གྱི། །དངོས་མེད་གོམས་པར་མཛད་པ་ལགས། །ཞེས་ཏེ། བེམ་པོ་སྟེ་
ཀུན་བཏགས་དང་། གཞན་དབང་སྟེ་འཁྲུལ་སྣང་ཅན་གྱི་ཤེས་པ་ཡུལ་དག་བཅས་པ་
ཐམས་ཅད་རང་གི་ངོ་བོས་མ་གྲུབ་པའི་སྟོང་པ་སྒྱུ་མ་ལྟ་བུ་རྗེས་ཐོབ་ཏུ་བསྒོམས་ཤིང་།
༤65ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཉམ་གཞག་ཏུ་དངོས་པོ་མེད་པ་སྟེ་ཡོངས་གྲུབ་ཀྱི་དོན་ལ་གོམས་པར་བྱས་པས། ཆོས་
ཐམས་ཅད་ཀྱི་རང་བཞིན་གནས་ལུགས་ལ་ངང་གིས་གནས་ཤིང་། འཁྲུལ་བ་སངས་པ་ཙམ་
ལ་དྲི་བྲལ་གྱི་བྱང་ཆུབ་ཅེས་བརྗོད་དེ། སྔར་དྲི་མ་འཁོར་བའི་ཆོས་ཡོད་ནས། ཕྱིས་དེ་སྤངས་
པ་མ་ཡིན་ཏེ་དྲི་མ་གདོད་ནས་མ་གྲུབ་པས། དྲི་མ་དང་བྲལ་བ་མེད་པ་ཞེས་སོ། །
དེ་ལྟར་ཡང་རྒྱལ་ཚབ་ཆེན་པོས། གཉིས་ལས་གཞན་མེད་དེ་ནི་ནོར་བ་སྐྱེས། །དེ་
ཕྱིར་ཐར་བ་ནོར་ཙམ་ཟད་པ་ཡིན། །ཅེས་ཏེ་དེ་དག་ནི་གཞན་དབང་སྐྱེ་བ་ངོ་བོ་ཉིད་མེད་
པའི་དབང་དུ་བྱས་པའོ། །ད་ནི་དེ་བཞིན་ཉིད་ཆོས་ཀྱི་དབྱིངས་ལ། འཁོར་བའི་དུས་ན་ཡོན་
ཏན་བྲི་བ་མེད་ཅིང་སྐྱོན་གང་བ་མེད་པ་དང་། ཐར་པའི་གནས་སྐབས་ན་སྐྱོན་ནམ། སྒྲིབ་
པ་བྲི་བ་མེད་ཅིང་
། ཡོན་ཏན་གང་བ་མེད་དེ། བྲི་གང་དུ་སྣང་བ་ནི། སེམས་ཅན་རྣམས་ཉིད་
ཀྱི་འཁྲུལ་ངོར་སྣང་བ་ཙམ་ཞིག་ཡིན་ནོ། །སྐྱོན་ནམ་སྒྲིབ་པ་ནི་གདོད་མ་ནས་ཡོད་མ་མྱོང་
བའི་ཕྱིར། འཁོར་བའི་གནས་སྐབས་ན་གང་ཞིང་འཕེལ་བ་ལྟར་སྣང་བ་ཡང་དངོས་གནས་
ལ་མ་གྲུབ་ལ། ཡང་དག་པར་ན་སྤོང་རྒྱུ་མེད་པའི་ཕྱིར་ཐར་པའི་གནས་སྐབས་ན་བྲི་ཞིང་
སྤོང་བར་སྣང་བ་ཡང་བློ་ངོ་ཙམ་མོ། །
ལམ་གྱིས་བསྡུས་པ་ཀུན་རྫོབ་ཀྱི་ཡོན་ཏན་ཡང་། བདེན་པར་མ་གྲུབ་པའི་ཕྱིར།
ལམ་བསྒོམས་པས་འཕེལ་བ་ལྟར་སྣང་བ་ཡང་བདེན་པར་མ་གྲུབ་ལ། གདོད་མ་ཆོས་ཉིད་
ཀྱི་ཡོན་ཏན་ནི། དང་པོ་ཉིད་ནས་རང་ཆས་སུ་བཞུགགས་པས། འཁོར་བའི་སྐབས་སུ་
སེམས་ཅན་རྣམས་གཉིད་ཀྱིས་མ་མཐོང་བར་ཟད་ཀྱི། ཆོས་ཉིད་རང་ངོས་ནས་ཉམས་ཤིང་
བྲི་བའི་ཆ་མེད་པས། སངས་རྒྱས་ཐོབ་པའི་དུས་ན། ཡོན་ཏན་དཔག་ཏུ་མེད་པ་གསར་དུ་
སྐྱེས་པ་ལྟར་སྣང་བ་ཡང་། སློབ་པའི་གནས་སྐབས་ཀྱི་བློའི་མཐོང་ཚུལ་ཡིན་གྱི། སྒྲིབ་པ་
སངས་པས་ཆོས་ཉིད་ལ་ཇི་ལྟར་གནས་པ་དེ་ལྟར་མཐོང་བ་ཁོ་ན་ལས་གཞན་གསར་དུ་
༤66༤



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྐྱེས་པ་ཅུང་ཟད་ཀྱང་མེད་དོ། །དེ་ལྟར་ཡང་རྒྱ་ཚབ་ཆེན་པོས། ཉེས་པ་གློ་བུར་དང་ལྡན་
དང་། ཡོན་ཏན་རང་བཞིན་ཉིད་ལྡན་ཕྱིར། །ཇི་ལྟར་སྔར་བཞིན་ཕྱིས་དེ་བཞིན། །འགྱུར་བ་
མེད་པའི་ཆོས་ཉིད་དོ། །ཞེས་གསུངས་ཤིང་། བསྟོད་པ་ལས། ཁྱོད་ཀྱིས་ཅུང་ཟད་མ་བསྐྱེད་
ཅིང་། །འགའ་ཡང་བཀག་པ་མ་མཆིས་ལ། །སྔོན་གྱི་ཇི་ལྟར་ཕྱིས་དེ་བཞིན། །དེ་བཞིན་
ཉིད་དུ་ཐུགས་སུ་ཆུད། །ཅེས་ཏེ། དེ་བཞིན་ཉིད་ནི་འགྱུར་མེད་ཡོངས་གྲུབ་སེམས་ཉིད་དེ།
སེམས་རང་བཞིན་གྱིས་འོད་གསལ་བ་གཉིས་མེད་ཀྱི་ཡེ་ཤེས་སམ་ཆོས་དབྱིངས་དོན་དམ་
བདེན་པ་དེ་བཞིན་གཤེགས་པའི་སྙིང་པོ་ཞེས་བྱ་བ་རྣམས་ཡིན་ཏེ། སྔོན་འཁོར་བ་པ་
རྣམས་ཀྱི་དེ་བཞིན་ཉིད་ཇི་ལྟ་བ། ཕྱིས་མྱ་ངན་ལས་འདས་པའི་ཆོས་ཉིད་ཀྱང་དེ་བཞིན་ཁོ་ན་
སྟེ། རྣམ་འགྱུར་མེད་ཅིང་རྟག་པ་དེ་ལ་ཀུན་ནས་ཉོན་མོངས་པའི་ཆོས་འགའ་ཡང་བཀག་པ་
མེད་དེ། ཕྱིར་བསལ་ཞིང་བྲི་བ་མེད་ལ། རྣམ་པར་བྱང་བ་དགེ་བའི་ཆོས་ཅུང་ཟད་ཀྱང་མ་
བསྐྱེད་ཅིང་གང་བར་མ་བྱས་པ་སྟེ། བསལ་ཞིག་མེད་པའམ། བྲི་གང་མེད་པའི་དོན་ཐུགས་
སུ་ཆུད་པ་ནི་སངས་རྒྱས་སོ། །
དེ་དག་གིས་ནི་ཡོངས་གྲུབ་དོན་དམ་ངོ་བོ་ཉིད་མེད་པ་དེ་གསལ་པོར་བསྟན་ཏོ། །དེ་
ལྟ་ན་མདོ་འདི་དང་། བསྟོད་པ་འདིས་ཀྱང་གཞན་སྟོང་དབུ་མ་ཆེན་པོ་ཁོ་ན་གསལ་བར་
བསྟན་གྱི། འདི་ན་སྟོང་པ་ཆལ་ཡུག་ཙམ་ཞིག་སྙིང་ལ་བཅངས་ནས། ཟུང་འཇུག་ཡིན་ཚུལ་
གྱི་སྒྲུབ་བྱེད་ལྟར་སྣང་མང་པོ་ཞིག་འགོད་ཅིང་། སྨྱོན་པ་འགའ་ཞིག་གི་ཚིག་ལྟར་རྒྱུན་མི་
འཆར་པ་སྨྲ་བའི་ཚེག་འཕྲེང་རིང་པོ་ཅན། རང་སྟོང་སྨྲ་བའི་བཤེས་གཉེན་དུ་གྲགས་པ་
རྣམས་ཀྱི་ལུགས་དང་ཡེ་མི་མཐུན་ནོ། །འོན་ཀྱང་། ཡོན་ཏན་མེད་ལ་གང་གུས་པ། །དེ་
བླུན་མི་དགེའི་ལས་ལས་སྐྱེས། །ཞེས་གསུངས་པ་དོན་ལ་གནས་པས། ཚོགས་མ་བསགས་
ཤིང༌། སྒྲིབ་པ་མ་སྦྱངས་པའི། སྔོན་ནས་ད་ལྟའི་བར་གྱི་ཤེས་རབ་ཆེ་རུ་རེ་བ་ཕལ་ཆེ་བ་
67



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡང་། ངེས་པའི་དོན་ལས་ཕྱིར་ཕྱོགས་པ་ཤ་སྟག་བྱུང་ཞིང་འབྱུང་བར་འགྱུར་ལ། ད་ལྟར་
ཡང་སྣང་ངོ་། །གང་མོས་པའི་དགེ་བ་ཕུན་སུམ་ཚོགས་པ་བསགས་པ་དེ་རྣམས་ཁོ་ན་ཟབ་
མོའི་དོན་འདི་ལ་མོས་ཏེ། དེ་དག་ནི་བརྩོན་པ་དང་བྲལ་ཞིང་མ་བསྡམས་པར་གྱུར་ཀྱང་མོས་
པ་ཁོ་ནའི་མཐུ་ལས་ཐམས་ཅད་རང་སྟོང་དུ་སྨྲ་བ་ཚུལ་ཁྲིམས་དང་ལྡན་པ། བརྩོན་པ་དང་
ལྡན་པ་དག་གིས། སྐྱེ་བ་བརྒྱར་ཚོགས་བསགགས་པ་ལས་ཀྱང་ཆེས་བྱང་ཆུབ་ལ་ཉེ་བ་ཡིན་
ནོ། །
བཅོམ་ལྡན་འདས་ཀྱིས་ཀྱང་། མེ་ཏོག་ཙམ་པ་ཀ་ནི་རྙིང་གྱུར་ཀྱང་། །མེ་ཏོག་ཕལ་
པ་གཞན་གྱི་དོ་ཟླ་མིན། །ང་ཡི་དགེ་སློང་ཚུལ་ཁྲིམས་འཆལ་གྱུར་ཀྱང་། །མུ་སྟེགས་ཕལ་པ་
གཞན་གྱི་དོ་ཟླ་མིན། །ཞེས་གསུངས་པ་འདིར་ཡང་སྦྱར་བར་བྱ་སྟེ། རང་སྟོང་སྨྲ་བར་
གྲགས་པ་རྣམས་ཀྱང་དམ་པའི་ཆོས་མཐར་ཐུག་ལ་སྡང་བ་ཡིན་པའི་ཕྱིར་དང་། བྱང་ཆུབ་
སེམས་དཔའ་མང་པོ་ལ་ཞེ་འགྲས་པ་ཡིན་པའི་ཕྱིར་སངས་རྒྱས་པའི་མུ་སྟེགས་ཅན་ནོ། །
གཞན་སྟོང་དབུ་མ་ཆེན་པོ་སྨྲ་བ་ནི། སངས་རྒྱས་ཀྱི་སྐུ་གསུང་ཐུགས་ཀྱི་གསང་བ་ལ་བལྟ་
བར་དབང་བའི་ཕྱིར། སྤྱི་མིང་བྱེ་བྲག་ལ་བཏགས་ནས། ང་ཡི་དགེ་སློང་ཞེས་ཐུན་མོང་མ་
ཡིན་པའི་སྲས་སུ་བསྟན་པའོ། །ཞེས་བདག་གིས་སྨྲས་པའི་གནས་འདི་ལ་ནི། སངས་རྒྱས་
སྲས་དང་བཅས་པ་དཔང་པོ་ཡིན་ཅིང་། འཇིག་རྟེན་གྱི་ཁམས་ན་མཐུ་དང་རྫུ་འཕྲུལ་ཆེ་
བའི་ལྷ་དང་འབྱུང་པོ་དཀར་ཕྱོགས་སྐྱོང་བ་རྣམས་ཀྱང་དཔང་པོར་གནས་སོ། །དེ་ལྟར་ན་
ཟབ་མོ་རྣམ་པ་བརྒྱད་ཅུང་ཟད་རྒྱས་པར་བཤད་ཟིན་ཏོ། །གཉིས་པ་མཁས་པར་བྱ་བའི་
དངོས་པོ་དྲུག་གི་སྒོ་ནས་གཏན་ལ་དབབ་པ་ལ། ཐེག་པ་ཐུན་མོང་གི་ལུགས་ཀྱིས་ནི་རྒྱུ་
རྐྱེན་རྟེན་འབྲེལ་ལ་མཁས་པ་ཙམ་ཡིན་ལ། འདིར་ནི་ཀུན་རྫོབ་བདེན་པ་རྒྱུ་རྐྱེན་རྟེན་འབྲེལ་
ལ་བརྟེན་ནས། ཆོས་དེ་རྣམས་བདེན་མེད་དུ་གཏན་ལ་ཕབས་ཤིང་། དེ་ཡང་སྤྲོས་བྲལ་དུ་
68ལ



ལ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྟོགས་ལ། སྤྲོས་བྲལ་དེའི་རང་གི་ངོ་བོ་ཡེ་ཤེས་འགྱུར་མེད་རྣམ་པ་ཐམས་ཅད་པར་མངོན་
སུམ་དུ་རྟོགས་པ་ན། ཇི་ལྟ་བ་དང་ཇི་སྙེད་པ་ཐམས་ཅད་ལ་ཆེས་མཁས་པར་འགྱུར་རོ། །དེ་
ཡང་ཕུང་པོ་ལ་མཁས་པ་དང་། སྐྱེ་མཆེད་ལ་མཁས་པ་དང་། ཁམས་ལ་མཁས་པ་དང་།
རྟེན་འབྲེལ་ལ་མཁས་པ་དང་། བདེན་པ་ལ་མཁས་པ་དང་། གནས་དང་གནས་མ་ཡིན་པ་
ལ་མཁས་པའོ། །དང་པོའི་དབང་དུ་བྱས་ན་ཤཱ་རིའི་བུ་དེ་ལྟ་བས་ན། སྟོང་པ་ཉིད་ལ་
གཟུགས་མེད་ཅེས་པ་ལ་སོགས་པའོ། །གཉིས་པའི་དབང་དུ་བྱས་ནས། མིག་མེད་རྣ་བ་
མེད་ཅེས་པ་ལ་སོགས་པའོ། །
གསུམ་པའི་དབང་དུ་བྱས་ནས། ་མིག་གི་ཁམས་མེད་ཅེས་པ་ལ་སོགས་པའོ། །བཞི་
པའི་དབང་དུ་བྱས་ནས། མ་རིག་པ་མེད་མ་རིག་པ་ཟད་པ་མེད་ཅེས་པ་
ལྔ་པའི་དབང་དུ་བྱས་ནས། དེ་བཞིན་དུ་སྡུག་བསྔལ་བ་དང་ཞེས་པ་ལ་སོགས་པའོ། །དྲུག་
པའི་དབང་དུ་བྱས་ནས། ཡེ་ཤེས་མེད་ཐོབ་པ་མེད་མ་ཐོབ་པ་ཡང་མེད་དོ། །ཞེས་པའོ། །དེ་
རྣམས་ཀྱི་ཚིག་དོན་ཕལ་ཆེར་གོ་སླ་ལ། དོན་གྱི་མདོ་འདི་ལྟར་བཟུང་བར་བྱ་སྟེ། སྟོང་པ་
ཉིད་ལ་གཟུགས་སོགས་ཀུན་རྫོབ་ཀྱིས་ཆོས་དེ་དག་གང་ཡང་མེད་ཅེས་བྱ་བ་ནི། སྟོང་གཞི་
གཉིས་མེད་ཀྱི་ཡེ་ཤེས། དོན་དམ་སྟོང་པ་ཉིད་འདི་ལ། སྟོངས་པར་བྱ་རྒྱུ་གཟུང་འཛིན་ཀུན་
རྫོབ་ཀྱི་ཆོས་གང་ཡང་མེད་དོ་ཞེས་བྱ་བ་ཡིན་གྱི་གཞན་དུ་རང་སྟོང་སྨྲ་བ་གྲགས་པ་རྣམས་
ཀྱི་ལྟར་ན། སྟོང་པ་ཉིད་ཁྱད་གཞིར་བྱས་ནས་དེ་ལ་གཟུགས་མེད་ཅེས་སོགས་མི་རུང་བར་
འགྱུར་ཏེ་གཟུགས་ཉིད་གཟུགས་ངོ་བོས་མེད་པ་ཡིན་ལ། དེ་ལས་གཞན་པའི་སྟོང་གཞིའི་
སྟོང་ཉིད་ཁས་མི་ལེན་པའི་ཕྱིར་རོ། །འདི་དག་གི་ལྟར་ན། གཟུགས་མེད་པ་ནི་སྟོང་པ་ཉིད་
དོ་ཞེས་པ་ནས། མ་ཐོབ་པ་མེད་པ་ནི་སྟོང་པ་ཉིད་དོ་ཞེས་པའི་བར་དུ་འདོན་པར་རིགས་ཀྱི།
མདོའི་དངོས་ལྟར་བྱས་ན་འདི་ལུགས་དང་འགལ་བར་འགྱུར་རོ། །འོ་ན་ཅི་ཞེ་ན། མེད་
~69



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅེས་གསུངས་པ་ནི་ངོ་བོ་ཉིད་མེད་པ་སྟེ། དེ་སྐད་དུ་འཕགས་པ་དབྱིག་གཉེན་གྱི་ཞལ་ནས་
ཀྱང་
། ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་ལ། །བརྟེན་ནས་ཆོས་
རྣམས་ཐམས་ཅད་ནི། །རང་བཞིན་མེད་པར་བསྟན་པ་ཡིན། །ཅེས་གསུངས་ཏེ། གཅིག་ལ་
དཔེར་མཚོན་ན། གཟུགས་མེད་ཅེས་གསུངས་པས། ཀུན་བཏགས་ཀྱི་གཟུགས་ཕུང་ནི་
དོན་དམ་དུ་ལྟ་ཞོག་ཀུན་རྫོབ་ཏུ་ཡང་མི་བསླུ་བའི་མཚན་ཉིད་ཀྱིས་གནས་པ་མེད་པས་
འཁྲུལ་ངོ་ཙམ་མ་གཏོགས་གང་ཡང་གྲུབ་པ་མེད་པ་དང་། གཟུགས་ཕུང་དུ་སྣང་བའི་རྣམ་
རིག་གཞན་དབང་ནི། གཞན་གྱི་དབང་གིས་སྐྱེ་ཞིང་འཇིག་པས། བླང་དོར་གྱི་ཡུལ་ཙམ་
ཡིན་ཡང་རང་གི་ངོ་བོས་བདེན་པར་མ་གྲུབ་པ་དང་། གཟུགས་ཀྱི་ཆོས་ཉིད་ཡོངས་གྲུབ་གང་
ཡིན་པ་དེ་ནི་གློ་བུར་གྱི་དྲི་མ་གཟུང་འཛིན་འཁྲུལ་བའི་ངོ་བོར་མེད་པས། མེད་ཚུལ་རྣམ་པ་
གསུམ་གྱི་སྒོ་ནས། གཟུགས་ཕུང་གི་ཐ་སྙད་འཇུག་པའི་གཞི་རྣམས་མེད་ཅེས་བསྟན་ཏོ། །
འདིས་གཞན་ཐམས་ཅད་ལ་ཡང་རིགས་འགྲེའོ། །དེ་ལྟར་ན་ཁྱད་གཞི་ཆོས་ཉིད་ཀྱི་
ཡེ་ཤེས་དེ་ལ། ཀུན་བཏགས་ཀྱི་གཟུགས་ནི་ནམ་གྲུབ་པ་ཡང་མེད་ཅིང་། རྣམ་བཏགས་ཀྱི་
གཟུགས་ཀྱང་བདེན་པའི་དངོས་པོར་ནམ་དུ་ཡང་གྲུབ་པས། དེ་གཉིས་རང་གི་ངོ་བོས་སྟོང་
པའི་ཚུལ་གྱིས་མེད་ཅིང་། ཡོངས་གྲུབ་ཆོས་ཉིད་ཀྱི་གཟུགས་ནི་རང་གི་ངོ་བོ་ཆོས་ཉིད་ཀྱིས་
སྟོངས་པ་མ་ཡིན་ཀྱང་། གཟུང་འཛིན་གློ་བུར་གྱི་དྲི་མའི་ངོ་བོར་མེད་པས། མེད་ཅེས་བྱ་བ་ནི་
གཞན་གྱི་སྟོངས་པའི་ཚུལ་གྱིས་མེད་པའོ། །དེ་ལྟར་ན་ངག་དོན་སྙིང་པོ་བསྡུས་པ་ནི། སྟོང་
ཉིད་ཡེ་ཤེས་དེའི་སྟོང་ན་ཀུན་བཏགས་དང་གཞན་དབང་གིས་བསྡུས་པའི་གཟུགས་སོགས་
ཡེ་ནས་མ་གྲུབ་པས་མེད་ཅིང་། ཆོས་ཉིད་ཀྱི་གཟུགས་སོགས་ནི་སྟོང་ཉིད་ཡེ་ཤེས་དེ་ཀ་རང་
ཡིན་ཀྱང་། གཟུང་འཛིན་འཁོར་བའི་ཆོས་སུ་མེད་པས་མེད་ཅེས་པའོ། །སྟོང་གཞི་ཆོས་
དབྱིངས་ལ་གཟུགས་ནས་མ་ཐོབ་པའི་བར་དུ་མེད་ཅེས་པ་རགས་བཤད་དང་།
ལ70ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བཞིན་ངོ་བོ་ཉིད་གསུམ་དུ་ཕྱེ་བ་ཞིག་བཤད་ཀྱི་ཁྱད་ཙམ་ཡིན་ཏེ། ཀུན་བཏགས་གཞན་
དབང་གཉིས་གཅིག་ཏུ་བསྡོམས་ནས། ཀུན་རྫོབ་ཀྱིས་ཡེ་ནས་སྟོང་པ་དང་། དོན་དམ་ནི་
གཟུང་འཛིན་གྱི་མཚན་ཉིད་ཅན་གྱི་སྟོང་པར་བྱས་ནས། བདེན་པ་གཉིས་ཀྱི་སྒོ་ནས་བཤད་
ཀྱང་རུང་། དོན་ལ་ཁྱད་མེད་དོ། །རྟེན་འབྲེལ་ལ་མཁས་པའི་སྐབས་སུ། འདི་ཙམ་ཞིག་གོ་
དགོས་ཏེ། མ་རིག་འདུ་བྱེད་རྣམ་པར་ཤེས། །མིང་གཟུགས་སྐྱེ་མཆེད་རེག་པ་དང་། །ཚོར་
བ་སྲེད་ལེན་སྲིད་པ་དང་། །སྐྱེ་བ་རྒ་ཤི་བཅུ་གཉིས་སོ། །དེ་ལ་མ་རིག་པ་ནི། ཤེས་པར་བྱ་
བའི་གནས་ལ་རྨོངས་ཤིང་མི་ཤེས་པའི་བློ་ཤེས་པ་མི་གསལ་བའི་རྣམ་པ་ཅན། བདེན་པ་
བཞིའམ་རྒྱུ་འབྲས་རྟེན་འབྲེལ་གྱི་དོན་ལ། མུན་ཁྲོད་ཀྱི་གཟུགས་སམ། ལ་ཕར་རྒྱབ་ཀྱི་
དངོས་པོ་ལྟར། ཕྱོགས་ཙམ་ཡང་མི་རིག་པའི་རྣམ་རྟོག་སྟེ། དེ་ཁོ་ན་ཉིད་ལ་རྨོངས་པ་དང་
ལས་འབྲས་ལ་རྨོངས་པ་གཉིས་སོ། །ཕྱི་མ་ནི་ལས་དགེ་སྡིག་ལས་འབྲས་བུ་བདེ་སྡུག་
འབྱུང་བ་མི་ཤེས་པའི་སེམས་བྱུང་ཡིན་ལ། སྔ་མ་ལས་གསུམ་སྟེ་མི་རྟག་སྡུག་བསྔལ་བདག་
མེད་སོགས་བདེན་བཞིའི་མཚན་ཉིད་ལ་རྨོངས་པ་དང་། སྤྲོས་བྲལ་གྱི་སྟོང་པ་ཉིད་ལ་
རྨོངས་པ་དང་། དེ་བཞིན་གཤེགས་པའི་སྙིང་པོའི་གནས་ལ་རྨོངས་པའོ། །དེ་དག་ལས་
ལས་འབྲས་ལ་རྨོངས་པས་ནི་མི་དགེ་བའི་ལས་འཕེན་པར་བྱེད་ལ། བདེན་བཞིའི་དེ་ཁོ་ན་
ཉིད་ལ་རྨོངས་པས་ནི། འཁོར་བ་ཁམས་གསུམ་དུ་སྐྱེ་བའི་ལས་དགེ་སྡིག་གཉིས་ཀར་
འཕེན་པར་བྱེད་ཅིང་། སྤྲོས་བྲལ་ལ་རྨོངས་པས་ནི། ཁམས་གསུམ་ལས་འདས་ཀྱང་།
ཤེས་ཀྱི་ལུས་སུ་ནི་མ་གྱུར་པ་དམན་པའི་ཡིད་ལུས་དང་། ཏིང་ངེ་འཛིན་གྱི་ལུས་འགྲུབ་པར་
བྱེད་པའི་ཟག་མེད་ཀྱི་ལས་དང་། ལས་བར་མ་རྣམས་ཀྱང་འཕེན་པར་བྱེད་དོ། །དེ་བཞིན་
གཤེགས་པའི་སྙིང་པོའི་གནས་ལ་རྨོངས་པ་ནི་མ་རིག་བག་ཆགས་ཀྱི་ས་ཡིན་ཏེ། ཡེ་ཤེས་
ཀྱི་སྐུ་ཡིད་ལུས་རྣམ་པ་གསུམ་འགྲུབ་བྱེད་ཀྱི་ཟག་མེད་ཀྱི་ལས་ཚུན་ཆོད་ཀྱང་འཕེན་པར་
ཡེ་
71ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱེད་དོ། །སྤྱིར་དེ་དག་ཀྱང་སྔ་མ་སྔ་མ་ཡོད་ཕྱིན། ཕྱི་མ་ཕྱི་མ་རྣམས་དེ་དང་ལྷན་ཅིག་ངེས་
པར་ཡོད་པས་དེ་བཞིན་གཤེགས་པའི་སྙིང་པོ་ལ་རྨོངས་པས་ནི་དེ་ཐམས་ཅད་འཕེན་པར་
བྱེད་ལ། སྤྲོས་བྲལ་ལ་རྨོངས་པས་ནི་ཡིད་ལུས་ཀྱི་ལས་མ་གཏོགས་གཞན་ཐམས་ཅད་བྱེད།
ཅེས་པ་ནས། ལས་འབྲས་ལ་རྨོངས་པས་ནི་མི་དགེ་བ་ཁོ་ན་འཕེན་ནོ། །ཞེས་པའི་བར་དུ་
སྦྱར་རོ། །
འོ་ན་མ་རིག་པའི་ཡན་ལག་ནི། བདག་དང་བདག་གིར་འཛིན་པའི་འཇིག་ཚོགས་ལ་
ལྟ་བ་ཡིན་པར་འཕགས་པ་ཀླུ་སྒྲུབ་དང་། དཔལ་ཆོས་ཀྱི་གྲགས་པ་སོགས་ཀྱང་བཞེད་པ་མ་
ཡིན་ནམ། ཅིའི་ཕྱིར་ངེས་པའི་དོན་ལ་དེ་མི་འདོད་ཅེ་ན། མ་རིག་པ་དང་འཇིག་ཚོགས་ལ་ལྟ་
བ་ནི་ངོ་བོ་ཐ་དད་པ་ཡིན་ཀྱང་། ཁམས་གསུམ་དུ་འཕེན་བྱེད་ཀྱི་མ་རིག་པ་ནི། འཇིག་ལྟ་
དང་འབྲེལ་བ་ཅན་ཁོ་ནར་འབྱུང་བས་ན། མ་རིག་པ་ནི་རྣམ་པ་མི་གསལ་བས། དེའི་
ཕྱོགས་ནས་མ་སྨོས་པར། འཇིག་ལྟ་རྣམ་པ་གསལ་ཞིང་ངོ་ཤེས་སླ་བའི་ཕྱིར། ཕྱོགས་དེ་
ནས་སྨོས་པ་སྟེ། དཔེར་ན་ཁྱེའུ་གང་གི་རིགས་རུས་ཆོ་འབྲང་རྟོགས་དཀའ་བར་གྱུར་ན།
རིགས་དང་རུས་ནས་མི་སྨོས་པར་མཚན་མ་མངོན་རྟགས་ཅན་གྱི་གོས་ལས་བརྩམས་ནས།
ཁྱེའུ་དམར་པོ་དང་། ཁྱེའུ་སེར་པོ་ཞེས་ཟེར་བ་ལྟ་བུའོ། །རིན་ཆེན་འཕྲེང་བ་ལས། ངར་
འཛིན་ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །ཅེས་པ་ནི། ངར་འཛིན་ལ་སོགས་
པ་ཉོན་མོངས་པས་ལས་གསོག་ཅེས་པའམ། ངར་འཛིན་ཡོད་ན་འཁོར་བར་འཕེན་བྱེད་ཀྱི་
ལས་གསར་པ་གསོག་ཐུབ་ཅེས་པའི་དོན་ཡིན་གྱི། ངར་འཛིན་མ་རིག་པའི་ཡན་ལག་ཏུ་སྟོན་
པ་མ་ཡིན་ཅིང་། འཕགས་པ་ཀླུས་ནི་མ་རིག་པ་བདག་འཛིན་དུ་བཞེད་པའི་གསལ་ཁ་མེད་
ལ། མ་རིག་པའི་ཡན་ལག་ལ་གྲོགས་བདག་འཛིན་ངེས་པར་དགོས་པའི་རྣམ་གཞག་འདི་
ཡང་། འཁོར་བ་ཁམས་གསུམ་དུ་སྐྱེ་བ་ཁོ་ནའི་དབང་དུ་བྱས་པ། ཉན་ཐོས་སྡེ་གཉིས་དང་
72



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཐུན་མོང་གི་རྣམ་གཞག་ཡིན་ལ།
ཐེག་ཆེན་ཐུན་མོང་མ་ཡིན་པའི་སྐབས་སུ། ཁམས་གསུམ་ལས་འདས་པ་རྣམ་པར་
བྱང་བ་རྗེས་སུ་མཐུན་པའི་འཁོར་བ་འཇུག་ཚུལ་གྱི་རྟེན་འབྲེལ་བཅུ་གཉིས་ལས་མ་རིག་
པའི་ཡན་ལག་སྤྲོས་བྲལ་དང་སྙིང་པོ་ལ་རྨོངས་པ་དེ་གཉིས་ནི། འཇིག་ལྟའི་ས་བོན་སྤངས་
པ་དག་ལ་ཡང་ཡོད་པའི་ཕྱིར། མ་རིག་པའི་ངོས་འཛིན་འཇིག་ལྟ་ལ་བྱེད་པ་ཟབ་ཁྱད་དུ་
རློམ་པ་ནི། ཟན་གྱི་ངོས་འཛིན་སྤང་ཟན་ལ་བྱེད་པ་ཟབ་ཁྱད་དུ་འདོད་པ་ལྟར། ཟབ་ཚུལ་
གོ་ལོག་ཡིན་པར་ཤེས་པར་བྱའོ། །དེ་ལྟར་མ་རིག་པ་ལ་བརྟེན་ནས་ལུས་ངག་ཡིད་གསུམ་
གྱི་འདུ་བྱེད་དུ་གཏོགས་པའི་བསོད་ནམས་དང་། བསོད་ནམས་མ་ཡིན་པ་དང༌། མི་གཡོ་
བའི་ལས་གསུམ་པོ་གང་རུང་ཞིག་གསོག་པའི་འདུ་བྱེད་ཀྱི་ལས་འབྱུང་ངོ༌། །
མ་རིག་པས་ཀུན་ནས་བསླངས་ཏེ་ལས་དེ་བྱས་ཤིང་། བྱས་མ་ཐག་ཏུ་ཀུན་གཞི་རྣམ་
ཤེས་ཏེ་ལས་དེའི་བག་ཆགས་དང་ས་བོན་ཅན་དུ་གྱུར་པ་ན། དེའི་མཐུ་ལས། ཚོགས་དྲུག་
གི་རྣམ་པར་ཤེས་པ་རྣམས་ཀྱང་བག་ཆགས་དེས་བསླད་པའི་ནུས་པ་ཅན་དུ་གྱུར་ཏེ། ལས་
བསགས་པའི་ཚེ་དེ་ཉིད་དང་། བར་དོའི་གནས་སྐབས་ཀྱི་རྣམཤེས་འགྱུར་བ་ཅན་དེ་ནི་རྣམ་
ཤེས་ཀྱི་ཡན་ལག་གོ། །དེ་ཉིད་མངལ་དུ་སྐྱེ་བ་བཟུང་མ་ཐག་པ་ན། ཚོར་འདུ་འདུ་བྱེད་རྣམ་
ཤེས་ཏེ་མིང་བཞིའི་ཕུང་པོ་དང་། ནུར་ནུར་པོ་ལ་སོགས་པའི་གནས་སྐབས་གྱི་འབྱུང་བ་
དང་འབྱུང་གྱུར་རྣམས་ནི་གཟུགས་ཀྱི་ཕུང་པོ་སྟེ། མིང་གཟུགས་ཀྱི་ཡན་ལག་གོ། །དེ་དག་
འཕེལ་བ་ལས། མིག་སོགས་སྐྱེ་མཆེད་དྲུག་བྱུང་བ་ནི། སྐྱེ་མཆེད་དྲུག་གི་ཡན་ལག་གོ། །
མངལ་ནས་བཙས་པའི་རྗེས་སུ་དབང་པོ་དྲུག་དང་། ཡུལ་དྲུག་དང་། རྣམ་ཤེས་དྲུག་རྣམས་
འདུས་ཏེ། ཡུལ་གྱི་རྣམ་པ་ལ་བརྟེན་ནས་ཤེས་པ་འགྱུར་བའི་རེག་པ་འབྱུང་བ་ནི་རེག་པའི་
ཡན་ལག་གོ། །དེ་ལ་བརྟེན་ནས་བདེ་བའམ་སྡུག་བསྔལ་ལམ་བཏང་སྙོམས་གང་རུང་ཞིག་
73



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉམས་སུ་མྱོང་བ་ནི་ཚོར་བའི་ཡན་ལག་གོ། །
དེ་ལ་བརྟེན་ནས་བདེ་བ་ལ་ཐོབ་པར་འདོད་ཅིང་ཡང་སྲེད་པ་དང་། སྡུག་བསྔལ་ལ་
འདོར་བར་འདོད་པའི་སྲེད་པ་དང་། བཏང་སྙོམས་ལ་གནས་པར་དགའ་བའི་སྲེད་པ་འབྱུང་
བ་ནི་སྲེད་པའི་ཡན་ལག་གོ། །སྲེད་པ་དེ་འཕེལ་བ་ལས་བདེ་སྡུག་བཏང་སྙོམས་ཀྱི་རྒྱུ་རྣམས་
ལ་འདོར་ལེན་བྱེད་འདོད་འབྱུང་བ་ནི་ལེན་པའི་ཡན་ལག་གོ། །དེས་ཀྱང་སྲིད་པ་ཕྱི་མ་
འཕེན་ནུས་ཀྱི་ལས་གསོག་པའམ། སྔར་འཕངས་ཟིན་པའི་ལས་ཀྱི་བག་ཆགས་གསོས་
བཏབ་ནས། སྐྱེ་བ་འགྲུབ་པ་ལ་མངོན་དུ་ཕྱོགས་པར་བྱེད་པ་ནི་སྲིད་པའི་ཡན་ལག་གོ། །དེ་
ལ་བརྟེན་ནས་སྐྱེ་བ་ཕྱི་མའི་ཕུང་པོ་གྲུབ་པ་ནི། སྐྱེ་བའི་ཡན་ལག་གོ། །དེ་ཉིད་ཀྱི་ཁམས་
འགྱུར་བའི་ན་བ་དང་། ན་ཚོད་འགྱུར་བའི་རྒས་པ་དང་། སྲོག་འགྱུར་བའི་འཆི་བ་དང་།
ལུས་སེམས་གདུང་བར་བྱེད་པའི་མྱ་ངན་དང་། ཟས་གོས་ལ་སོགས་པ་འདོད་པས་འཕོངས་
པ་དང་། སྨྲེ་སྔགས་འདོན་པ་དང་ཡིད་མི་བདེ་བ་དང་། འཁྲུགས་པ་ལ་སོགས་པ་སྡུག་
བསྔལ་གྱི་ཕུང་པོ་ཆེན་པོ་འབའ་ཞིག་པ་འདི་འབྱུང་བར་འགྱུར་ཏེ་རྒ་ཤིའི་ཡན་ལག་གོ། །དེ་
ལྟར་ཡན་ལག་བཅུ་གཉིས་པོ་ཡང་། དུས་ཅིག་ཆར་དུ་ཚང་བ་དང་། བྱ་བ་རྫོགས་པའི་སྐད་
ཅིག་མ་གཅིག་ལ་ཚང་བ་དང་། ཚེ་གཅིག་ལ་རྫོགས་པ་སོགས་ཀྱི་རྣམ་གཞག་དུ་མ་དང་།
བརྫུས་སྐྱེས་ཀྱི་འགྲོ་བ་དང་། ཁམས་གོང་མའི་སེམས་ཅན་ལ། ཡན་ལག་ཅི་རིགས་ཚང་བ་
ལས་ཡོངས་རྫོགས་མི་དགོས་པ་སོགས་རྣམ་གཞག་དུ་མ་ཡོད་ཀྱང་། གཙོ་བོར་ཚེ་གཉིས་
ལ་རྫོགས་པར་བྱས་ནས། འཕེན་པའི་ཡན་ལག་དང་། འཕངས་པའི་ཡན་ལག་
ཡན་ལག་དང་།
འགྲུབ་བྱེད་ཀྱི་ཡན་ལག་དང་། འགྲུབ་པའི་ཡན་ལག་སྟེ་བཞིར་བསྡུ་བའམ། ཡང་ན་ཚེ་
གསུམ་ལ་བསྡུ་བའི་ལུགས་ཏེ། ཚེ་ལྔ་ལ་རྟེན་འབྲེལ་ཚར་གཉིས་རྫོགས་པར་འགྱུར་རོ། །
འོན་ཀྱང་དེ་དག་གི་རྣམ་གཞག་རྒྱས་པ་འདིར་མི་སྤྲོའོ། །དེ་ནི་འཁོར་བ་འཇུག་པའི་
c74



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྟེན་འབྲེལ་ཡིན་ལ། མ་རིག་པ་སྤངས་པས་འདུ་བྱེད་ཀྱི་ཡན་ལག་འགགས་པ་སྟེ། སྐྱེ་བ་
འཕེན་བྱེད་ཀྱི་ལས་མི་གསོག་པ་ནས། སྐྱེ་བ་འགགས་པས་རྒ་ཤི་མི་འབྱུང་བའི་བར་དུ་ནི་
འཁོར་བ་བཟློག་པའི་རྟེན་འབྲེལ་ལོ། །རྟེན་འབྲེལ་རིམ་པ་འདི་གཉིས་ཁོ་ན། ལུགས་
འབྱུང་དང་ལུགས་ཟློག་གི་རྟེན་འབྲེལ་དུ་མདོ་དུ་མ་ལས་གསུངས་པའི་ཕྱིར། ལུགས་ཟློག་
ལ་རྒ་ཤི་ནས་མ་རིག་པའི་བར་དུ། མས་ཟློག་ཁོ་ན་དགོས་པར་འདོད་པ་ནི་བཤད་སྒྲོས་
ཕྱོགས་རེ་ལ་བརྟེན་ནས། དབང་ཟ་བའི་སྤྱོད་པའོ། །མ་རིག་པ་གང་ལས་སྐྱེས་ཞེས་མངོན་
པར་བརྟགས་ན། བདག་ལས་མི་སྐྱེ། གཞན་ལས་མི་སྐྱེ། གཉིས་ཀ་ལས་མི་སྐྱེ། རྒྱུ་མེད་ཀྱང་
མིན་པས། མ་རིག་པ་ནི་མ་སྐྱེས་སོ། །མ་སྐྱེས་པའི་ཕྱིར། གནས་པའི་དངོས་པོ་མ་བྱུང་ངོ་། །
གནས་པ་མེད་པའི་ཕྱིར་འཇིག་རྒྱུ་མེད་པས་མི་འཇིག་གོ། །དེ་ལྟར་ན་མ་རིག་པ་སྐྱེ་འགགས་
གནས་གསུམ་དང་བྲལ་བས་རང་བཞིན་མེད་དེ། འདུ་བྱེད་ནས་རྒ་ཤིའི་བར་ཡང་དེ་དག་
འདྲའོ། །
ཡང་དག་པར་གནས་ཚུལ་ལ། སྐྱེ་བ་མེད་ཅིང་། འགགས་པ་མེད་ལ་གདོད་ནས་མ་
གྲུབ་ཀྱང་། མེད་བཞིན་དུ་སྣང་བའི་རྒྱུ་རྐྱེན་ཚོགས་པ་ཙམ་ལས། མེད་བཞིན་དུ་སྣང་བའི་
འབྲས་བུའི་སྣང་ཆ་ཙམ་ཞིག་འཆར་བ་མ་བཀག་པ་འདི་ནི་མཐའ་བཞི་ལས་གྲོལ་བའི་རྟེན་
འབྲེལ་ཞེས་བྱའོ། །འདི་ནི་ཡན་ལག་བཅུ་གཉིས་སུ་མ་ཟད། ས་བོན་དང་མྱུ་གུ་ལ་སོགས་
པ་རྒྱུ་འབྲས་རྟེན་འབྲེལ་གྱི་རིགས་མཐའ་དག་ལ་སྦྱར་བར་བྱའོ། །འདི་ལ་དོན་དམ་པའི་རྟེན་
འབྲེལ་ཞེས་ཟེར་ཏེ། གནས་སྐབས་པའི་དོན་དམ་ཙམ་མོ། །ཀུན་རྫོབ་རྟེན་འབྲེལ་གྱི་ཆོས་
ཉིད་ཡེ་ཤེས་རྣམ་པ་ཐམས་ཅད་པ་ནི། དོན་དམ་ཉིད་གྱི་རྟེན་འབྲེལ་ལོ། །
དེ་ལ་མ་རིག་པ་ནས། རྒ་ཤིའི་བར་ཀུན་ནས་ཉོན་མོངས་པའི་རྟེན་འབྲེལ་བཅུ་
གཉིས་ནི། འཁྲུལ་བའི་སྣང་བ་ཙམ་ལས་གནས་ཚུལ་ལ་ནམ་ཡང་ཡོད་མ་མྱོང་བས། མ་རིག་
༤75



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་འགགས་པ་ནས་རྒ་ཤི་འགགས་པའི་བར་ཡང་། རྣལ་འབྱོར་ཅན་གྱི་བློའི་སྣང་ཚུལ་ཙམ་
ལས། གཞན་གནས་ཚུལ་ལ་ཡོད་པ་མ་ཡིན་ཏེ། རྨི་ལམ་གྱི་བུ་ནི་ནམ་དུ་ཡང་ཡོད་པ་མ་
ཡིན་ན། དེ་ཤི་བ་དེ་བས་ཀྱང་མི་འཐད་པ་བཞིན་ནོ། །ཀུན་བྱང་གི་རྟེན་འབྲེལ་དེ་དག་
གདོད་ནས་མ་གྲུབ་པའི་ཕྱིར། དེ་རྣམས་རང་བཞིན་མེད་ཙམ་གྱི་མཐའ་བྲེལ་དེ་ཡང་མཐའ་
དང་བཅས་པ་ལ་བལྟོས་ནས་བློས་བཞག་པ་ཙམ་ལས། ཡང་དག་པར་མེད་དོ། །ཡེ་ཤེས་
རྣམ་པ་ཐམས་ཅད་པ་དེ་ནི་དོན་དམ་པའི་མ་རིག་པ་ནས་དོན་དམ་པའི་རྒ་ཤིའི་བར་དུ་ཡང་
འཇོག་ཅིང་། མ་རིག་པ་འགགས་པ་དོན་དམ་པ་ནས་རྒ་ཤི་འགགས་པ་དོན་དམ་པའི་བར་དུ་
ཡང་ཡིན་ནོ། །ཡེ་ཤེས་འདི་ནི་མེད་བཞིན་སྣང་བའི་འཁྲུལ་ཆོས་མ་ཡིན་གྱི། གནས་ལུགས་
ལ་ཞུགས་ཤིང་བདེན་པར་གྲུབ་པ་ཡིན་ཡང་
། དེ་ལ་གཟུང་འཛིན་དང་སྒྲ་རྟོག་གི་ཆོས་གང་
ཡང་མེད་དོ། །
འོ་ན་མ་རིག་པ་གདོད་མ་ནས་མེད་ན། དོན་དམ་པའི་མ་རིག་པ་རང་གི་ངོ་བོས་
གདོད་མ་ནས་གྲུབ་པ་དང་འགལ་ལོ་སྙམ་ན། དོན་དམ་པའི་མ་རིག་པ་ནི་མ་རིག་པ་མ་
ཡིན་ཅིང་། མ་རིག་པ་འགགས་པ་དོན་དམ་པ་ཡང་མ་རིག་པ་འགགས་པ་མ་ཡིན་པས་ན།
ཅིའི་ཕྱིར་འགལ་བར་འགྱུར་། དེ་བཞིན་དུ་སྡུག་བསྔལ་བ་དང་སོགས་ལ་འདིར་སྡུག་བསྔལ་
ནི། ཉེ་བར་ལེན་པའི་ཕུང་པོ་ལྔ་འཁོར་དང་བཅས་པ་སྟེ། སེམས་ཅན་རྣམས་ཀྱི་གནས་སྣོད་
ཀྱི་འཇིག་རྟེན་དང་། ནང་ལུས་སེམས་ཀྱི་དངོས་པོ་དང་། དེ་དག་གི་ཉེ་བར་སྤྱོད་པ་ཐམས་
ཅད་སྡུག་བསྔལ་གསུམ་པོ་གང་རུང་དང་འབྲེལ་བའི་ཕྱིར་སྡུག་བསྔལ་ལོ། ། སྡུག་བསྔལ་
དེ་ལ་བདེ་བར་བཟུང་ན་ནི། རང་གི་མཚན་ཉིད་དང་འགལ་བས་བྱ་བྱེད་ཐམས་ཅད་བསླུས་
པར་འགྱུར་ལ། དེ་སྡུག་བསྔལ་དུ་ཤེས་པ་ནི་ཡུལ་དང་མཐུན་པའི་བློ་ཡིན་པའི་ཕྱིར། ཉམས་
མྱོང་གི་སྒོ་ནས་མི་བསླུ་བས་ན་བདེན་པ་ཞེས་བྱའོ། །མི་བསླུ་བ་དེ་ཡང་འཕགས་པ་རྣམས་
ལ76༤.



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཁོ་ནས་མངོན་སུམ་དུ་རྟོགས་པའི་ཕྱིར། འཕགས་པའི་བདེན་པ་སྟེ། འཁོར་བའི་གནས་
ལུས་ལོངས་སྤྱོད་རྣམས་སྡུག་བསྔལ་ཡིན་པར་བདེན་པ་ནི། སྡུག་བསྔལ་འཕགས་པའི་
བདེན་པའི་དོན་ཡིན་ལ། བདེན་པ་ཞེས་བྱ་བའི་དོན་དམ་དཔྱོད་བྱེད་ཀྱི་རིག་ངོར་བདེན་
པའམ། འཕགས་པའི་མཉམ་བཞག་ངོ་བོར་བདེན་པའི་དོན་མ་ཡིན་གྱི། ཐ་སྙད་པའི་ཚད་
མའི་ཡུལ་ཡང་དག་ཀུན་རྫོབ་ཏུ་བདེན་པའོ། །འཕགས་པའི་བདེན་པའི་གོ་དོན་ཀུན་འབྱུང་
དང་། ལམ་དང་། འགོག་བདེན་གྱི་ཕྱོགས་གཅིག་ཀྱང་དེ་དག་འདྲའོ། །ཀུན་འབྱུང་གི་སྡུག་
བསྔལ་གྱི་རྒྱུ་སྟེ། སྤྱི་ལྡོག་ནས་སྡུག་བསྔལ་གང་ཡིན་ཀུན་འབྱུང་དུའང་འཇོག་མོད་ཀྱི།
འདིར་ལས་དང་ཉོན་མོངས་པ་གང་ཡིན་པ་དེ་ཐམས་ཅད་ཀུན་འབྱུང་ངོ་། །ལམ་བདེན་
དངོས་ནི། མཐོང་སྒོམ་མི་སློབ་ལམ་གསུམ་གྱིས་བསྡུས་པའི་ཡེ་ཤེས་གསར་བྱུང་རྒྱུ་རྐྱེན་
ལས་སྐྱེས་པ་རྣམས་ཡིན་ལ། རྗེས་མཐུན་པ་ནི་སོ་སོ་སྐྱེ་བོའི་ལམ་རྣམས་ཀྱང་སྟེ། ལམ་
བདེན་གྱི་ངོ་བོ་ནི་འཕགས་པའི་ལམ་ཡན་ལག་བརྒྱད་དང་། ཕ་རོལ་ཏུ་ཕྱིན་པ་བཅུ་ལ་
སོགས་པའོ། །དེའི་ཡང་གཙོ་བོ་ནི། ཡང་དག་པའི་ལྟ་བ་དང་། ལམ་ཤེས་རབ་ཀྱི་ཕ་རོལ་ཏུ་
ཕྱིན་པའོ། །
འགོག་བདེན་ནི་གནས་སྐབས་པ་དང་མཐར་ཐུག་པ་གཉིས་ལས། དང་པོ་ནི། ལམ་
བསྒོམས་པས་སྒྲིབ་པ་རྣམས་གསར་དུ་སྤངས་པའི་སྤངས་པ་སྟེ། སོ་སོར་བརྟགས་པའི་
འགོག་པ་རྣམས་ཡིན་ལ། ཕྱི་མ་ནི་འཁོར་འདས་ཀྱི་ཆོས་ཀུན་འགོག་པའི་གཞི། རང་
བཞིན་འོད་གསལ་བདེ་བར་གཤེགས་པའི་སྙིང་པོའོ། །འདི་ནི་ཆོས་ཐམས་ཅད་ཀྱི་གནས་
ལུགས་ཡིན་པར་བདེན་ཅིང་། འཕགས་པའི་མཉམ་གཞག་ཡེ་ཤེས་ཀྱི་ངོ་བོར་གྲུབ་པས་
བདེན་པ་སྟེ། འདི་ཡང་ཀུན་རྫོབ་ཀྱི་ཆོས་ཀྱི་ངོ་བོར་མེད་ལ། བློས་བཏགས་ཤིང་བཟུང་བ་
ལྟར་མ་གྲུབ་པའི་ཕྱིར་སྐབས་འགར་མེད་པའི་ཕྱིར་སྐབས་འགར་མེད་པའི་ཐ་སྙད་ཡང་བྱ་ལ།
ལ77



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདེན་པ་གཞན་གསུམ་དང་སོ་སོར་བརྟགས་པའི་འགོག་བདེན་ནི། ཀུན་རྫོབ་ཀྱི་ཤེས་པ་
ལ། སྒྱུ་མ་ལྟར་སྣང་ལ་རང་བཞིན་མེད་པ་དང་། དོན་དམ་པའི་ཡེ་ཤེས་ཀྱི་ངོར་སྣང་བ་ཡང་
མེད་པའི་ཕྱིར། གདོད་མ་ནས་མ་གྲུབ་ཅིང་མེད་པའོ། །ཡེ་ཤེས་མེད་ཅེས་པ་མཁས་པར་བྱ་
བ་བཅུའི་དབང་དུ་བྱས་ན། དབང་པོ་ལ་མཁས་པར་སྟོན་པ་ཡིན་ཡང་། དྲུག་གི་དབང་དུ་
བྱས་ན། གནས་དང་གནས་མ་ཡིན་པ་ལ་མཁས་པར་བྱ་བའི་ནང་དུ་འདུས་ཏེ། དེ་ལ་བདེན་
བཞི་རྟོགས་པའི་ཡེ་ཤེས་ཀྱིས་ཉོན་མོངས་པའི་ས་བོན་སྤོང་བ་ནི། གནས་ཡིན་ཅིང་འཐད་ལ།
འཇིག་རྟེན་པའི་སྙོམས་འཇུག་རྣམས་ཀྱིས་དེ་སྤོང་བ་ནི། གནས་མ་ཡིན་པ་དང་། ཆོས་ཀྱི་
བདག་མེད་རྟོགས་པའི་ཡེ་ཤེས་ཀྱིས་ཤེས་སྒྲིབ་སྤོང་ཞིང་། དེ་ཉིད་ཐབས་དང་བཅས་པ་ཐོབ་
པ་ནི་གནས་ཡིན་ལ། ཐབས་དང་བྲལ་བའང་ཡེ་ཤེས་དེ་མེད་ན་ཐམས་ཅད་མཁྱེན་པ་ཐོབ་པ་
ནི་གནས་མ་ཡིན་ནོ་ཞེས་སྦྱར་ཏེ། ཡེ་ཤེས་དང་དེའི་བྱེད་ལས་སྨོས་པའང་གནས་དང་གནས་
མིན་ཀྱི་ནང་ཚན་ནོ། །དངོས་སུ་ན། བདག་མེད་གཉིས་རྟོགས་པའི་ལམ་གྱི་ཡེ་ཤེས་དེ་
བདེན་པར་མེད་ལ། ཡེ་ཤེས་ཞེས་པས་ཆོས་ཀྱི་དབྱིངས་ཀྱི་ཡེ་ཤེས་ཀྱང་ཟུར་གྱིས་འཕངས་
པར་འགྱུར་ན་ནི། དེ་ནི་གཉིས་ཀྱིས་སྟོང་པའི་ཕྱིར་འདུས་བྱས་སུ་མེད་པས་ན་མེད་ཅེས་བྱའོ། །
ཡེ་ཤེས་མེད། མི་ཤེས་པ་མེད་ཅེས་དཔེ་ཁ་ཅིག་ལས་འདོན་པ་ལྟར་ན། ཡེ་ཤེས་དང་དེའི་
སྤང་བྱ་གཉིས་ཀར་རང་བཞིན་མེད་པའི་དོན་ཏེ། གང་བདེན་པའི་དོན་མི་ཤེས་པས་འཁོར་
བར་འཁྱམ་པ་གནས་ཡིན་པ་དང་རྣམ་པར་མི་རྟོག་པའི་གནས་མི་ཤེས་པས། ཐེག་པ་ཆེན་
པོའི་ལམ་དང་འབྲས་བུ་རྟོགས་པར་མི་འགྱུར་བ་གནས་ཡིན་ཅིང་། དེ་དག་ལས་ཟློག་པ་
གནས་མ་ཡིན་ནོ་ཞེས་སྦྱར་རོ། །ཐོབ་པ་མེད་ཅེས་བྱ་བ་ནི་རྣམ་བཤད་བྱེད་པ་ཕལ་ཆེ་བས་
བྱང་ཆུབ་ཐོབ་པ་ཁོ་ན་ལ་སྦྱོར་ཡང་འདིར་ནི་ཐོབ་པ་དང་མ་ཐོབ་པ་ཞེས་སྤྱི་ལ་སྦྱར་ནས།
ཆོས་གང་ཅི་ཡང་རུང་བ་དེ་ཐམས་ཅད་ཀྱི་འཕེལ་འགྲིབ་དང་། གནས་སྐབས་སོ་སོར་གྱུར་
ལ78ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བའི་ཆ་སྟེ། ཇི་སྐད་དུ། ཐོབ་པ་གང་ཞེ་ན། དགེ་བ་དང་མི་དགེ་བ་དང་། ལུང་དུ་མ་བསྟན་
པའི་ཆོས་རྣམས་ཀྱི། འཕེལ་བ་དང་འགྲིབ་པ་ཐོབ་པ་དང༌། རྙེད་པ་དང་ལྡན་པ་ཞེས་
གདགས་སོ། །ཞེས་ཆོས་གང་དང་གང་གི་ས་བོན་འཕེལ་ཞིང་བརྟས་པ་དང་། ནུས་པ་
དམན་ཅིང་འགྲིབས་པ་དང་། མངོན་གྱུར་དང་འབྲེལ་བའམ་མངོན་དུ་མ་གྱུར་ཀྱང་། ནུས་
པ་སྔོན་མེད་གསར་དུ་རྙེད་པའམ། ཐོབ་ཟིན་ཉམས་པ་ལས་བྱུང་བ་རྙེད་པ་དང་། ཐོབ་པའི་
རྒྱུན་མ་ཉམས་པར་ཡོད་པའི་ལྡན་པ་སྟེ། སེམས་ཅན་གྱི་རྒྱུད་དང་འབྲེལ་བ་དེ་ལྟ་བུ་ནི་ཐོབ་
པའི་མཚོན་བྱེད་ཡིན་པས། མདོར་ན་ཆོས་གང་དང་གང་ཡིན་པ་རང་རང་གི་མཐུན་པའི་རྒྱུ་
ལས་སྐྱེ་བ་དང་
། འགག་པ་དང་མཐུན་པའི་རྒྱུས་འགག་པ་དང་། གནས་པའི་རྒྱུས་རིགས་
མཐུན་གནས་པ་དང་། འགྱུར་བའི་རྒྱུས་རིགས་མི་མཐུན་དུ་བསྒྱུར་བ་སོགས་ཏེ། དཔེར་ན་
མིའི་རྟེན་ལ་དགེ་བ་སྤྱད་པས་ཚེ་དེ་ཉིད་ལ་རིང་དུ་གནས་པ་ནི། མིའི་རྟེན་གནས་པ་ཐོབ་པ་
ཡིན་ཅིང་། དེ་བཞིན་དུ་དགེ་བའི་མཐུ་ལས་ཕུང་པོའི་རིགས་རྒྱུན་ལྷའི་རྟེན་དུ་སྐྱེ་བ་ནི།
ལྷའི་གནས་སྐབས་གསར་དུ་ཐོབ་པ་ཡིན་པ་དང་། དེ་བཞིན་དུ་མི་དགེ་བའི་རྒྱུ་ལས་དམྱལ་
བའི་གནས་སྐབས་ཐོབ་པ་དང་། གཞན་ཡང་བདེ་བ་ཐོབ་པ་དང་། སྡུག་བསྔལ་ཐོབ་པ་
དང༌། དར་ཞིང་འཕེལ་བའི་དངོས་པོ་ཐོབ་པ་དང་། འགྲིབས་ཤིང་རྒུད་པའི་དངོས་པོ་ཐོབ་
པ་དང་། སྐྱེ་བ་ཐོབ་པ་དང་། འཆི་བ་ཐོབ་པ་ལ་སོགས་བྱུང་ཞིང་གྱུར་པ་དེ་ནི་མངོན་གྱུར་དུ་
ཐོབ་པ་ཡིན་ལ། ད་ལྟ་མངོན་དུ་མ་གྱུར་ཡང་། ངེས་པ་ཅན་གྱི་རྒྱུ་ལས་འབྱུང་བར་ངེས་ཤིང་།
འགྱུར་བར་ངེས་པའི་སྐབས་སུ་གྱུར་པ་ཡང་དེ་དང་དེ་ཐོབ་པ་སྔར་འདས་ཟིན་པའི་ཤུགས་
དེ་ལྟར་ཡོད་ན་དེ་ཡང་བྱུང་ཟིན་དང་གྱུར་ཟིན་གྱི་དངོས་པོ་ལྡན་པ་སྟེ། རྣམ་པ་འདི་ལྟ་བུ་
དག་ནི་ཐོབ་པ་ཡིན་ལ། དེ་དག་དང་མཚན་ཉིད་འགལ་བའི་དངོས་པོ་ནི་མ་ཐོབ་པ་སྟེ།
ཐོབ་པ་དང་མ་ཐོབ་པ་འདི་དག་ནི། གནས་དང་གནས་མ་ཡིན་པ་དང་ཡོངས་སུ་འབྲེལ་
~79ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བའོ། །དེ་ཡང་དགེ་བ་བྱས་པས་མཐོ་རིས་ཐོབ་པ་ནི་གནས་ཡིན་ལ། ངན་འགྲོ་ཐོབ་པ་ནི་
གནས་མ་ཡིན་ཏེ། དེ་མ་ཐོབ་པ་ཉིད་གནས་སོ། །སྲེད་པ་དང་བཅས་པས་སྐྱེ་བ་ཐོབ་པར་
འགྱུར་བ་ནི་གནས་ཡིན་ལ། སྲེད་པ་དང་བྲལ་བས་སྐྱེ་བ་མི་ཐོབ་པ་གནས་ཡིན་ཅིང་། ཚེ་
ཟད་ན་འཆི་བ་ཐོབ་པ་གནས་ཡིན་པ་སོགས་དང་། དེ་དག་ལས་ཟློག་པ་ནི་གནས་མ་ཡིན་
པ་སོགས་ཏེ། དེ་ལྟར་ཡང་རྒྱལ་ཚབ་ཆེན་པོས། མི་འདོད་འདོད་དང་རྣམ་དག་དང༌།
མཉམ་དང་འབྱུང་དང་དབང་བྱེད་དང་། །ཐོབ་དང་ཀུན་ཏུ་སྤྱོད་པ་དག །གཞན་དབང་ཉིད་
ཀྱི་དོན་ཏེ་གཞན། །ཅེས་འདོད་པ་མཐོ་རིས་སོགས་བདེ་བ་དང་། མི་འདོད་པ་ནི་ངན་སོང་
སོགས་སྡུག་བསྔལ་དང་། གནས་ལུགས་རྟོགས་པས་སེམས་རྣམ་པར་དག་པར་འགྱུར་བ་
དང་། ཡུལ་གྱི་ཚད་དང་། དུས་ཀྱི་ཚད་འདི་དང་འདི་ལྟ་བུར་དངོས་པོ་འདི་དང་འདི་དག་
མཉམ་དུ་འབྱུང་བ་དང་། མཉམ་དུ་མི་འབྱུང་བ་དང་། ངོ་བོ་དང་བྱ་བ་གང་དག་གཞན་གྱི་
དབང་དུ་གྱུར་པ་སྟེ། དབང་བྱེད་པ་གཞན་དབང་དུ་གྱུར་པ་དང་། ཐོབ་པ་གཞན་དབང་དུ་
སོང་བ་དང་། ཀུན་ཏུ་སྤྱོད་པ་གཞན་དབང་དུ་སོང་བ་ལ་སོགས་པ། དེ་དག་ནི་མཚོན་བྱེད་
དེ། ཆོས་གང་དང་གང་གི་རྒྱུ་དང་རྐྱེན་དུ་རུང་བ་དང་། རྒྱུ་རྐྱེན་དུ་ངེས་པ་ལས། དེ་དང་དེ་
ཐོབ་པ་ནི་གནས་ཡིན་ཅིང་། དེ་ལས་ཟློག་ན་གནས་མ་ཡིན་པའོ། །
དེ་ལྟར་ན་དེ་ལྟ་བུའི་ཐོབ་པ་དང་། མ་ཐོབ་པའི་རྣམ་པའི་རབ་དབྱེ་ཐ་དད་པ་ཐམས་
ཅད་ཀྱང་། རྟེན་འབྲེལ་ཙམ་གྱི་མཐུ་ལས་ཀུན་རྫོབ་སྒྱུ་མ་ཙམ་དུ་ནི་མ་འཛིངས་བར་སྣང་བ་
ཤར་བ་ཙམ་ཡིན་གྱི། ཡང་དག་པར་ན་ཐོབ་པ་དང་མ་ཐོབ་པ་གནས་དང་གནས་མ་ཡིན་པ་
དེ་དག་ཅུང་ཟད་ཀྱང་གྲུབ་པ་མེད་དོ། །དེ་ལྟ་བས་ན་གནས་དྲུག་པོ་དེ་རྣམས་ལ། ཀུན་རྫོབ་
ཏུ་རང་རང་གི་རྒྱུ་རྐྱེན་མཚན་ཉིད་རྣམ་པའི་རབ་དབྱེ་མཐའ་དག་ཞིབ་ཅིང་མ་འཛིངས་ལ་
གསལ་བར་ཤེས་པ་དང་། དོན་དམ་པར་དེ་དང་དེ་དང་གང་དུ་ཡང་མ་གྲུབ་པའི་མཐའ་བྲལ་
~80~



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དང་། དེ་དག་གི་རང་བཞིན་ཆོས་ཉིད་འགྱུར་མེད་རྣམ་པ་ཐམས་ཅད་པ་སྒྲ་རྟོག་གི་ཡུལ་
ལས་འདས་པའི་མཐའ་བྲལ་ཆེན་པོ་ལ། ཐོས་བསམ་གྱི་དུས་སུ་ངེས་པ་རྙེད་པར་བྱས་ཤིང་།
བློ་གྲོས་གསལ་བས་ཅིག་ཅར་བློ་ལ་འཆར་ཞིང་འབྱུང་བ་ལྟ་བུའི་ཐབས་ལ་བསླབ། སྒོམ་པ་
ལ་ཡིད་བྱེད་དང་བཅས་པ་དང་། རྣམ་པར་མི་རྟོག་པའི་ཚུལ་གཉིས་ཀྱིས་ཉམས་སུ་བླངས་
ཤིང་དགེ་བའི་རྩ་བ་གསོག་པ་ནི། ཐེག་པ་ཆེན་པོ་ལས་བརྩམས་ནས་མཁས་པར་བྱ་བའི་
དངོས་པོ་དྲུག་ལ་མཁས་པར་བྱེད་པ་ཡིན་ལ། ཀུན་རྫོབ་དང་དོན་དམ་ཇི་ལྟ་བ་དང་། ཇི་སྙེད་
པའི་གནས་ཚུལ་དེ་དག་འཕགས་པའི་ས་ལ་མངོན་སུམ་དུ་རྟོགས་པ་གྱུར་ན་ནི། གནས་
དྲུག་ལ་མཁས་པར་བྱས་ཟིན་པ་སྟེ། ཐེག་ཆེན་འཕགས་པའི་གནས་སྐབས་ཐོབ་པའོ། །
དེ་ལྟར་ན་ཕུང་པོ་རང་བཞིན་མེད་པ་དང་། སྐྱེ་མཆེད་རང་བཞིན་མེད་པ་དང་། ཁམས་
རང་བཞིན་མེད་པར་གཏན་ལ་དབབ་པ་གསུམ་ནི། ཆོས་དེ་དང་དེའི་ཀུན་རྫོབ་ཀྱི་མཚན་
ཉིད་ལ་མཁས་པ་དང་། དོན་དམ་པའི་རང་བཞིན་ལ་མཁས་པའི་དམིགས་པའམ་རྒྱུ་མཚན་
ནོ། །རྟེན་འབྲེལ་བཅུ་གཉིས་ལ་མཁས་པ་དང་། བདེན་པ་བཞི་ལ་མཁས་པ་ནི། དེ་དང་
དེར་རང་བཞིན་མེད་པར་ཐོས་བསམ་སྒོམ་གསུམ་གྱིས་གཏན་ལ་ཕབ་སྟེ་བསྒོམས་པས།
བླང་དོར་ཀུན་རྫོབ་བདེན་པ་དང་། བླང་དོར་གྱི་གཞི་དོན་དམ་བདེན་པ་ལ་མཁས་པར་
འགྱུར་རོ། །བདེན་བཞི་དང་རྟེན་འབྲེལ་གནད་གཅིག་ལ། དེ་ཡང་རྒྱུ་འབྲས་ཀྱི་ངོ་བོ་ལ་
རྨོངས་པ་བསལ་བའི་དོན་དུ་བདེན་བཞི་བསྟན་པ་ཡིན་ཏེ། ཀུན་འབྱུང་ནི་རྒྱུར་གྱུར་པའི་
འཁོར་བ་དང་། སྡུག་བསྔལ་ནི་འབྲས་བུར་གྱུར་པའི་འཁོར་བའོ། །ལམ་ནི་ཐོབ་བྱེད་རྒྱུའི་
རྣམ་པར་བྱང་བ་དག འགོག་པ་ནི་ཐོབ་བྱ་འབྲས་བུའི་རྣམ་པར་བྱང་བའོ། །རྒྱུ་དེ་གཉིས་
ཀྱིས་འབྲས་བུ་དེ་གཉིས་འགྲུབ་ཚུལ་ནི། རྟེན་འབྲེལ་ཡིན་ཏེ། ཀུན་འབྱུང་གིས་སྡུག་བསྔལ་
བསྐྱེད་ཚུལ་ལ། མ་རིག་པ་ནས་རྒ་ཤིའི་བར་འཁོར་བ་ལུགས་འབྱུང་གི་རྟེན་འབྲེལ་རྣམས་
~81ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབྱུང་བ་ཡིན་ཅིང་། ལམ་བསྒོམས་པས་སྡུག་བསྔལ་འགག་ཚུལ་ནི། རྒྱུ་ལམ་བདེན་གྱིས་
འབྲས་བུ་འགོག་བདེན་ཐོབ་ཚུལ་ཏེ་ཡེ་ཤེས་སྐྱེས་པ་ན་མ་རིག་པ་འགགས་པ་ནས། རྒ་ཤི་
འགགས་པའི་བར་དུ་འཁོར་བ་ལུགས་ཟློག་གི་རྟེན་འབྲེལ་བཅུ་གཉིས་སོ། །གནས་དང་
གནས་མ་ཡིན་པ་ལ་མཁས་པ་ནི། རྟེན་འབྲེལ་གྱི་རྒྱབ་རྟེན་དུ་འོང་བ་ཡིན་ཏེ། གང་ཅི་ཡང་
རུང་བ་ཕྱི་ནང་གི་རྟེན་འབྲེལ་མཐའ་དག་གི་རྒྱུ་འབྲས་རྟེན་འབྲེལ་ཕྲ་ཞིང་ཕྲ་བ་ཐམས་ཅད་
ཀྱང་རྟོགས་པའི་ཕྱིར་ཏེ། རྟེན་འབྲེལ་བཅུ་གཉིས་ནི་རྩ་བའི་རྟེན་འབྲེལ་ཡིན་ལ། འདི་ནི་
ཡན་ལག་ཕྲ་མོ་རྣམས་སོ། །གནས་དང་གནས་མ་ཡིན་པ་ལ་དམིགས་ནས་སྟོང་ཉིད་
བསྒོམས་པར་བྱས་པས་ནི། དེ་རྣམས་ཀྱི་རང་བཞིན་སྟོང་པ་ཉིད་དང་། རྣམ་འགྱུར་རྒྱུ་
འབྲས་ལ་མཁས་པར་འགྱུར་བ་སྟེ། དེ་ལྟར་ན་མཁས་པར་བྱ་བའི་དངོས་པོ་དྲུག་ལ་བྱང་
ཆུབ་སེམས་དཔའ་རྣམས་ཀྱིས་ནན་ཏན་དུ་བསླབ་པར་བྱ་བ་ཡིན་ནོ། །
གསུམ་པ་དེ་རྟོགས་པའི་ལམ་གྱི་ཡོན་ཏན་ནི། དེ་ལྟ་བས་ན་བྱང་ཆུབ་སེམས་དཔའ་
རྣམས་ལ་ཐོབ་པ་མེད་པའི་ཕྱིར། ཞེས་པ་ལ་སོགས་པ་སྟེ། འདིར་ཐོབ་པ་མེད་པའི་ཕྱིར་
ཞེས་པ་ནི་ཐ་མའི་གསལ་བྱེད་ཡིན་པས། གཟུགས་མེད་ཅེས་པ་ནས་བརྩམས་པ་ཐམས་
ཅད་ལ་སྙེག་པ་མངོན་ལ། གཙོ་བོར་ཐོབ་པ་ཉིད་སྨོས་པས། གནས་ལུགས་ལོ་རྒྱུ་འབྲས་
བསྐྱེད་བྱ་སྐྱེད་བྱེད་གང་ཡང་གྲུབ་པ་མེད་ཅིང་། མེད་པ་ལྟར་བྱང་ཆུབ་སེམས་དཔས་
བསྒོམས་པ་ན་མངོན་དུ་གྱུར་པའི་ཚེ། རང་གི་སེམས་ལ་གནས་པའི་སྒྲིབ་གཉིས་བག་
ཚགས་དང་བཅས་པ་གདོད་ནས་སྟོངས་ཤིང་མེད་པ་དང་། སྐྲག་པ་ནི་འཇིགས་པ་སྟེ་འཁོར་
བའི་ལས་ཉོན་སྡུག་བསྔལ་རྣམས་དང་། མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་
དང༌། ཡིད་ཀྱི་ལུས་བསམ་གྱིས་མི་ཁྱབ་པའི་འཆི་འཕོ་དང་བཅས་པ་ཚུད་ཆོད་ཀྱང་། འཁྲུལ་
བའི་སྣང་བ་ཙམ་མ་གཏོགས་གདོད་ནས་མེད་པར་མཐོང་བས་ཕྱིན་ཅི་ལོག་འགག་སྟེ། མི་
c82ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྟག་པ་ལ་རྟག་པར་འཛིན་པ་དང་། རྟག་པ་ལ་མི་རྟག་པར་འཛིན་པ་སོགས་ཕྱིན་ཅི་ལོག་
གི་རྣམ་རྟོག་གི་འཁྲུལ་བ་དང་། གཟུང་འཛིན་འཁྲུལ་པའི་སྣང་བ་ནི་ཕྱིན་ཅི་ལོག་གི་སྣང་བ་
སྟེ། དེ་འདྲ་ལས་འདས་པ་ཙམ་པོ་ནི་ས་དང་པོ་ཐུབ་པ་ནས་འབྱུང་ཞིང་། དེ་ནས་ས་གོང་
ནས་གོང་དུ་ཕྱིན་ཅི་ལོག་དེ་ལས་ཤིན་ཏུ་འདའ་བར་འགྱུར་རོ། །མྱ་ངན་ལས་འདས་པ་ནི་
རྫོགས་པའི་སངས་རྒྱས་ཡིན་ལ། དེ་ལ་རེག་པར་བྱེད་པ་ནི་མཐར་ཕྱིན་པ་སྟེ། ས་བཅུ་རྒྱུན་
གྱི་ཐ་མར་རྡོ་རྗེ་ལྟ་བུའི་ཏིང་ངེ་འཛིན་མངོན་དུ་བྱེད་པའི་དོན་ནོ། །མདོའི་འདིའི་དངོས་
བསྟན་ལྟ་ན་ས་ལམ་གྱི་མངོན་པར་རྟོགས་པ་རྣམས་གཞུང་ཚིག་གི་སྐབས་འདིས་གསལ་
བར་བསྟན་པ་ཡིན་ནོ། །
རིགས་པ་དྲུག་ཅུ་པ་ལས། དངོས་ལ་མཁས་པ་རྣམས་ཀྱིས་ནི། །དངོས་པོ་མི་རྟག་བསླུ་
བའི་ཆོས། །གསོག་དང་སྟོང་བ་བདག་མེད་པ། །རྣམ་པར་དབྱེན་པ་ཞེས་བྱ་བར་མཐོང་། །
ཞེས་པ་ལྟར་མཁས་པར་བྱ་བའི་གནས་དྲུག་ལ་མཁས་པར་བྱས་པས། ཕྱིན་ཅི་ལོག་ལས་
འདས་ནས། རྣམ་པར་དབྱེན་པ་སྟེ་གནས་ལུགས་ལ་རེག་པར་བྱ་པའི་དོན་ནོ། །བཞི་པ་
ལམ་དེས་ཐོབ་པའི་འབྲས་བུ་མངོན་དུ་འགྱུར་ཚུལ་ནི། དུས་གསུམ་གྱི་སོགས་ཏེ། དུས་གསུམ་
གྱི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟམ་མོ་འདི་ལ་བསྟེན་ཅིང་
མཉམ་པར་གཞག་པས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱས་པ་ཡིན་ཏེ། ཟབ་མོའི་མཚན་ཉིད་བརྒྱད་དང་ལྡན་པའི་རང་བཞིན་
ཤེར་ཕྱིན་ལ་དམིགས་པའི་ཡུལ་གྱི་ཚུལ་དུ་བསྟེན་པ་དང་། མཁས་པར་བྱ་བའི་དངོས་པོ་དྲུག་
ལ་མཁས་པའི་ལམ་ཤེར་ཕྱིན་ཉམས་ལེན་དུ་བསྟེན་པ་ཉིད་ཀྱིས་སོ། །དེ་ལྟར་ཡང་བསྟོད་པ་
ལས། དབྱེན་པའི་ཡེ་ཤེས་རིག་གྱུར་པ། །འཇིག་རྟེན་འདིས་ཁྱོད་ཕྱག་འཚལ་འདུད། །གང་
ཁྱོད་འགྲོ་ལ་ཕན་པའི་ཕྱིར། །ཡུན་རིངས་ཐུགས་རྗེས་ངལ་བར་གྱུར། །ཅེས་སོ། །དེ་ལྟར་
༤83ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གོང་དུ་གཟུགས་མེད་ཅེས་པ་ནས་མ་ཐོབ་པ་མེད་པའི་བར་དུ། སྒྲས་ཟིན་ལ་མཁས་པར་བྱ་
བའི་ཡུལ་དྲུག་པོ། སྤྲོས་བྲལ་དུ་གཏན་ལ་ཕབ་ཅིང་། ཤུགས་བསྟན་ལ་ཡུལ་དྲུག་ལ་མཁས་
པའི་ཡུལ་ཅན་ཡེ་ཤེས་ཀྱང་ངེས་པར་བསྟན་ལ། ཡེ་ཤེས་དེའི་ཕན་ཡོན་དང་འབྲས་བུ་ནི།
དེ་ལྟ་བས་ན་ཞེས་པ་ནས། མངོན་པར་རྫོགས་པར་སངས་རྒྱས་སོའི་བར་རོ། །
དེ་ལྟར་ན་དངོས་བསྟན་འདི་ནི་ཆོས་ཀྱི་བདག་མེད་པ་ཁོ་ནའི་དབང་དུ་བྱས་ནས་
གསུངས་ཀྱི། གང་ཟག་གི་བདག་མེད་པ་རྩལ་འདོན་དུ་མ་མཛད་དེ། དེ་ནི་འདིའི་ཞོར་ལ་
འབྱུང་བར་དགོས་པའི་ཕྱིར་རོ། །འོན་ཀྱང་ཞོར་བྱུང་དུ་དེ་ཁོ་ན་ཉིད་ལ་མཁས་པ་བཅུའི་སྒོ་
ན་གང་ཟག་གི་བདག་མེད་པ་ཤིན་ཏུ་རྒྱས་པར་བསྟན་པ་ཡང་ཡིན་ཏེ། དེ་ལྟར་ཡང་རྒྱལ་
ཚབ་ཆེན་པོས། གཅིག་དང་རྒྱུ་དང་ཟ་བ་དང་། །བྱེད་པ་དང་ནི་དབང་བསྒྱུར་དང་། །བདག་
པོའི་དོན་དང་རྟག་པ་དང་། །ཉོན་མོངས་པ་དང་དག་པའི་གནས། །རྣལ་འབྱོར་ཅན་དང་
གྲོལ་མ་གྲོལ། །འདི་དག་ལ་ནི་བདག་ཏུ་བལྟ། །ཞེས་དང་། མཁས་དེ་ཁོ་ན་རྣམ་བཅུ་ནི། །
བདག་ཏུ་བལྟ་བའི་གཉེན་པོའོ། །ཞེས་གསུངས་པ་ལས། བདག་གཅིག་པུར་འཛིན་པའི་
གཉེན་པོར་ཕུང་པོ་ལ་མཁས་པ་དང་། རྒྱུར་འཛིན་པའི་གཉེན་པོར་ཁམས་ལ་མཁས་པ་
དང་། ཟབ་པོར་འཛིན་པའི་གཉེན་པོར་སྐྱེ་མཆེད་ལ་མཁས་པ་དང་། བྱེད་པོར་འཛིན་པའི་
གཉེན་པོར་རྟེན་འབྲེལ་ལ་མཁས་པ་དང་། བདག་ཀུན་ནས་ཉོན་མོངས་བྱ་དང་རྣམ་པར་
བྱང་བྱར་འཛིན་པའི་གཉེན་པོར་བདེན་པ་བཞི་ལ་མཁས་པ་སྟེ། དེ་དག་སྔར་བཤད་པས་
གོ་ལ། བདག་པོར་འཛིན་པའི་གཉེན་པོར་དབང་པོ་ལ་མཁས་པ་ནི། ཡེ་ཤེས་མེད་ཅེས་
པས་བསྟན་ཏེ། དབང་པོ་ཉི་ཤུ་རྩ་གཉིས་ལས། ཕོ་མོ་དང་སྲོག་གི་དབང་པོ་ནི་ལུས་དང་
ཡིད་ཀྱི་ཁམས་སུ་འདུས་ཤིང་། མིག་རྣ་སྣ་ལྕེ་ལུས་ཡིད་ཀྱི་དབང་པོ་དྲུག་ནི། མིག་མེད་ཅེས་
སོགས་ཀྱིས་གཏན་ལ་ཕབ་ཟིན་ལ།: ཚོར་བའི་དབང་པོ་ལྔ་པོ་ཡང་ཚོར་བ་མེད་ཅེས་གཏན་ལ་
ལ84ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཕབ་ཟིན་པས། ལྷག་མ་དད་སོགས་དབང་པོ་ལྔ་ནི་སྦྱོར་ལམ་བའི་ཡེ་ཤེས་ཡིན་ལ། ཀུན་
ཤེས་པར་བྱེད་པའི་དབང་པོ་མཐོང་ལམ་གྱི་ཡེ་ཤེས་དང་། ཀུན་ཤེས་པའི་དབང་པོ་སྒོམ་
ལམ་གྱི་ཡེ་ཤེས་དང་། ཀུན་ཤེས་ལྡན་པའི་དབང་པོ་མི་སློབ་ལམ་གྱི་ཡེ་ཤེས་ཡིན་པས། ཡེ་
ཤེས་མེད་ཅེས་པས་དབང་པོ་བརྒྱད་པོ་དེ་རང་བཞིན་མེད་པར་བསྟན་པ་ཡིན་ནོ། །དབང་
པོ་ཕྱི་མ་གསུམ་པོ་སྤྱིར། ཇི་སྐད་དུ། མཐོང་སྒོམ་མི་སློབ་ལམ་ལ་དགུ། ཞེས་པ་ལྟ་བུ། དད་
སོགས་ལྔ། ཡིད་དང་ཚོར་བ་གསུམ་གྱི་རྫས་སུ་ཡོད་པར་བཤད་ཅིང་། གཞུང་གཞན་ལས།
ཀུན་ཤེས་བྱེད་པ་ལ་རྫས་བཅུ་ཡོད་པར་ཡང་བཤད་མོད་ཀྱི། གཙོ་བོ་ནི་ཤེས་རབ་ཁོ་ནའོ། །
རང་དབང་དུ་འཛིན་པའི་གཉེན་པོར། གནས་དང་གནས་མིན་ལ་མཁས་པ་ནི། ཐོབ་པ་
མེད་སོགས་སོ། །རྣལ་འབྱོར་ཅན་དུ་འཛིན་པའི་གཉེན་པོར། ཐེག་པ་ལ་མཁས་པ་ནི།
སྒྲིབ་པ་མེད་ཅིང་སྐྲག་པ་མེད་ཅེས་པ་སྟེ། དེ་ལྟར་ཡང་། ཡོན་ཏན་སྐྱོན་དང་རྣམ་མི་རྟོག །
ཤེས་པས་གཞན་ལས་བདག་གིས་ནི། ངེས་པར་འབྱུང་ཕྱིར་གཞན་ཞེས་བྱ། །ཞེས་
གསུངས་པ་ལས། སྐབས་འདིར་རྣམ་པར་མི་རྟོག་པའི་ཡེ་ཤེས་ཀྱིས་ཐེག་པ་ཆེན་པོ་ལ་ངེས་
པར་འབྱུང་བ་གསལ་བར་བསྟན་ཏོ། །
བདག་མ་གྲོལ་བ་དང་གྲོལ་བར་འཛིན་པའི་གཉེན་པོར་འདུས་བྱས་དང་འདུས་མ་
བྱས་ཀྱི་ཁམས་ལ་མཁས་པ་ནི། མྱ་ངན་ལས་འདས་པའི་མཐར་ཕྱིན་ཏོ། །ཞེས་པ་སྟེ། དེ་
ལྟར་ཡང་། རྟགས་བཅས་རྒྱུར་བཅས་རྒྱུ་མཚན་དང་
། །རབ་ཏུ་ཞི་བའི་དོན་བཅས་ནི། །ཐ་
མ་ཉིད་དུ་བསྟན་པ་ཡིན། །ཞེས་གསུངས་ཏེ། །འདུས་བྱས་ཀྱི་མྱ་ངན་ལས་འདས་ཤིང་།
འདས་པ་དེ་ཉིད་རབ་ཏུ་ཞི་བའི་ཕྱིར་འདུས་མ་བྱས་སོ། །དེ་ལ་ཞི་བའི་འགོག་པ་ནི་སོ་སོར་
བརྟགས་འགོག་གི་འགོག་བདེན་དང་། རབ་ཏུ་ཞི་བའི་འགོག་པ་ནི་ཆོས་དབྱིངས་ཡིན་
ཞིང་། ལམ་ཡང་དེ་ཐོབ་བྱེད་ཀྱི་ཐབས་ཡིན་པས་རབ་ཏུ་ཞི་བར་བསྡུའོ། །བདག་རྟག་པར་
85



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཛིན་པའི་གཉེན་པོར། དུས་ལ་མཁས་པར་བྱ་བ་ནི། དུས་གསུམ་དུ་ཞེས་སོགས་ཀྱིས་
བསྟན་ཏེ། ཀུན་རྫོབ་ཏུ་དངོས་པོ་ཐམས་ཅད་དུས་གསུམ་དུ་བྱུང་བ་ཁོ་ན་ཡིན་པས། རྟག་
པའི་བདག་མེད་ལ། དོན་དམ་པར་དུས་གསུམ་རང་ཡང་མེད་པས། དུས་ལ་རྟག་ཏུ་འཁོར་
ཞིང་ཚུགས་ཐུབ་པའི་བདག་རྟག་པ་ག་ལ་ཡོད། ཅེས་པའོ། །དེས་ན་གང་ཟག་བདག་མེད་
ཀྱི་ངོ་བོ་ངོས་འཛིན་ཙམ་ནི། ཐེག་པ་ཆེ་ཆུང་གཉིས་ལས་འདྲ་བར་གསུངས་ཀྱང་། རྣམ་
གྲངས་ནི་ཐེག་ཆེན་ལས་རྒྱས་པར་བསྟན་པ་ཙམ་དེར་མ་བསྟན་ཏོ། །
བསྟོད་པ་ལས་ཀྱང་། ཕུང་པོ་ཙམ་ལས་གྲོལ་བ་ཡི། །སེམས་ཅན་མེད་པར་ཁྱོད་
བཞེད་ལགས། །སེམས་ཅན་དོན་ལ་མཆོག་གཞོལ་བར། །ཐུབ་པ་ཆེན་པོ་ཁྱོད་ཉིད་
བཞུགས། །ཞེས་ཏེ། འཇིག་རྟེན་ཉེར་ལེན་གྱི་ཕུང་པོ་སྡུག་བསྔལ་འདི་ཐམས་ཅད་ལས་
ལས་སྐྱེས་ལ། དེ་ཡང་ཉོན་མོངས་ལས་བྱུང་ཞིང་། དེའི་རྩ་བ་བདག་ཏུ་འཛིན་པ་ཡིན་ནོ་
ཞེས། དཀོན་མཆོག་གསུམ་ལ་སྐྱབས་སུ་སོང་བ་ཐམས་ཅད་ལ་ཐུན་མོང་དུ་བསྒྲགས་པ་
ཡིན་ནོ། །བདག་འཛིན་འདི་ནི་དངོས་པོ་ལ་ལོག་པར་ཞུགས་པ་ཡིན་གྱི། དོན་དང་མཐུན་
པར་བློས་བཟུང་བ་མ་ཡིན་ཏེ། བདག་ཅེས་བྱ་བ་བློས་བཏགས་པ་མ་ཡིན་པར་ཚུགས་ཐུབ་
ཞིག་ཡོད་ན་ནི། ཕུང་པོ་ཉིད་ཡིན་ནམ། ཕུང་པོ་ལས་གཞན་དུ་ཡོད། དང་པོ་ལྟར་ན། མིའི་
ཕུང་པོ་དོར་ནས་དམྱལ་བའི་ཕུང་པོ་ལེན་པ་སོགས་མི་སྲིད་པར་འགྱུར་ཏེ། ཕུང་པོ་ནི་བདག་
རྟག་པ་དང་གཅིག་པའི་ཕྱིར་རོ། །ཕུང་པོ་དུ་མའི་རང་བཞིན་ཅན་མ་ཡིན་པར་འགྱུར་ཏེ་
བདག་གཅིག་པུའི་མཚན་ཉིད་ཅན་གྱི་ངོ་བོ་ཡིན་པའི་ཕྱིར་རོ། །
ཡང་ཕུང་པོ་ནི་བདག་མ་ཡིན་ཏེ། བདག་གི་ཉེ་བར་བླང་བྱ་ཡིན་པའི་ཕྱིར་རོ། །
གཉིས་པ་ལྟར་ན། བདག་ལ་བདེ་སྡུག་མྱོང་བ་སོགས་འདུས་བྱས་ཀྱི་མཚན་ཉིད་མེད་པར་
འགྱུར་ཏེ། བདག་དེ་ནི་ཕུང་པོ་ཙམ་སྟེ་ཕུང་པོ་ཐམས་ཅད་ལས་གྲོལ་བའི་ཕྱིར་རོ། །འདུས་མ་
༤86ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བྱས་ལ་ནི་འགྲོ་འོང་དང་བདེ་སྡུག་མྱོང་བ་སོགས་ཐམས་ཅད་འགལ་བ་ཡིན་ནོ། །དེའི་ཕྱིར་
ཡང་དག་པར་ན་བདག་མེད་ཀྱང་བདག་ཏུ་བལྟ་བས་བཅིངས་པའི་སེམས་ཅན་རྣམས་ལ་
ཐུགས་རྗེའི་གཞན་དབང་དུ་གྱུར་ནས་སངས་རྒྱས་ཉིད་ཐོབ་པར་མཛད་པའང་ཡིན་ནོ། །དེ་
ལ་རྣལ་འབྱོར་པས་ཏིང་ངེ་འཛིན་དང་ལམ་ཇི་ལྟར་སྒོམ་པ་དང་མངོན་དུ་འགྱུར་བའི་ཚུལ་
ནི། འདི་ཡིན་ཏེ། གང་ཞིག་ཐེག་པ་ཆེན་པོ་ལ་སློབ་པར་འདོད་པ་དེས་དཀོན་མཆོག་གསུམ་
ལ་སྙིང་ཐག་པ་ནས་སྐྱབས་སུ་སོང་ཞིང་། འགྲུབ་ན་སོ་སོ་ཐར་པ་རིགས་གང་རུང་གི་སྡོམ་པ་
བླང་དགོས་ཏེ། སྡོམ་པ་འདི་ཐེག་ཆེན་གྱི་ལམ་སྐྱེ་བའི་རྒྱུར་མེད་ན་ཡེ་མི་རུང་བར་རང་ཏ་མ་
ཡིན་མོད་ཀྱང་
། འདི་ལ་བསླབ་པར་མི་ནུས་པས་བྱང་ཆུབ་སེམས་དཔའི་སྡོམ་པ་ལ་བསླབ་མི་
ནུས་པའི་ཕྱིར་དང་། གཞན་མུ་སྟེགས་བྱེད་པ་སོགས་དང་མི་འདྲེ་ཞིང་སེམས་ཅན་གྱི་དོན་
སྤྱོད་པའི་མཐུ་དང་ལྡན་པའི་ཕྱིར་དང་། ཐེག་པ་མཐའ་དག་ལ་སློབ་དགོས་པ་བྱང་ཆུབ་
སེམས་དཔའི་བསླབ་བྱ་ཡང་ཡིན་པའི་ཕྱིར་བསླབ་པ་རྗེས་སུ་བསྒྲུབ་དགོས་པ་དང་། འདི་
ཉིད་སེམས་བསྐྱེད་ཀྱིས་ཟིན་ན་ཐེག་ཆེན་གྱི་ཉེས་པ་སྤྱོད་ཀྱི་སྡོམ་པའི་ཚུལ་ཁྲིམས་ཀྱི་གཙོ་
བོར་འགྱུར་བའི་ཕྱིར་ཐེག་ཆེན་ལས་ཀྱང་འདི་ཤིན་ཏུ་བསྔགས་པས་སོ། །དེ་ནས་ངེས་པར་
བྱང་ཆུབ་ཏུ་སེམས་བསྐྱེད་དེ། སྐྱབས་སུ་བབ་པ་ན་སེམས་བསྐྱེད་ཀྱི་སྡོམ་པ་ཡང་བླང་ངོ་། །
དེ་ནས་དགེ་བའི་བཤེས་གཉེན་དམ་པ་ལ་བསྟེན་ཅིང་། ཐེག་པ་ཆེན་པོའི་མདོ་སྡེ་
གཅིག་ལ་དམིགས་ཏེ་གཙོ་བོར་བསྒོམས་ན། ཏིང་ངེ་འཛིན་ནི་སྐྱེ་སླ་བས་དེ་ལྟར་བྱ་བའམ།
གཞན་དུ་ན་གསུང་རབ་སྤྱི་ལ་དམིགས་ཀྱང་རུང་སྟེ། ངེས་པར་འབྱུང་བ་ལ་སོགས་པས་
རྒྱུད་བསྐུལ་ནས། སྙིང་རྗེ་ཆེན་པོ་དང་སྟོང་པ་ཉིད་ཀྱིས་དོན་སྒོམ་པ་དང་། བསྔོ་བ་ལ་
སོགས་པ་ཐབས་ལ་མཁས་པའི་ཁྱད་པར་ལ་སློབ་ཅིང་། ཆོས་སྤྱོད་བཅུའམ་ཐོས་བསམ་
སྒོམ་གསུམ་གྱིས་དུས་འདས་པས། རིང་ཞིག་ན་ཤིན་ཏུ་གོམས་ཤིང་བྱང་བས་འབད་རྩོལ་
ལ87



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་དགའ་བ་མེད་པར་ངང་གིས་འཇུག་པ་དང་། དད་པ་དང་ཤེས་རབ་ཀྱི་སྟོབས་ཀྱི་ཚེ་དེ་
ལ་རྐྱེན་གང་བྱུང་ཡང་། དཀོན་མཆོག་གསུམ་དང་ཐེག་ཆེན་ནམ་དུ་ཡང་མི་སྤོང་བར་གནས་
པ་དང་། བདེ་སྡུག་ཅི་བྱུང་བ་ཐམས་ཅད་མྱོང་ཙམ་ཉིད་ནས་ལས་ཀྱི་འབྲས་བུར་ཤེས་པ་
དང་། ནམ་དུ་ཡང་ཆོས་ལས་འདའ་བར་མི་དཔྱོད་པ་དེ་ཚེ། ཞི་ལྷག་གི་ཏིང་ངེ་འཛིན་སྐྱེས་
ཀྱང་རུང་། མ་སྐྱེས་ཀྱང་རུང་སྟེ། ལམ་སྣ་ཟིན་པ་དང་ཚོགས་ཀྱི་ལམ་རྒྱུད་ལ་སྐྱེས་པ་ཡིན་
ནོ། །དེ་ནས་ཡོན་ཏན་དེ་གོང་འཕེལ་དུ་སོང་ནས། ཚོགས་ཁྱད་པར་ཅན་བསགས་པ་ལས།
དབང་པོ་རྣོ་རྟུལ་གྱི་ཁྱད་པར་གྱིས་དུས་ལ་ངེས་པ་མེད་ཀྱང་། དེ་ཁོ་ན་ཉིད་ཀྱི་དོན་ལ་
དམིགས་པའི་ཞི་གནས་དང་ལྷག་མཐོང་ངེས་པར་གྲུབ། ཆོས་རྒྱུན་གྱི་ཏིང་ངེ་འཛིན་ཆུང་ངུ་
ཐོབ་པས། སངས་རྒྱས་མང་པོའི་ཞལ་མངོན་སུམ་དུ་མཐོང་། གསུང་གི་སྣང་བ་ཡང་འབྱུང་
ཆོས་ཀྱི་སྒོའི་ཏིང་ངེ་འཛིན་འདི་ནི། སྟོང་ཉིད་ལ་དམིགས་པའི་ལྷག་མཐོང་དང་།
སངས་རྒྱས་ལ་དད་པ་ཟུང་དུ་སྦྲེལ་བ་དེ། སངས་རྒྱས་ཀྱི་སྐུ་དང་ཞིང་ཁམས་ཡིད་ལ་བྱེད་
པའི་ཞི་གནས་ཀྱིས་མགོ་བསྡུས་པ་ལས་འབྱུང་ངོ༌། །འདི་ནི་འབད་རྩོལ་གྱིས་ཡིད་ལ་བྱེད་
པ་བསྒྲུབས་པས་འབྱུང་བ་ཡང་ཡོད། སྐྱེ་བ་ཤིན་ཏུ་མང་པོར་ཚོགས་བསགས་ཤིང་སྨོན་ལམ་
བཏབ་པའི་མཐུ་ལས། དུས་སྐབས་དེར་ངང་གིས་སྐྱེ་བ་ཡང་ཡོད་དེ། ཚོགས་ཀྱི་ལམ་
མཐར་ཕྱིན་པ་ཡིན་ནོ། །དེ་ནས་ཆོས་ཐམས་ཅད་ལ་བདག་མེད་རྣམ་པ་གཉིས་ཆ་མཉམ་དུ་
སྒོམ་དགོས་པ་ཡིན་ཀྱང་། སྟོང་ཉིད་ལ་གསལ་སྣང་སྐྱེ་ཚུལ་ནི་རིམ་ཅན་དུ་འབྱུང་སྟེ། ཀུན་
བཏགས་ཐམས་ཅད་དང་ཁྱད་པར་གཟུང་བ་ཕྱི་རོལ་ཀྱི་དོན་རྣམས་གདོད་མ་ནས་མ་གྲུབ་
པ་ལ་གསལ་སྣང་ཆུང་ངུ་སྐྱེས་པ་ན། སྦྱོར་ལམ་དྲོད་ཡིན་ལ། གསལ་སྣང་འབྲིང་དུ་སྐྱེས་པ་
ན་སྦྱོར་ལམ་རྩེ་མོར་འགྱུར་ཞིང་། སྐབས་འདིར་ཏིང་ངེ་འཛིན་གྱི་ལུས་གྲུབ་པ་དང་། རྫུ་
འཕྲུལ་གྱི་སྟོབས་ཀྱིས་ཕྱོགས་བཅུའི་སངས་རྒྱས་ཀྱི་ཞིང་མང་པོ་རིམ་ཅན་དུ་ཡིན་ཡང་མྱུར་
ལ88ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བོར་བགྲོད་པར་ནུས་སོ། །
དེ་ནས་དེ་ལ་གསང་སྣང་རབ་ཀྱི་མཐར་ཕྱིན་པ་སྐྱེས་ཤིང་། དེའི་སྟོབས་ཀྱིས་འཛིན་པ་
བདེན་མེད་ལ་ཡང་གསལ་སྣང་འོལ་སྤྱི་སྐྱེས་པར་གྱུར་པ་དེའི་ཚེ་སྦྱོར་ལམ་བཟོད་པ་ཡིན་
ནོ། །དེ་ནས་མཉམ་གཞག་ཏུ་གཟུང་འཛིན་གྱི་རྟོག་པ་མངོན་འགྱུར་བ་འགགས་ཤིང་།
འཛིན་པ་རང་བཞིན་མེད་པ་ལ་གསལ་སྣང་ཙམ་པོ་མཐར་སོན་པ་དང་། རྗེས་ཐོབ་ཏུ་ཡང་
སྣང་བ་སྒྱུ་མ་ལྟར་འཆར་ཏེ། སྐབས་འདིར་ཆོས་ཀྱི་སྒོའི་ཏིང་ངེ་འཛིན་ཆེན་པོ་ཐོབ་པར་འགྱུར་
བ་ནི་སྦྱོར་ལམ་ཆོས་མཆོག་གོ། །ཏིང་ངེ་འཛིན་གྱི་ལུས་ཐོབ་པ་ཡན་ཆད་ནས། གཟུངས་དང་
ཏིང་ངེ་འཛིན་དང་རྣམ་འཕྲུལ་མཐའ་ཡས་པ་དང་། དབང་པོ་ཡང་རྣོན་པོ་ཁོ་ནའི་གནས་
སྐབས་ཐོབ་ཅིང་། ཐབས་ལ་མཁས་པའི་ཁྱད་པར་དཔག་ཏུ་མེད་པ་དང་ལྡན་པ་ཡིན་ནོ། །
དེ་ནས་དེའི་རྗེས་སུ་སྔར་ཡུན་རིང་པོར་ཚོགས་བསགས་པ་དང་། དེ་ཁོ་ན་ཉིད་ལ་
གོམས་པའི་འབྲས་བུ་ཅིག་ཆར་སྨིན་ནས། མཐོང་ལམ་རྣམ་པར་མི་རྟོག་པའི་ཡེ་ཤེས་ཆོས་
ཉིད་མངོན་སུམ་དུ་མཐོང་བ། རྗེས་ཐོབ་ཡོན་ཏན་དཔག་ཏུ་མེད་པ་དང་བཅས་པ་སྟན་ཐོག་
གཅིག་ལ་འབྱུང་བར་འགྱུར་ཏེ། མཉམ་གཞག་དང་རྗེས་ཐོབ་གཉིས་ཀར་གྱི་ཡོན་ཏན་སྔར་
སྦྱོར་ལམ་ཆོས་མཆོག་ཆེན་པོའི་དུས་ཀྱི་དེས་ཀྱང་
། བརྒྱ་སྟོང་གི་ཆ་ལ་སྐྲུན་པར་མི་ནུས་པ་
འབྱུང་ལ། དེ་ལྟར་མཐོང་ལམ་དུ་ཆོས་ཉིད་ཀྱི་རང་བཞིན་ནི་མཐོང་ཞིང་། སྤྲོས་པ་དང་བྲལ་བ་
རྣམས་དཔྱད་ཀྱི་ཕྱོགས་ཀྱི་མཚན་ཉིད་མཐའ་དག་གསལ་བར་རྟོགས་ནས་སྒྲོ་འདོགས་ཆོད་
པ་ཡིན་ཀྱང་། ཡོངས་གཅོད་ཀྱི་ཕྱོགས་རྟག་ཅིང་བརྟན་པ་དང་། རྣམ་པ་ཐམས་ཅད་པའི་
མཚན་ཉིད་ནི། རང་སྟོབས་ཀྱིས་མཐའ་དག་རྟོགས་པ་མ་ཡིན་མོད། སངས་རྒྱས་ཀྱིས་
གསུང་ལ་བསྟེན་ནས་ནི་རྟོགས་སོ། །ལམ་དེ་རྒྱུད་ལ་སྐྱེས་པ་དང་། འཁོར་བའི་ལུས་ངག་
ཡིད་གསུམ་སྤངས་བ་དང་། མཚན་དཔེ་རྗེས་མཐུན་ཅན་གྱི་ཡིད་ལུས་དངོས་གྲུབ་པ་དང་།
89ལ



ལ
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉན་རང་གི་སྤངས་རྟོགས་ཐམས་ཅད་རྫོགས་པ་དུས་མཉམ། ཕྱི་ནས་མཐོང་ལམ་དེ་རྗེས་
ཐོབ་ལ་ཡང་ཡུན་རིང་དུ་གནས་པ་སྲིད་དེ། དེ་དག་མཐོང་ལམ་ཉིད་དུ་གཏོགས་སོ། །
བྱང་ཆུབ་སེམས་དཔའ་འཕགས་པ་ནི་ཐབས་ལ་མཁས་ཤིང་རྣམ་འཕྲུལ་ལ་མངའ་
བརྙེས་པའི་ཕྱིར་སྐབས་གཞན་ནས་མཐོང་ལམ་ཉིད་ལ་ཡང་བསྐལ་པ་མང་པོར་གནས་པ་
དང༌། ཆེ་འབྲིང་ཆུང་གསུམ་རེ་རེ་ཡང་གསུམ་གསུམ་དགུའི་དབྱེ་བ་བྱས་པ་སོགས་ཡོད་
པའང་མི་འགལ་བར་མ་ཟད་ངོ་མཚར་ཆེན་པོའི་གཏམ་ཡིན་ལ། ཐེག་དམན་གྱི་མཐོང་
ལམ་ལ་ནི་དེ་འདྲ་མི་སྲིད་པར་གྲགས་པར་ལྟར་འཐད་དོ། །མཐོང་ལམ་རྗེས་ཐོབ་དང་
བཅས་པས་ས་དང་པོའི་ཕྱེད་འཁྱེར་ཞིང་། ས་དང་པོའི་ཕྱེད་ཕྱི་མ་ནི་སྒོམ་ལམ་ཡིན་ནོ། །
ས་གཉིས་པ་ནས་བཅུ་པའི་བར་དུ་ཡང་སྒོམ་ལམ་ཡིན་པ་ལས། དེ་དག་གི་སྤངས་པ་
དང་། རྟོགས་པ་དང་། ཡོན་ཏན་གྱི་ཁྱད་པར་དང་། འཕྲིན་ལས་ཇི་ལྟར་སྤྱོད་པའི་ཚུལ་
སོགས་རྣམ་གཞག་མཐའ་ཡས་ལ། དེ་དག་འཕགས་པ་ས་བཅུ་པ་ལས་རྒྱས་པར་བསྟན་པ་
དང༌། འཕགས་པ་དཀོན་མཆོག་བརྩེགས་པའི་ནང་གི་བློ་གྲོས་མི་ཟད་པས་ཞུས་པ་དང་།
གཞན་ཡང་མདོ་སྡེ་དགོངས་པ་ངེས་པར་འགྲེལ་པ་ལ་
པ་ལ་སོགས་པ། མདོ་སྡེ་རྒྱ་ཆེན་པོ་དག་ལས་
ཤེས་པར་བྱ་དགོས་སོ། །དེ་ལྟ་མི་ནུས་ན་མདོ་སྡེ་གང་ཡང་རུང་བ་གཅིག་ལ་དམིགས་
གཏན་དུ་བྱས་ནས། ཞིབ་བཤད་རྣམས་རྗེ་བཙུན་གྱི་རྒྱན་དང་དབུས་མཐའ་རྣམ་འབྱེད་
སོགས་ལས་བླང་བར་བྱ་ལ། གཞན་དབུ་མ་འཇུག་པར་གྲགས་པ་ལས་བསྟན་པ་སོགས་ནི།
ལྷག་ཆད་ནོར་གསུམ་དང་བཅས་པའི་ཕྱིར་ཡིད་བརྟོན་པར་མི་འོས་པའང་སྣང་ངོ་། །
འདིར་ས་བཅུའི་ངོ་བོ་ཟུར་ཙམ་སྨོས་ན། རྒྱལ་ཚབ་ཆེན་པོས་གསུངས་པ། བྱང་ཆུབ་
སེམས་དཔའ་ལྟ་བ་རྣམ་པར་དག །ཚུལ་ཁྲིམས་ཤིན་ཏུ་རྣམ་དག་མཉམ་པར་གཞག །ཆོས་
ལ་ང་སྤངས་རྒྱུད་དང་ཀུན་ཉོན་མོངས། །རྣམ་པར་དག་པ་ཐ་དད་ང་རྒྱལ་མེད། །སྐད་ཅིག་
~90ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
གཅིག་བློ་ཐོབ་པ་བཏང་སྙོམས་པ། །ཞིང་རྣམས་སྦྱོང་བ་སེམས་ཅན་སྨིན་བྱེད་པ། །མཁས་
པ་མཐུ་ཆེན་ལུས་ཡོངས་རྫོགས་པ་དང་། །ངེས་པར་བསྟན་ལ་མཁས་པ་དབང་བསྐུར་ཡིན། །
ཅེས་གསུངས་པ་ལྟར་བུ་སྟེ། ས་དང་པོ་རབ་ཏུ་དགའ་བ་ནི། ཆོས་ཉིད་མངོན་སུམ་དུ་
རྟོགས་པའི་ཕྱིར་ལྟ་བ་རྣམ་པར་དག་པ་དང་། རྣམ་པར་མི་རྟོག་པའི་ཡེ་ཤེས་ཡང་དག་པར་
ཐོབ་པའོ། །སྤྱིར་ས་ཐམས་ཅད་དུ་ཕ་རོལ་ཏུ་ཕྱིན་པ་བཅུ་ཀ་ལ་ཡོངས་སུ་སྦྱོར་བ་ཡིན་ཀྱང་།
འདིར་སྦྱིན་པ་ལ་གཙོ་བོར་སྤྱོད་པའོ། །
ས་གཉིས་པ་ལ་ནི། ལུས་ངག་གི་ལྟ་ཅི་སྨོས་སེམས་ཀྱི་ཉེས་ལྟུང་ཕྲ་མོ་ཙམ་ཡང་ཀུན་
ཏུ་སྤྱོད་པ་མེད་ཅིང་། ཉེས་ལྟུང་མེད་པ་དེ་ལ་ངང་གིས་འཇུག་པ་ཡིན་གྱི་བསྒྲིམ་མི་དགོས་
པའི་ཕྱིར་ཚུལ་ཁྲིམས་ཤིན་ཏུ་རྣམ་པར་དག་པ་སྟེ་དེའི་ཕ་རོལ་ཏུ་ཕྱིན་པ་ལ་སྤྱོད་པའོ། །
ས་གསུམ་པ་ནི་སྤྱིར་བསམ་གཏན་གཟུགས་མེད་སོགས་འཇིག་རྟེན་པའི་ཏིང་ངེ་
འཛིན་ཐུན་མོང་པ་རྣམས་ནི། སྔ་རོལ་ནས་ཐོབ་ཟིན་མོད་ཀྱི། འདིར་ནི་བྱང་ཆུབ་སེམས་
དཔའ་རྣམས་ཉིད་ཀྱི་ཐུན་མོང་གི་སྤྱོད་ཡུལ་ཡིན་ཡང་གཞན་མུ་སྟེགས་དང་། ཉན་ཐོས་དང་
རང་སངས་རྒྱས་རྣམས་དང་ཐུན་མོང་གི་སྤྱོད་ཡུལ་དུ་མ་གྱུར་པ། བསམ་གཏན་གཟུགས་
མེད་སོགས་དང་རིགས་མཐུན་པའི་ཏིང་ངེ་འཛིན་གྱི་ཁྱད་པར་འཇིག་རྟེན་པའི་ཏིང་ངེ་
འཛིན་གྱི་རིགས་ཅན་དཔག་ཏུ་མེད་པ་བསྒྲུབས་ཤིང་མཉམ་པར་འཇོག་པའི་དོན་ཏེ།
འདིར་ལུང་གི་ཆོས་ལ་ཡིད་ཆེས་པའི་དད་པ་བླ་ལྷག་ཏུ་འཕེལ་ཞིང་། འོན་ཀྱང་ཆོས་ལ་སྲེད་
པ་ཅུང་ཟད་མ་ལོག་པར་ཡོད་དོ། །
ས་བཞི་པ་ལ་ནི། བྱང་ཆུབ་སེམས་དཔའ་རྣམས་ཀྱི་ཐུན་མོང་མ་ཡིན་པའི། བྱང་
ཕྱོགས་སོ་བདུན་གྱི་ཁྱད་པར་མི་འབྲལ་བ་མཐའ་ཡས་པ་ཐོབ་པ་དང་། བརྗོད་བྱ་རྗོད་བྱེད་
ཀྱི་ཆོས་ལ་ཐ་དད་པའི་ང་རྒྱལ་སྤངས་ཤིང་། གཅིག་ཏུ་མངོན་པར་ཞེན་པ་ནི་སྔ་ནས་ཀྱང་
ལ91ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་མོད། འདིར་བརྡ་ཙམ་དུ་རྟོགས་པའི་ཕྱིར་ལུང་གི་ཆོས་ལ་སྲེད་པ་ནི་རྩ་བ་ནས་ལོག་
ཀྱང་། དད་པ་འགྲིབས་པ་ནི་མ་ཡིན་ཏེ་འཕེལ་བའོ། །
ས་ལྔ་པ་ནི། བདེན་བཞིའི་དོན་ཉན་ཐོས་རང་རྒྱལ་རྣམས་ཀྱིས་མིང་ཙམ་དང་།
ཕྱོགས་ཙམ་ཡང་མ་རྟོགས་པའི་དོན་གྱི་རྣམ་པའི་རབ་དབྱེ་དང་། འཇུག་ལྡོག་གི་དེ་ཁོ་ན་ཉིད་
མཐའ་ཡས་པ་རྟོགས་པའི་ཕྱིར། དེའི་གྲུབ་དོན་དུ་སྐྱེ་བ་མེད་པ་མཉམ་པ་ཉིད་ལ་སོགས་པ་
བཅུས་མཉམ་ཉིད་ཀྱི་ཚུལ་གྱིས་རང་གཞན་སྣོད་བཅུད་ཐམས་ཅད་རྒྱུད་ཐ་དད་པར་འཛིན་
པ་ལོག་སྟེ། རྒྱུད་ལ་ང་རྒྱལ་སྤངས་བ་ཡིན་ནོ། །
ས་དྲུག་པ་ནི། རང་རྒྱལ་མན་ཆད་དང་ཐུན་མོང་མ་ཡིན་པའི་ཀུན་རྫོབ་ཀྱི་དེ་བཞིན་
ཉིད་དང་། དོན་དམ་པའི་དེ་བཞིན་ཉིད་ཀྱི་རྟེན་འབྲེལ་འཇུག་ལྡོག་གི་རིམ་པ་དང་དེའི་
གནས་ལུགས་ལ་ཤིན་ཏུ་གོམས་པར་བྱས་པས། ཀུན་ནས་ཉོན་མོངས་དང་རྣམ་བྱང་ཐ་དད་དུ་
བལྟ་བའི་ང་རྒྱལཾ་སྤངས་པ་སྟེ། ཀུན་བྱང་སྟོང་པར་རྟོགས་ཚུལ་སྔར་བས་ཀྱང་ཆེས་ལྷག་
པའི་ཁྱད་པར་ཐོབ་པ་ཡིན་ནོ། །
ས་བདུན་པ་ལ་ནི། བསྒྲིམ་པའི་རྩོལ་བ་ཡོད་ཀྱང་། དེ་ལས་གཞན་པའི་མཚན་མ་
མེད་པའི་ཏིང་ངེ་འཛིན་ལ་རྟག་ཏུ་གནས་པའི་མཐུས། སྐད་ཅིག་སྐད་ཅིག་ལ་བྱང་ཕྱོགས་སོ་
བདུན་ལ་སོགས་པ། ཆོས་ཀྱི་སྒོ་མཐའ་ཡས་པ་ཅི་ཆར་རྒྱུད་ལ་བསྐྱེད་པའི་མཐུ་ཐོབ་པ་ཡིན་
ཏེ། ས་སྔ་མ་དྲུག་རྒྱུ་དང་འདི་འབྲས་བུར་འཇོག་པའི་རྣམ་གཞག་ཀྱང་བྱུང་བ། ས་བདུན་པོ་
རང་ལས་ནང་ཚན་དུ་ཕྱེ་ན་ལམ་དང་འབྲས་བུའི་ཚུལ་དུ་གནས་པའང་ཡིན་ནོ། །ས་དང་པོ་
དྲུག་ལ་ནི། མཚན་མའི་རྣམ་པར་རྟོག་པ་མི་འདོད་ཀྱང་འབྱུང་བའི་སྐབས་ཡོད་ལ། ས་
འདིར་ནི་དེ་ལྟ་བུ་འབྱུང་བ་མེད་པས་འདོད་པས་བསྐྱེད་ན་མ་གཏོགགས་མཚན་མ་མེད་པ་
ཉིད་ལ་གནས་ནུས་པ་ཡིན་ནོ། །
92



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ས་བརྒྱད་པ་ལ་ནི། འབད་རྩོལ་མེད་པར་མཚན་མ་མེད་པ་ལྷུན་གྱིས་གྲུབ་པར་གནས་
ཏེ། དེའི་རྒྱུ་མཚན་གྱིས་རྟོགས་པ་དང་ཡེཤེས་རྒྱུན་ཆད་པ་མེད་པའི་ཕྱིར། ཕྱིར་མི་ལྡོག་པ་
དང༌། མི་སྐྱེ་བའི་ཆོས་ལ་བཟོད་པ་ཆེན་པོ་ཐོབ་པ་ཡིན་ནོ། །འདི་ལ་འབད་རྩོལ་མེད་པའི་
ཕྱིར་བཏང་སྙོམས་ཞེས་གསུངས་ཤིང་། ཀུན་གཞི་རིགས་མཐུན་པ་གཅིག་གི་ཕྱོགས་བཅུའི་
སངས་རྒྱས་ཀྱི་ཞིང་ཐམས་ཅད་དུ་ཅིག་ཆར་ལུས་སྟོན་ནུས་པས། ཞིང་སྦྱོང་བ་ལ་རང་དབང་
ཐོབ་པ་ཡིན་ནོ། །
ས་དགུ་པ་ལ་ནི། སོ་སོ་ཡང་དག་པར་རིག་པ་བཞི་ཐོབ་སྟེ། སེམས་ཅན་མཐའ་ཡས་པའི་
བསམ་པ་དང་མཚུངས་པར་ཆོས་སྟོན་པ་ལ་སོགས་པ། སེམས་ཅན་ཡོངས་སུ་སྨིན་པར་བྱེད་
པ་ལ་དབང་ཐོབ་པའང་ཡིན་ནོ། །ས་བཅུ་པ་ལ་ནི། མངོན་པར་ཤེས་པ་ལ་སོགས་པའི་མཐུ་
ཕུལ་དུ་བྱུང་བ་དང་། ཏིང་ངེ་འཛིན་དང་གཟུངས་ཀྱི་སྒོ་ཚད་མེད་པ་ཐོབ་པའི་ཕྱིར། ཆོས་ཀྱི་
ལུས་ཡོངས་སུ་རྫོགས་པ་དང་། དགའ་ལྡན་དུ་སྐྱེ་བ་སྟོན་པ་ལ་སོགས་པ་སྤྲུལ་པ་སྣ་ཚོགས་
པ་སྟོན་པ་ལ་དབང་ཐོབ་པ་ཡིན་ནོ། །ས་འདི་དང་པོར་ཐོབ་ནས་མི་རིང་བ་ན། འོད་ཟེར་
ཆེན་པོའི་མངོན་པར་དབང་བསྐུར་བ་འབྱུང་ཞིང་། དེ་ནས་དུས་གསུམ་གྱི་སངས་རྒྱས་
ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་རྟོགས་པ་དང་བདེ་བར་གཤེགས་པའི་སྙིང་
པོའི་མཚན་ཉིད་རང་སྟོབས་ཀྱིས་མངོན་སུམ་དུ་མཐོང་བ་དང་། སངས་རྒྱས་ཀུན་གྱི་འཕྲིན་
ལས་དང་ལྷན་ཅིག་སྤྱོད་པ་ཡིན་ནོ། །ས་དང་པོ་ཐོབ་པ་ནས་བརྩམས་ཏེ། མ་དག་པའི་ལུས་
ནི་གནས་གྱུར། ཡིད་ཀྱི་རང་བཞིན་གྱི་ལུས་དང་། རང་སྣང་གི་ཞིང་ཁམས་ཕུན་སུམ་ཚོགས་
པ་འགྲུབ་ལ། ས་བདུན་པ་རྫོགས་མཚམས་ནས་བཟུང་སྟེ། མཚན་དཔེ་ཕུན་སུམ་ཚོགས་པས་
བརྒྱན་པའི་ལུས་མཆོག་དང་། འོག་མིན་སྟུག་པོ་བཀོད་པའི་ཞིང་ཁམས་རྗེས་མཐུན་པར་སྤྱོད་
པ་ཡིན་ཅིང་།
~93ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ས་བཅུ་པར་ནི། སྡུག་པོ་བཀོད་པའི་ཞིང་དངོས་ལ་བགྲོད་པར་འགྱུར་ལ། ས་བཅུའི་
མཐར་འོག་མིན་གྱི་ཞིང་དེ་ཉིད་དུ། རྡོ་རྗེ་ལྟ་བུའི་ཏིང་ངེ་འཛིན་བསྒྲུབས་ཏེ། ལོངས་སྐུའི་རྟེན་
ལ་མངོན་པར་རྫོགས་པར་སངས་རྒྱ་བར་འགྱུར་བས། དེ་ལྟར་ས་བཅུ་པོའི་སྐབས་དེ་དག་ཏུ་
ཁམས་གསུམ་དུ་སྐྱེ་བ་སྟོན་པ་སོགས། ཁམས་གསུམ་གྱི་སེམས་ཅན་རྣམས་ཀྱིས་འགྲོ་དོན་
སྤྱོད་ཚུལ་དེ་དག་ནི། རྣམ་པར་འཕྲུལ་པ་ཁོ་ན་ཡིན་པར་ཤེས་པ་བྱའོ། །འོག་མིན་དུ་སངས་
རྒྱས་པའི་རྗེས་སུ། དགོས་པ་སོ་སོའི་མཛད་པ་བཅུ་གཉིས་ཀྱི་ཚུལ་སྟོན་པ་ཤས་ཆེ་བར་
འགྱུར་ལ། ས་བཅུའི་བྱང་ཆུབ་སེམས་དཔའ་ཉིད་ཀྱི་རྣམ་འཕྲུལ་ལས་སངས་རྒྱས་ཀྱི་མཛད་
པ་ཐམས་ཅད་སྟོན་པའང་ཡོད་ཅིང་ཡང་རྣམ་པ་གཅིག་ཏུ་ན། འོག་མིན་དུ་ས་བཅུ་པ་པ་དེ་
ཉིད་སྤྱད་པ་སྤྱོད་ཅིང་། དེའི་རྣམ་འཕྲུལ་ལ་དགའ་ལྡན་ནས་བྱང་ཆུབ་ཀྱི་སྙིང་པོར་
གཤེགས་པའི་བར་དུ་ཡང་འབྱུང་ལ། འོག་མིན་དུ་ནམ་ཞིག་སངས་རྒྱས་ཐོབ་པ་ནས་བཟུང་
སྟེ། འདིར་ཡང་བྱང་ཆུབ་ཐོབ་པ་དང་། ཆོས་ཀྱི་འཁོར་ལོ་བསྐོར་བ་ལ་སོགས་པའི་མཛད་པ་
སྟོན་པའང་ཡོད་དོ། །
འབྲས་བུ་སངས་རྒྱས་ཀྱི་བཞུགས་ཚུལ་ནི། ཆོས་ཀྱི་སྐུ་སྤྲོས་བྲལ་གྱི་ཡེ་ཤེས་འཁོར་
འདས་ཀྱི་ཆོས་ཐམས་ཅད་ལ་ཆོས་ཉིད་ཀྱི་ཚུལ་གྱིས་ཁྱབ་ཅིང་། མ་དག་པའི་སྣང་བ་མི་
འཆར་ཡང་དེའི་མཚན་ཉིད་མཁྱེན་པ་དང་། རང་གི་ངོ་བོ་མཁའ་མཉམ་རྣམ་པར་མི་རྟོག་པ་
ཡེ་ཤེས་ཉག་གཅིག་ཡིན་ནོ། །ལོངས་སྤྱོད་རྫོགས་སྐུ་དངོས་ནི། གོང་དུ་བཤད་པའི་ཆོས་སྐུ་
དེ་ཉིད། སངས་རྒྱས་རང་སྣང་ལ་སྐུ་མཚན་དཔེ་ཅན་རྣམ་པ་ཐམས་ཅད་པ་དང༌། གསུང་
བརྗོད་བྲལ་སྒྲ་དབྱངས་ཐམས་ཅད་པ་དང་། འཁོར་དང་ཞིང་དང་མཆོད་པའི་བཀོད་པ་
དཔག་ཏུ་མེད་པ་དང་བཅས་པར་འཆར་བའོ། །ཡང་དམིགས་པའི་ཡུལ་དེ་ཁོ་ན་རང་ལ་
དམིགས་པ་ཡིན་ཀྱང་། དེའི་གནས་ཚུལ་ལས་གཞན་དུ་སྣང་བ། ས་བཅུའི་བྱང་ཆུབ་སེམས་
94ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དཔའ་རྣམས་ལ་ངེས་པ་ལྔ་ལྡན་གྱི་ལོངས་སྐུ་གནས་དང་འཁོར་དང་བཅས་པར་སྣང་བ་
འདི་ཡང་ལོངས་སྐུར་བསྡུ་སྟེ། སྣང་ཚུལ་གྱི་དབང་དུ་བྱས་པའོ། །ལོངས་སྐུ་གཉིས་པོ་དེ་ལ་
བྱ་བ་སྒྲུབ་པའི་ཡེ་ཤེས་ཀྱི་སྣང་ཆའི་ཚུལ་དུ་སྤྲུལ་སྐུའི་སྐུ་གཟུགས་དང་ཞིང་དང་འཁོར་དང་
མཛད་པ་ཐམས་ཅད། ཅིག་ཆར་རྟག་ཏུ་འཆར་བ་ཞིག་ཡོད་པ་ལས། སངས་རྒྱས་རང་སྣང་གི་
དོན་གནས་ཚུལ་གྱི་སྤྲུལ་སྐུ་དངོས་ཡིན་ཅིང་། ས་བཅུའི་སེམས་དཔའ་ལ་སྣང་བ་དེ་དངོས་
མ་ཡིན་ཀྱང་ཕྱོགས་མཐུན་དུ་བསྡུ་ལ། དེ་དག་ནི་སྤྲུལ་པའི་སྐུ་ཡིན་གྱི་སྤྲུལ་པ་མ་ཡིན་ནོ། །
དེ་དག་གི་གཟུགས་བརྙན་གྱི་ཚུལ་དུ་སྤྲུལ་པ་བྱུང་བ་ནི། གནས་གཙང་མའི་སྟེང་གི་
ནམ་མཁའ་ལ་གནས་གཙང་མ་ཆེན་པོ་འོག་མིན་གཉིས་པ་དབང་ཕྱུག་ཆེན་པོའི་གནས་སུ།
འོད་ལུས་རྫུས་ཏེ་སྐྱེས་པའི་ཚུལ་དུ་སངས་རྒྱས་སྤྲུལ་པའི་སྐུ་འབྱུང་སྟེ། འཛམ་གླིང་བྱེ་བ་
ཕྲག་བརྒྱ་རྣམས་སུ་སྤྲུལ་པའི་སྐུས་མཛད་པ་ཅི་ཙམ་སྟོན་པ་ཐམས་ཅད་དེས་ཀྱང་གནས་
དེར་གཟུགས་བརྙན་གྱི་ཚུལ་དུ་སྟོན་པར་མཛད་དོ། །འདི་ནི་མཆོག་གི་སྤྲུལ་སྐུ་ཆེན་པོའོ། །
ནམ་མཁར་ཟླ་བ་གཅིག་ཤར་བ་ན་ཆུ་ཀླུང་བྱེ་བ་ཕྲག་བརྒྱར་གཟུགས་བརྙན་རེ་རེ་འཚར་བ་
བཞིན་དུ། དེས་མཛད་པ་བསྟན་པའི་གཟུགས་བརྙན་འཛམ་གླིང་བྱེ་བ་ཕྲག་བརྒྱར་སྤྲུལ་
པའི་སྐུ་འབྱུང་བ་ནི། སྤྲུལ་སྐུ་ཆུང་ངུ་ཡིན་ཏེ་འདི་གཉིས་ནི་སྤྲུལ་པ་ནི་དངོས་ཏེ་སྐུ་ནི་སྣང་
ཚུལ་གྱི་དབང་དུ་བྱས་པའོ། །འཕྲིན་ལས་ནི་དེ་ལྟར་སྐུ་གསུམ་པོ་དངོས་དང་བཏགས་པ་བ་
དེ་དག་གིས་སེམས་ཅན་རྣམས་ཀྱི་སྡུག་བསྔལ་ཞི་བ་དང་། འགྲོ་རྣམས་ཉན་ཐོས་དང་རང་
སངས་རྒྱས་དང་བླ་ན་མེད་པའི་བྱང་ཆུབ་རྣམས་ལ་འགོད་པར་མཛད་པ་རྣམས་ཡིན་ཏེ། སོ་
སོའི་སྐལ་བ་དང་འཚམ་པར་སྦྱོར་བའོ། །ཞེས་རྟོགས་པར་བྱའོ། །
དེ་ལྟར་གོང་འོག་ཏུ་གཞི་ལམ་འབྲས་བུ་སྤྱི་དོན་ཅུང་ཟད་བརྗོད་པ་འདི་རྣམས་ནི་
གཞུང་ཆེན་པོ་དག་ཤེས་ཟིན་པ་དང་། ད་ལྟ་མི་ཤེས་རུང་འཕྲལ་དུ་སློབ་པར་འགྱུར་བ་དག་
95ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་ངེས་པར་བཤད་དགོས་པ་མ་ཡིན་ཀྱང་། གཞུང་རྒྱ་ཆེན་པོ་སློབ་པར་མི་ནུས་ཤིང༌། ཆོས་
ཀྱི་དོན་རགས་པ་གོ་བར་འདོད་ན་ཕྱོགས་འདིའི་རབ་ཏུ་བྱུང་བའམ། དགེ་བསྙེན་ནམ་ཀུན་
སྤངས་ཀྱི་སྤྱོད་པ་ཅན་ཐམས་ཅད་ཀྱིས་ཐུན་མོང་དུ་འདོན་པ། ཐ་ན་བག་མེད་པའི་ཁྱིམ་
བཙུན་དང་གྲོང་མི་ཕལ་པ་ལ་ཡང་གྲགས་པའི་མདོ་སྡེ་ཚིག་གི་ཤིན་ཏུ་ཉུང་ངུ་འདི་དག་ལ་
བརྟེན་ནས། ཆོས་ཀྱི་ཚུལ་གོ་བར་གྱུར་ན་ལེགས་པར་མཐོང་སྟེ། ཕྱོགས་ཙམ་སྨོས་པ་ཡིན་ལ།
ཚིགས་གསལ་པོར་བརྗོད་མོད་ཀྱང་། དོན་དབྱིངས་ཆེ་བས་སྔར་གཞུང་ལུགས་མི་ཤེས་པ་དག་
གིས། དཔེ་ཀློགས་པ་ཙམ་གྱིས་ནི་གོ་བར་དཀའ་ཡང་། འདིར་ཇི་སྐད་བསྟན་པའི་དོན་རྣམས་
ཤེས་པའི་སློབ་དཔོན་གྱིས་ཡང་ནས་ཡང་དུ་འཛུབ་ཁྲིད་དུ་བྱས་ཤིང་ནན་ཏན་དུ་དཔྱད་ན་
རྟོགས་པར་འགྱུར་རོ། །
ལྔ་པ་ཕན་ཡོན་དང་བཅས་པའི་གཟུངས་སྔགས་བསྟན་པ་ནི། དེ་ལྟ་བས་ན་ཤེས་
རབ་ཀྱི་ཕ་རོལ་ཏུ་ཕྱིན་པའི་སྔགས། ཞེས་པ་ལ་སོགས་པ་སྟེ་གོང་དུ་བསྟན་པའི་ཤེས་རབ་
ཀྱི་ཕ་རོལ་ཏུ་ཕྱིན་པའི་ཡེ་ཤེས་རྒྱལ་བ་རྣམས་ཀྱི་ཆོས་སྐུ་དེའི་རྒྱུ་མཐུན་པའི་རིགས་སྔགས་
ཡིན་ཅེས་པའོ། །རིགས་པ་ཆེན་པོ་ནི། འདོད་པའི་དོན་ཐམས་ཅད་འགྲུབ་པར་བྱེད་པའི་
དོན་ཏེ། དཀའ་བ་མེད་པ་དགོས་དོན་འགྲུབ་པའི་ཐབས་ལ་རིག་པ་ཞེས་གྲགས་པའོ། །བླ་ན་
མེད་པ་ནི། ཆོས་སྐུ་རིག་སྔགས་ཀྱི་རྣམ་པ་ཅན་དེའི་འོད་ལྟ་བུར་འཇིག་རྟེན་དུ་རིག་སྔགས་
བྱུང་བ་ཡིན་པས། རིག་སྔགས་འདི་ཡང་འཇིག་རྟེན་ལས་འདས་པ་ངོ་བོ་ཤིན་ཏུ་བཟང་བ་
འདི་ལས་གོང་ན་གཞན་མེད་པའོ། །མི་མཉམ་པ་དང་མཉམ་པ་ནི། འདི་ལས་གོང་ན་ལྷག་
པར་ལྟ་ཞོག་འདྲ་བ་ཡང་མེད་ཅེས་པ་སྟེ། དཔེས་མཚོན་དུ་མེད་པའོ། །ཡང་ན་མི་མཉམ་པ་
དང་མཉམ་པ་སངས་རྒྱས་ཀྱི་གོ་འཕང་ཐོབ་པར་བྱེད་པའི་དོན་ཡང་ཡིན་ནོ། །ཡང་གཞན་
དོན་གྱི་དབང་དུ་བྱས་ན་སེམས་ཅན་གྱི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་
ལ96



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དོན་ནོ། །ཆོས་སྐུ་མི་བརྫུན་ཅིང་བདེན་པ་གྲུབ་པ་དེའི་རྒྱུ་མཐུན་པ་ཡིན་པའི་ཕྱིར། རིག་
སྔགས་འཇིག་རྟེན་དུ་བྱུང་བ་འདི་ཡང་
། ལོག་པའམ། བརྫུན་པའམ། བསླུ་བ་མ་ཡིན་པར།
རང་གཞན་གྱི་དོན་མཐའ་དག་སྒྲུབ་པ་ལ་བདེན་ཅིང་ངེས་ལ། ཡིད་ཆེས་པར་བྱེད་པའོ། །དེ་
ལྟ་བུར་ཤེས་པར་བྱ་སྟེ་ཞེས་སྔགས་ཀྱི་ཕན་ཡོན་ཡིད་ལ་བྱེད་དགོས་པར་བསྟན་ནས། ཕན་
ཡོན་དེ་དང་ལྡན་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་རིག་སྔགས་འཕགས་པ་སྤྱན་རས་
གཟིགས་ཀྱིས་སྨྲས་པ་སྟེ་བཤད་པ་ནི། ཏདྱ་ཐཱ་ནི། འདི་ལྟ་སྟེ། ག་ཏེ་ག་ཏེ་ནི་གཤེགས་པ་
གཤེགས་པ་
]ས་པ་ཞེས་པ་ལ་གཤེགས་པའི་དོན་རྟོགས་པ་སྟེ། ཀུན་རྫོབ་དང་དོན་དམ་པའི་
བདེན་པ་རབ་ཏུ་རྟོགས་པའོ། །པ་ར་ནི་མཆོག་ག་ཏེ་གོང་བཞིན་ཡིན་པས། མཆོག་ཏུ་རྟོག་པ་
མཐར་ཐུག་གི་གནས་ལུགས་རྟོག་པའམ། ཆོས་ཐམས་ཅད་ཀྱི་གནས་ཚུལ་དུ་སོང་ཞིང་
གཤེགས་པའོ། །པ་ར་སང་ག་ཏེ་ནི་མཆོག་ཏུ་ཡང་དག་པར་གཤེགས་པ་སྟེ། ཇི་སྙེད་པའི་
ཆོས་ཐམས་ཅད་ལ་ཡེ་ཤེས་ཡང་དག་པར་སོང་ཞིང་རྟོགས་པ་དེ་ཡང་ཇི་ལྟ་བ་ལས་གཡོ་
བར་མི་བྱེད་པས་ན་མཆོག་གོ། །བོ་དྷི་ནི་བྱང་ཆུབ་སྟེ་ཆོས་དབྱིངས་དེ་ཉིད་བླ་ན་མེད་པའི་
བྱང་ཆུབ་ཀྱི་ངོ་བོ་ཡིན་པའི་ཕྱིར་རོ། །སྭཱཧཱ་ནི་སྔོན་གྱི་ལོ་ཙཱ་བ་རྣམས་ཀྱི་གཞི་ཚུགས་ཤིག་པར་
བསྒྱུར་ཏེ། རིག་སྔགས་དེ་འགྲུབ་པར་སྨོན་པ་ཡིན་ལ། སྤྱིར་འདི་ལ་དོན་ཤིན་ཏུ་མང་བ་
ཞིག་བཤད་དུ་ཡོད་དེ། སྔགས་བསྒྱུར་བའི་དོན་ནི་དེ་ཙམ་ཡིན་ལ། རིགས་སྔགས་ཀྱི་ཡི་གེའི་
འབྲུ་རེ་རེའི་ཕན་ཡོན་ནི་བསམ་གྱིས་མི་ཁྱབ་པའི་ཡེ་ཤེས་ཀྱི་སྤྱོད་ཡུལ་ཡིན་པས། ཚུར་རོལ་
མཐོང་བ་བདག་ལྟ་བུས་བཤད་པ་ག་ལ་ནུས། དཔེ་ཁ་ཅིག་ལས། སྔགས་སྨྲས་པ་ཞེས་མི་
འདོན་པར་སྔགས་རིག་པའོ་ཞེས་འབྱུང་བ་ནི། ཨུ་ཀ་ཏེ་དང་ཡུག་ཏའི་སྒྲའི་ཁྱད་པར་གྱིས་
ཡིན་ལ། དྲི་མེད་བཤེས་གཉེན་གྱི་འགྲེལ་བའི་ལུགས་ལ་ནི། གཟུངས་སྔགས་མེད་ཅིང་།
སྔགས་སུ་བསྟན་པའི་ཕན་ཡོན་རྣམས། མདོ་ཚིག་གོང་མ་རྣམས་ཀྱི་ཆེ་བ་བསྟན་པ་འཆད་
ལ97



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ། འོན་ཀྱང་འདི་ནི་གླེགས་བམ་མ་དག་པའི་སྐྱོན་ཡིན་པས་དཀྱུས་སུ་བཤད་པ་ཉིད་
ལེགས་ལ། ཡང་ཁ་ཅིག་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་འདི་སྔགས་ཀྱི་ཐེག་པ་
སྟོན་པའི་ཕྱིར་ཡིན་ཞེས་སྨྲ་བ་ནི་འབྲེལ་མེད་ཅལ་ཅོལ་ཙམ་མོ། །
དྲུག་པ་དོན་བསྡུའི་ཕྱིར་དུ་ཤེར་ཕྱིན་ལ་སློབ་པར་གདམས་པ་ནི། ཤཱ་རིའི་བུ་བྱང་ཆུབ་
སེམས་དཔའ་སོགས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་མཚན་ཉིད་བརྒྱད་དང་
ལྡན་པ་དེ་ལ་མཁས་པའི་ཐབས་དྲུག་ལ་སོགས་པ་ཐབས་ཚུལ་དེ་ལྟ་བུའི་སྒོ་ནས་བསླབ་
པར་བྱའོ། །གཉིས་རྒྱལ་བས་མཐུན་འགྱུར་སྒོ་ནས་ཐེ་ཚོམ་བསལ་བ་ནི། དེ་ནས་བཅོམ་
ལྡན་འདས་སོགས་ཏེ། འཕགས་པ་སྤྱན་རས་གཟིགས་ཀྱིས་མདོ་འདིའི་རྒྱས་བཤད་ཟིན་
པའི་དུས་དེ་ལ། བཅོམ་ལྡན་འདས་ཟབ་མོ་སྣང་བའི་ཏིང་ངེ་འཛིན་དེ་ལས་གཞེངས་པའི་
ཚུལ་བསྟན་ཅིང་། གདུལ་བྱ་རྣམས་ཀྱིས་དེ་ལྟར་ཤེས་པར་བྱིན་གྱིས་བརླབས་ནས། འཕགས་
པ་སྤྱན་རས་གཟིགས་ལ་ལེགས་སོ་སྩལ་བ་སྟེ། ལེགས་སོ་སྦྱིན་ནས་ཞེས་བྱ་བ་ནི། མདོར་
བསྟན་ཡིན་ལ། ལེགས་སོ་ལེགས་སོ་ནས་ཡིད་རང་ངོའི་བར་རྒྱས་བཤད་དོ། །དེས་ན་
ལེགས་སོ་ཞེས་བྱ་བ་ཡིན་ནས། ཇི་ལྟར་ལེགས་སོ་སྩལ་ཞེ་ན། ལེགས་སོ་ལེགས་སོ་ཞེས་
སོགས་ཡིན་པས། ནས་ཞེས་པ་གོ་རིམ་སྔ་ཕྱི་སྟོན་པའི་ཚིག་མ་ཡིན་ནོ། །དེ་ཡང་འཁོར་
རྣམས་ཀྱི་རྣམ་པར་རྟོག་པ་ལ། འཕགས་པ་སྤྱན་རས་གཟིགས་ཀྱིས་བསྟན་པ་འདི་ཡང་
ཟབ་ཅིང་རྒྱ་ཆེ་བ་ཡིན་མོད་ཀྱི། འོན་ཀྱང་དེ་བཞིན་གཤེགས་པས་དངོས་སུ་གསུང་ན་ནི།
འདི་བས་ཀྱང་ཆེས་ལྷག་པ་ཞིག་ཡོད་དོ་སྙམ་ན་རྒྱལ་བའི་སྲས་ཀྱིས་བསྟན་པ་ལ་མ་གུས་པ་
ཟློག་པའི་ཕྱིར་རོ། །ལེགས་སོ་གཉིས་སྨོས་པ་ནི། ངོ་མཚར་བ་དང་རྩོད་པ་དང་། ཁྲོ་དང་
ཞུམ་དང་ངེས་བཟུང་དང་། །དགའ་དང་དད་པ་དག་ལ་ནི། །ཚིག་གཅིག་ལན་གཉིས་འབྱུང་
བ་ཡིན། །ཞེས་པ་ལྟར་རོ། །རིགས་ཀྱི་བུ་ཞེས་སྟོན་པ་ཉིད་ཀྱིས་སྤྱན་རས་གཟིགས་ལ་བོས་
c98



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ནས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་ཚུལ་ནི་དེ་ཁོ་ན་བཞིན་ཡིན་གྱི་གཞན་མ་
ཡིན་པས། འཁོར་རྣམས་ཀྱིས་ཀྱང་སྤྱན་རས་གཟིགས་ཀྱིས་བསྟན་པ་བཞིན་དུ་སློབས་ཤིག །
སྤྱན་རས་གཟིགས་ཀྱིས་ཆོས་བསྟན་པ་འདི་ལ། དེང་དེ་བཞིན་གཤེགས་པ་ཤཱཀྱ་ཐུབ་པ་ང་
ཉིད་རྗེས་སུ་ཡི་རང་བར་མ་ཟད་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱང་
དགྱེས་པས་རྗེས་སུ་ཡི་རང་ངོ་། །
རྩ་བའི་གསུམ་པ་མཐར་འཁོར་རྣམས་ཀྱིས་ཡི་རང་མངོན་པར་བསྟོད་པ་ནི། བཅོམ་
ལྡན་འདས་ཀྱིས་དེ་སྐད་ཅེས་སོགས་ཏེ། སངས་རྒྱས་ཀྱིས་མཐུན་འགྱུར་མཛད་པའི་རྐྱེན་
གྱིས། ཤཱ་རིའི་བུ་ནི་བདག་གིས་དྲིས་པ་དོན་དང་ལྡན་ནོ་ཞེས་དང་
། སྤྱན་རས་གཟིགས་ཀྱང་
བདག་གིས་བཤད་པ་ལ་ཡང་ལེགས་པར་བཤད་དོ་སྙམ་པ་དང་། འཁོར་གཞན་རྣམས་ནི་དེ་
བཞིན་གཤེགས་པས་དེ་ལྟར་གསུངས་པ་ལ། དགའ་ཞིང་ཡིད་ཆེས་པས་དེའི་རྒྱུ་མཚན་
གྱིས་སྤྱན་རས་གཟིགས་ཀྱིས་ཡང་དག་པར་བཤད་པ་དེ་ལ་ཤིན་ཏུ་ཡི་རང་པས་མངོན་པར་
ཡིད་བརྟོན་ཅིང་བློ་གཏོད་པར་བྱེད་པའི་དོན་ནོ། །ལྷ་ནི་ནམ་མཁའ་ལ་སྤྱོད་པ་དང་། མི་ནི་ས་
སྟེང་ན་སྤྱོད་པ་དང་། ལྷ་མ་ཡིན་ནི་ས་འོག་ན་སྤྱོད་པ་དང་། དྲི་ཟ་ནི་དེ་གསུམ་ཆར་དུ་སྤྱོད་པ་
སྟེ། མགོ་ཙམ་སྨོས་པས་ཐམས་ཅད་གོ་བའི་ཕྱིར་རོ། །ཐམས་ཅད་དང་ལྡན་པ་ཞེས་པ་ལ།
རིགས་ཐམས་ཅད་དང་ལྡན་པ་དང་། ཁ་དོག་སྣ་ཚོགས་པ་དང་། དབྱིབས་སྣ་ཚོགས་པ་
དང་། ལོངས་སྤྱོད་སྣ་ཚོགས་པ་དང་། ཡུལ་སྣ་ཚོགས་པ་ལ་སོགས་པ་འཁོར་གྱི་དཀྱིལ་
འཁོར་དེ་ན་ཐམས་ཅད་འདུས་པའི་ཚུལ་དུ་ཡོད་ཅེས་སྤྱིར་བསྟན་ནས་ལྷ་ལ་སོགས་པ་ཁྱད་
པར་དུ་སྨོས་པའོ། །དེ་ཙམ་གྱིས་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཉི་ཤུ་ལྔ་པ་ཤེས་རབ་སྙིང་
པོར་གྲགས་པའི་མདོ་འདི་ཉིད་ཀྱི་དངོས་བསྟན་གྱི་དོན་རྣམས་ཕུལ་དུ་ཕྱིན་པར་མཛད་ཟིན་
ཏོ། །
ལ99ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མདོ་འདི་ལ་རྒྱ་གར་གྱི་འགྲེལ་པར་གྲགས་པ་འགའ་རེ་ཡོད་པ་ལས། རྒྱ་སྐད་དུ།
མ་ལ་མི་ཏྲ། བོད་སྐད་དུ། དྲི་མེད་བཤེས་གཉེན་ཞེས་བྱ་བ། རྒྱལ་པོ་ཁྲི་སྲོང་ལྡེ་བཙན་གྱི་
དུས་སུ་བོད་དུ་བྱོན་པ་དེས་མཛད་པའི་རྒྱ་ཆེར་འགྲེལ་པར་གྲགས་པ་འདི་བཟང་ཤོས་སུ་
སྣང་ལ། ཕྱོགས་འདིར་བྱོན་པ་ཆེན་པོ་སྔོན་རབས་པ་ཐམས་ཅད་ཀྱིས་ཀྱང་། འགྲེལ་པ་
འདིའི་སྒོ་ནས་འཆད་ཉན་གྱིས་གཏན་ལ་འབེབས་པར་མཛད་དོ། །འདིར་ཚངས་པའི་
འབྱུང་གནས་གཙུག་ལག་ཁང་གནས་པའི། །དགེ་སློང་དགེ་འདུན་རྣམས་ཀྱི་ཞལ་ངོར་ནི། །
ཤེས་རབ་ཕ་རོལ་ཕྱིན་པའི་སྙིང་པོ་ཡི། །རྒྱ་ཆེར་བཤད་པ་དྲི་མ་མེད་པས་བྱས། །ཞེས་
འབྱུང་སྟེ། ཆོས་འཁོར་བསམ་ཡས་ལ་སོགས་པའི་དགེ་འདུན་རྣམས་ཀྱི་དོན་དུ་མཛད་པ་
ཡིན་སྐད། འགྲེལ་པ་འདི་ལ་བཤད་ཚུལ་མི་འཐད་པ་ཡང་ཅི་རིགས་པར་ཡོད་མོད་ཀྱི།
སྤྱིར་ལེགས་བཤད་ཀྱང་མང་ཞིང་ཁྱད་པར་དུ་འཕགས་པའི་ཡུལ་དུ་མདོ་ལུགས་ཀྱི་བསྟན་
པ་རྣལ་མ་ཡོད་པའི་སྐབས་སུ་བྱུང་བའི། སྡེ་སྣོད་འཛིན་པ་ཡང་ཡིན་ལ་བོད་ཀྱི་རྒྱལ་པོ་བྱང་
ཆུབ་སེམས་དཔས་མཆོག་ཏུ་བཀུར་བ་ཡིན་པའི་ཕྱིར། འགྲེལ་པ་འདི་ཡང་བལྟ་བ་དང་ཉན་
པ་ལ་སོགས་པའི་སྒོ་ནས་ཤེས་ན་ལེགས་སོ། །འདིའི་འཆད་ཚུལ་ནི་འདི་ལྟར་ཡོད་དོ།
གླེང་བསླང་བ་དང་སྐབས་དང་ནི། །བསྟན་པར་རྟོགས་པ་འདུས་པ་དང་། །གླེང་གཞི་དྲིས་
དང་ལན་བཏབ་པ། །དེ་ནི་རྣམ་པ་བཅུ་གཅིག་དང་། །མཐུན་འགྱུར་རྗེས་སུ་ཡི་རང་དང་། །
རྣམ་པར་བརྒྱད་བསྡུས་པ་ཡིན། །ཅེས་འབྱུང་སྟེ། དང་པོ་གླེང་བསླང་བ་ནི་འདི་སྐད་སོགས།
གཉིས་པ་སྐབས་བརྩོམ་པ་ནི་དུས་གཅིག་ན་སོགས། གསུམ་པ་བསྟན་པར་རྟོགས་པ་ནི་
དགེ་སློང་གི་སོགས། བཞི་པ་གླེང་བཞི་ནི་དེའི་ཚེ་སོགས། ལྔ་པ་དྲིས་པ་ནི། དེ་ནས་སངས་
རྒྱས་ཀྱི་མཐུས་སོགས། དྲུག་པ་ལ་ལན་བཏབ་པ་ནི། དེ་སྐད་ཅེས་སྨྲས་པ་དང་། ཞེས་པ་
ནས། དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །ཞེས་པའི་བར་
ལ 100



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཏེ་འདི་ལ་ནང་ཚན་བཅུ་གཅིག་ཡོད་དོ། །
བདུན་པ་མཐུན་འགྱུར་ནི། དེ་ནས་བཅོམ་ལྡན་འདས་སོགས། བརྒྱད་པ་རྗེས་སུ་ཡི་
རང་ནི། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་སོགས་སོ། །དྲི་བའི་སྐབས་ཇི་
ལྟར་བསླབ་པར་བྱ། ཞེས་པ་ལ། བསམ་པ་དང་། སྦྱོར་བ་དང་། མངོན་དུ་བྱ་བ་དང་། སྒྲུབ་
པ་དང་། རྟོགས་པའི་རྣམ་པས་ཇི་ལྟར་བསླབ། ཅེས་ལམ་ལྔ་དང་སྦྱར་ནས་འཆད་ཅིང་།
ཟབ་མོ་སྤྱོད་པ་ཞེས་པ་ལ། སྦྱོར་ལམ་དུ་མོས་པས་སྤྱོད་པ་དང་། དེ་ཡང་རང་དོན། གཉིས་
དོན། གཞན་དོན་གྱི་དབྱེ་བ་སོགས་དང་། ས་དྲུག་ལ་སྒྲུབ་པའི་སྤྱོད་པ་སྟེ་བསླབ་པ་གསུམ་
ལ་སྤྱོད་པ་དང་། ས་བརྒྱད་པ་སོགས་ལ་ངེས་པའི་སྤྱོད་པ་སོགས་སྤྲོས་བཤད་མང་དུ་མཛད་
དོ། །
དྲིས་ལན་གྱི་དོན་བཅུ་གཅིག་ནི། རྟོག་བཅས་རྟོག་མེད་གཟུགས་བརྙན་དང་། །སྟོང་
ཉིད་མཚན་མེད་སྨོན་མེད་གསུམ། །སྒོམ་ལམ་སྤྱི་དང་སྤོང་བ་ཆེ། །བར་ཆད་མེད་དང་
སེམས་དཔའ་ཆེ། །རྟོགས་པ་ཆེ་རྣམས་ལམ་ལྔས་བསྡུས། ཞོར་ལ་ཤེར་ཕྱིན་སྔགས་སུ་
བསྟན། །ཅེས་བྱའོ། །
ཚོགས་སྦྱོར་ཀྱི་ལམ་དུ་རྟོག་པ་དང་བཅས་པའི་གཟུགས་བརྙན་ལྷག་མཐོང་གི་
དམིགས་པ་དངོས་སུ་བསྟན་ཅིང་། རྟོག་པ་མེད་པའི་གཟུགས་བརྙན་ཞི་གནས་ཀྱི་དམིགས་
པ་ནི། ཤུགས་ལ་བསྟན་ཏོ། །ཚོགས་སྦྱོར་གཉིས་སུ་ཞི་ལྷག་ཟུང་འབྲེལ་དུ་སྒོམ་དགོས་པའི་
དོན་ལ། གཟུགས་བརྙན་རྣམ་པ་གཉིས་པོ་དེ་བསྟན་ཏོ། །
དེ་ཡང་རང་བཞིན་གྱིས་སྟོང་པར་ཡང་དག་པར་བལྟའོ། །ཞེས་པ་ཡན་ཆད་དོ། །དེ་
ནས་མཐོང་ལམ་གྱི་དམིགས་པ་རྣམ་པར་ཐར་པའི་སྒོ་གསུམ་ཡིན་ལ། དེ་ལ་གཟུགས་སྟོང་
པའོ་སོགས་ཀྱིས་སྟོང་ཉིད་དང་། མཚན་ཉིད་མེད་པ་སོགས་ཀྱིས་མཚན་མ་མེད་པ་དང་བྲི་
~ 101ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་མེད་པ་སོགས་ཀྱིས་སྨོན་པ་མེད་པ་སྟེ། དམིགས་རྣམ་གསུམ་པོ་དེ་གོམས་པས་མཚན་
ཉིད་ལ་སོགས་པའི་ཞེན་པ་བདུན་ལོགས་པའི་ཐ་སྙད་མཛད་དོ། །སྒོ་ལམ་གྱི་དམིགས་རྣམ་
དངོས་ནི། དེ་ལྟ་བས་ན་སྟོང་པ་ཉིད་ལ་གཟུགས་མེད་སོགས་སོ། །དེའི་འབྲས་བུ་སྤོང་བ་ཆེ་བ་
ནི། སེམས་ལ་སྒྲིབ་པ་མེད་སོགས་ཏེ། དེ་གཉིས་སྒོམ་ལམ་གྱི་དབང་དུ་བྱས་པའོ། །བར་ཆད་
མེད་པའི་ལམ་དངོས་ནི། དུས་གསུམ་དུ་སོགས་སོ། །དེའི་འབྲས་བུ་སེམས་དཔའ་ཆེ་བ་ནི་
བླ་ན་མེད་པ་ཞེས་སོ། །རྟོག་པ་ཆེ་བ་ནི་ཡང་དག་པར་ཞེས་པ་ལ་སོགས་པའོ། །དོན་ཚན་
བཅུ་གཅིག་པོ་ནི་དེ་དག་ཡིན་ལ། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་
ཞེས་སོགས་སོ། །བཅུ་གཅིག་ལ་མི་བགྲོང་བར་ཞར་བྱུང་ཤེར་ཕྱིན་སྔགས་སུ་བསྟན་པ་ཞེས་
བྱ་སྟེ། ལམ་ལྔ་སོགས་བཤད་ཚུལ་འདི་དངོས་བསྟན་ཚིག་ཟིན་མ་ཡིན་པར། སྦས་དོན་
མངོན་རྟོགས་ཀྱི་རིམ་པ་ཡིན་ལ། དངོས་པོ་བརྒྱད་དང་སྦྱོར་ཚུལ་མི་འདུག་ཀྱང་། མངོན་
པར་རྟོགས་པའི་རྒྱན་གྱི་བཤད་སྒྲོས་དང་བསྟུན་ནས་འཆད་པར་སྣང་ཞིང་། འགྲེལ་པ་དེ་ན་
སྤྱི་ཁྱབ་ཏུ་ཉེ་བར་མཁོ་བའི་བཤད་སྒྲོས་ཀྱང་མང་སྣང་ངོ༌། །བློ་གྲོས་ཞན་པས་འགྲེལ་པ་དེ་
མཐོང་ཡང་གོ་དཀའ་བར་གྱུར་ན། ལུགས་དེ་ནི་ཞིབ་ཅིང་གསལ་ལ་མ་ནོར་བར་ཨར་བྱང་
ཆུབ་ཡེ་ཤེས་ཀྱི་འགྲེལ་པ་ན་བཀོད་འདུག་པས་དེར་བལྟ་བར་བྱའོ། །
ད་ནི་སྦས་དོན་མངོན་རྟོགས་ཀྱི་རིམ་པ། བདག་གི་རྣམ་པར་རྟོག་པ་དང་སྦྱར་ན།
དངོས་པོ་བརྒྱད་ཀྱི་རིམ་པ་དང་ཡང་འབྱོར་བར་མཐོང་སྟེ། དེ་ལྟར་ཡང་རྒྱལ་ཚབ་ཆེན་པོས་
མངོན་པར་རྟོགས་པའི་རྒྱན་ལས། ཤེས་རབ་ཕ་རོལ་ཕྱིན་པ་ནི། །དངོས་པོ་བརྒྱད་ཀྱིས་ཡང་
དག་བཤད། །རྣམ་ཀུན་མཁྱེན་ཉིད་ལམ་ཤེས་ཉིད། །དེ་ནས་ཐམས་ཅད་ཤེས་པ་ཉིད། །རྣམ་
ཀུན་མངོན་རྫོགས་རྟོགས་པ་དང་། རྩེ་མོར་ཕྱིན་དང་མཐར་གྱིས་པ། །སྐད་ཅིག་གཅིག་
མངོན་རྫོགས་བྱང་ཆུབ། །ཆོས་ཀྱི་སྐུ་དང་དེ་རྣམས་བརྒྱད། །ཅེས་གསུངས་པ་ལྟར་ཏེ།
ལ102



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
འདིར་དངོས་པོ་བརྒྱད་ཅེས་པ་ལ། དངོས་པོའི་དོན་ནི། དངོས་པོ་དངོས་མེད་ཅེས་པ་ལྟ་
བུའི་སྐབས་ཀྱི་དངོས་པོ་ལ་མི་ཟེར་གྱི། བརྗོད་དོན་ཙམ་ཞིག་ལ་དངོས་པོའི་སྒྲ་འཇུག་པའི་
སྐབས་ཡིན་པས། ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་བརྗོད་བྱའི་དོན་ཡིན་པའི་མིང་སྟེ།
དོན་གྱི་གཙོ་བོ་བརྒྱད་པོ་འདི་ཡིན་ཅེས་པའི་དོན་ནོ། །སྤྱིར་ཤེར་མདོ་ཙམ་གྱི་བརྗོད་བྱའི་
དོན་གྱི་གཙོ་བོ་མཐར་ཐུག་གི་དབང་དུ་བྱས་ན། བརྒྱད་པོའི་ནང་ནས་ཀྱང་ཆོས་སྐུ་ཁོ་ན་
ཡིན་མོད་ཀྱི། མདོ་གཞུང་ལ། སྡེ་ཚན་དུམ་བུ་བརྒྱད་དུ་ཕྱེ་ན། བརྒྱད་ཀར་དོན་གྱི་གཙོ་བོར་
བྱ་སྟེ། དཔེར་ན་ལམ་ཤེས་ཀྱི་མདོའི་བརྗོད་བྱའི་དོན་གྱི་གཙོ་བོ་ལམ་ཤེས་ཉིད་ལ་བྱ་དགོས་
པ་བཞིན་ནོ། །དེ་ཡང་མདོ་ཚིག་དེ་དག་གིས་དངོས་སུ་བསྟན་པའི་བརྗོད་བྱའི་དབང་དུ་
བྱས་པ་ཡིན་གྱི། གཞན་དུ་ན། ལམ་ཤེས་ཀྱང་འབྲས་བུ་ཆོས་སྐུ་ཐོབ་བྱེད་ཀྱི་ཐབས་ཡིན་
པའི་ཕྱིར། ཤུགས་བསྟན་དང་། བརྒྱུད་ནས་སྟོན་པའི་དབང་དུ་བྱས་ན། དེ་དག་གི་ཡང་
དོན་གྱི་གཙོ་བོ་ཆོས་སྐུ་ཡིན་ནོ། །
དེ་ལ་དངོས་པོ་བརྒྱད་ནི། རྣམ་པ་ཐམས་ཅད་མཁྱེན་པ་ཉིད་དང་
། ལམ་ཐམས་ཅད་
མཁྱེན་པ་ཉིད་དང་། གཞི་ཐམས་ཅད་མཁྱེན་པ་ཉིད་དང་། རྣམ་པ་ཀུན་མངོན་པར་རྫོགས་
པར་རྟོགས་པའི་སྦྱོར་བ་དང་། རྩེ་མོར་ཕྱིན་པའི་སྦྱོར་བ་དང་། མཐར་གྱིས་པའི་སྦྱོར་བ་
དང་། སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་པའི་སྦྱོར་བ་དང༌། འབྲས་བུ་
ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཀྱི་སྐུ་རྣམས་སོ། །
དེ་དག་ཀྱང་ཡུལ་མཁྱེན་པ་གསུམ། ཉམས་ལེན་སྦྱོར་བ་བཞི། འབྲས་བུ་ཆོས་ཀྱི་སྐུ་
ཞེས་གསུམ་དུ་ཡང་བསྡུ་བར་བྱ་ཞིང་། ཡང་མཁྱེན་པ་གསུམ་ནི་གཏན་ལ་དབབ་བྱ་ཡིན་པས་
མཚན་ཉིད་ཅེས་བྱ་ལ། རྣམ་རྫོགས་སྦྱོར་བ་ནི། མཚན་ཉིད་དང་མཐུན་པར། ཉམས་སུ་
ལེན་པའི་རིམ་པ་ཡིན་པས་དེའི་སྦྱོར་བ་དང་། རྩེ་མོའི་སྦྱོར་བ་ནི་ས་ལམ་ར
་ས་ལམ་རང་རང་སོ་སོའི་
ལ 103



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡེ་ཤེས་དེ་ཉིད་བྱང་བའི་སྐབས་ཡིན་པས་སྦྱོར་བ་རབ་ཏུ་སོན་པ་དང་། མཐར་གྱིས་པའི་
སྦྱོར་བ་ནི། རང་རང་སོ་སོའི་ལམ་གྱི་གོམས་པ་དེ་ཉིད་བརྟན་པ་ཡང་བྱེད་ཅིང་རྩལ་ཕྱོགས་
མེད་དུ་འཕེལ་བའི་ཕྱིར། གོ་རིམ་མི་འདྲ་བ་དུ་མ་ལ་སློབ་པ་ཡིན་པས་རབ་ཏུ་སོན་པ་དེའི་
གོ་རིམ་ཞེས་བྱ་ལ། སྐད་ཅིག་མའི་སྦྱོར་བ་ནི། གོ་རིམ་དེའམ། སྦྱོར་བ་གསུམ་པོ་དེ་ཐམས་
ཅད་ཀྱི་ནུས་པ་དུས་གཅིག་ཏུ་བསྒྲིལ་བའི་སྐབས་ཡིན་པས། གོ་རིམ་གྱི་མཐའ་འམ་ཡང་ན་
སྦྱོར་བ་ཐམས་ཅད་ཀྱི་མཐའ་ཞེས་བྱའོ། །ཆོས་ཀྱི་སྐུ་ནི་ལམ་ཐམས་ཅད་ཀྱི་གྲུབ་དོན་རྩོལ་
མེད་ཤུགས་འབྱུང་གི་ཚུལ་དུ་གནས་པས། མཐའ་དེའི་རྣམ་སྨིན་ཅེས་བྱའོ། །དེས་ན་ཤེར་
ཕྱིན་གྱི་མཚན་ཉིད། ཤེར་ཕྱིན་གྱི་སྦྱོར་བ། སྦྱོར་བ་རབ་ཏུ་སོན་པ། གོ་རིམ་གྱི་སྦྱོར་བ།
མཐའི་སྦྱོར་བ། རྣམ་སྨིན་མཐར་ཐུག་སྟེ། དོན་ཚན་དྲུག་ཏུ་ཡང་འདུས་སོ། །
དེ་ལྟར་ཡང་། མཚན་ཉིད་དེ་ཡི་སྦྱོར་བ་དང་། །དེ་རབ་དེ་ཡི་གོ་རིམ་དང་། །དེ་
མཐའ་དེ་ཡི་རྣམ་སྨིན་ནི། །དོན་བསྡུས་གཞན་ཏེ་རྣམ་པ་དྲུག །ཡུལ་ནི་རྣམ་པ་གསུམ་པོ་རྒྱུ། །
སྦྱོར་བ་བཞི་ཡི་བདག་ཉིད་ཅན། །ཆོས་སྐུ་འཕྲིན་ལས་འབྲས་བུ་ནི། །དོན་བསྡུས་གཞན་ཏེ་
རྣམ་པ་གསུམ། །ཞེས་སོ། །དེ་ལ་ཡུལ་ཅེས་བྱ་བ་ནི། སྦྱོར་བ་བཞི་པོའི་དམིགས་པའི་ཡུལ་
ཡིན། དེ་ཡང་མཁྱེན་པ་གསུམ་མ་ཐོབ་པ་རྣམས་ཀྱིས། མཁྱེན་གསུམ་ལ་དངོས་སུ་ནི་
དམིགས་མི་ཐུབ་ལ། མཚན་ཉིད་འདི་དང་འདི་ལྟ་བུ་དག་ནི་རྣམ་མཁྱེན་ནོ། །ཞེས་སྒྲ་དོན་
འདྲེས་པར་བཟུང་སྟེ་རྣམ་མཁྱེན་གྱི་མཚན་ཉིད་ཡང་ཡང་ཡིད་ལ་དྲན་པ་ཙམ་གྱིས་ནི་དེ་ལ་
དམིགས་པར་ཡང་མི་འགྱུར་བས། འདིར་མཁྱེན་པ་གསུམ་གྱི་རྟོགས་བྱ་གང་ཡིན་པ་དེ།
སྦྱོར་བ་བཞིའི་དམིགས་པའི་ཡུལ་དུ་འཇོག་པ་ཡིན་ཏེ། དེའི་ཕྱིར་མཁྱེན་གསུམ་ཡང་བརྒྱུད་
ནས་ཡུལ་དུ་བཞག་གོ། །རྒྱུ་ཞེས་བྱ་བ་ནི་སྐྱེད་བྱེད་ཀྱི་རྒྱུ་དང་། རྒྱུ་མཚན་གཉིས་ལ་སྐབས་
ཐོབ་ཀྱི་འཇུག་ཤུལ་སོ་སོར་ཡོད་པ་ལས། འདིར་ནི་གཉིས་ཀ་ལྟར་མི་འགལ་ཏེ། གཙོ་བོར་
104



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ནི་རྣམ་པ་དང་ལམ་དང་གཞི་གསུམ་ལ་སྤྲོས་པ་ཐམས་ཅད་དང་བྲལ་བའི་རྣམ་པ་དེ་ཉིད་
དམིགས་པའི་ཡུལ་དང་རྒྱུ་མཚན་དུ་བྱས་ནས་འཇོག་དགོས་པའི་ཕྱིར་རྒྱུའི་དོན་རྒྱུ་མཚན་དུ་
བྱས་ལ། དམིགས་ཡུལ་དེ་ལ་དམིགས་ནས་བསྒོམས་པས་ཡེ་ཤེས་སྐྱེ་བ་ནི། དམིགས་ཡུལ་དེ་
ཡེ་ཤེས་དེའི་བསྐྱེད་རྒྱུ་དངོས་མིན་ཡང་། བསྐྱེད་རྒྱུ་དང་རྣམ་པ་མཚུངས་པས་སྐྱེད་བྱེད་ཀྱི་
རྒྱུའི་ཚུལ་དུ་བཤད་ཀྱང་རུང་ངོ་། །ཡང་རྣམ་པ་གཅིག་ཏུ་ན། ཇི་སྐད་དུ། སངས་རྒྱས་ལས་
ཆོས་ཆོས་ལས་འཕགས་པའི་ཚོགས། །ཚོགས་ལས་སྙིང་པོ་ཡེ་ཤེས་ཁམས་ཐོབ་མཐར། །
ཞེས་གསུངས་པའི་དངོས་བསྟན་ལྟར། སངས་རྒྱས་བྱང་སེམས་སོགས་ཀྱི་ཐུགས་རྒྱུད་ཀྱི་
མཁྱེན་པ་གསུམ་གྱིས་རྒྱུ་མཐུན་པའི་ཆོས་བསྐྱེད་ཅིང་། དེས་གདུལ་བྱའི་རྒྱུད་ལ་སྦྱོར་གཞི་
སོགས་བསྐྱེད་པར་བྱས་ཀྱང་རུང་ངོ་། །
དེ་དག་ལས་མཁྱེན་པ་གསུམ་ནི། ཇི་སྐད་དུ། ཉི་ཁྲི་ལྔ་སྟོང་པ་ལས། རབ་འབྱོར་
ཐམས་ཅད་ཤེས་པ་ཉིད་ནི་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ། །ལམ་ཤེས་པ་
ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ནི། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡིན་ནོ། །
ཞེས་གསུངས་ཤིང་། རྒྱལ་ཚབ་ཆེན་པོའི་བསྟན་བཅོས་མངོན་པར་རྟོགས་པའི་རྒྱན་ལས་
ཀྱང་། ཐུབ་པའི་རྣམ་ཀུན་མཁྱེན་པ་ཉིད། །ཅེས་དང་། བྱང་ཆུབ་སེམས་དཔའ་མཁས་
རྣམས་ཀྱི། །ལམ་ཤེས་ཉིད་ནི་དེ་འདྲར་བཤད། །ཅེས་དང་། ཉན་ཐོས་ལ་སོགས་མཐོང་
བའི་ལམ། དེ་འདྲ་ཀུན་ཤེས་ཉིད་དུ་འདོད། །ཅེས་འབྱུང་བ་སོགས་ཀྱིས། སངས་རྒྱས་ཀྱི་ཡེ་
ཤེས་ནི་རྣམ་མཁྱེན་དང་། བྱང་ཆུབ་སེམས་དཔའ་འཕགས་པའི་རྒྱུད་ཀྱི་ཡེ་ཤེས་ནི་ལམ་
ཤེས་དང་། ཉན་རང་འཕགས་པའི་རྒྱུད་ཀྱི་ཡེ་ཤེས་ནི་གཞི་ཤེས་སོ་ཞེས་ཀྱང་རགས་བཤད་དུ་
བྱ་ལ། འདི་ལ་འགའ་ཞིག་ནི། རྣམ་མཁྱེན་གང་ཡིན་ལམ་ཤེས་ཡིན་ལ། ལམ་ཤེས་གང་
~105



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་གཞི་ཤེས་ཡིན་ཏེ། ཤེས་བྱ་ཐམས་ཅད་མཁྱེན་ཕྱིན་ལམ་སྐྱེ་མེད་དུ་མ་རྟོགས་པ་མི་སྲིད་
ལ། ལམ་གསུམ་ཀ་རྟོགས་ཕྱིན་གང་ཟག་གི་བདག་མེད་མ་རྟོགས་པ་མི་སྲིད་པས། རྟེན་གྱི་
གང་ཟག་སུའི་རྒྱུད་ལ་ཡོད་ཀྱང་རུང་སྟེ། ལམ་གསུམ་སྐྱེ་མེད་དུ་རྟོགས་པ་ཡིན་ཕྱིན་ཆད་ལམ་
ཤེས་ཡིན་ཅིང་། གང་ཟག་གི་བདག་མེད་རྟོགས་པ་ཡིན་ཕྱིན་ཆད་གཞི་ཤེས་ཀྱང་ཡིན་པས་
སོ། །འོན་ཀྱང་ཚུར་ཚུར་ལ་ནི་མ་ཁྱབ་སྟེ། བྱང་ཆུབ་སེམས་དཔའི་རྒྱུད་ཀྱི་ལམ་ཤེས་ནི། རྣམ་
མཁྱེན་མ་ཡིན་ཅིང་། ཉན་རང་གི་གཞི་ཤེས་ཀྱང་མཁྱེན་པ་གཞན་གཉིས་མ་ཡིན་ནོ། །ཞེས་
ཟེར་རོ། །ལ་ལ་དག་ནི། མཁྱེན་པ་གསུམ་པོ་ངོ་བོ་མི་གཅིག་པ་ལྟ་ཅི་སྨོས་རྒྱུད་གཅིག་ལ་
ཡང་མི་གནས་ཏེ། རྟེན་སོ་སོར་ངེས་པར་བཤད་པའི་ཕྱིར་རོ། །དེས་ན་སངས་རྒྱས་ཀྱིས་
ལམ་དང་གཞི་སྐྱེ་མེད་དུ་གཟིགས་ཀྱང་དེ་རྣམ་མཁྱེན་ཁོ་ན་ཡིན་གྱི་གཞན་མ་ཡིན་ནོ། །
ཞེས་སེམས་པར་བྱེད་དོ། །གཞན་དག་ནི་ཡོན་ཏན་ཡར་ལྡན་ཡིན་པས། ཉན་རང་ནི་གཞི་
ཤེས་གཅིག་པུ་དང་ལྡན་ལ། བྱང་སེམས་ནི་དེའི་སྟེང་དུ་ལམ་ཤེས་དང་ཡང་ལྡན་ཅིང་།
སངས་རྒྱས་ནི་མཁྱེན་པ་གསུམ་ཀ་དང་ལྡན་པས། རྒྱུད་གཅིག་ལ་གསུམ་མམ་གཉིས་
འཇུག་པ་ནི་ཡོད་ཀྱང་། གསུམ་པོ་དངོས་པོ་ནི་ཐ་དད་ཡིན་ནོ་ཞེས་སྨྲའོ། །
དེ་དག་ལས་མང་པོ་ཞིག་ནི། སངས་རྒྱས་ཀྱི་རྣམ་མཁྱེན་བྱང་སེམས་ཀྱི་ལམ་ཤེས།
ཉན་རང་གི་གཞི་ཤེས་རྣམས་མཚན་ཉིད་པ་དངོས་ཡིན་ལ། བྱང་སེམས་ཀྱིས་གང་ཟག་གི་
བདག་མེད་མཐོང་བ་དང་། སངས་རྒྱས་ཀྱིས་ལམ་དང་གཞི་སྐྱེ་མེད་དུ་གཟིགས་པ་ནི། དེ་
དང་དེ་བཏགས་པ་བ་ཡིན་ནོ། །ཞེས་རྒྱུ་མཚན་དུ་མ་དང་བཅས་ཏེ་བརྗོད་པ་དང༌། ཁ་ཅིག་
ནི་མཁྱེན་པ་གསུམ་ཀ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་པས། སངས་རྒྱས་ཀྱི་གསུམ་ཀར་
མཚན་ཉིད་པ་ཡིན་པ་དང་། བྱང་ཆུབ་སེམས་དཔའི་ལམ་དང་གཞི་ཤེས་པ་མཚན་ཉིད་པ་
ཡིན་ལ། ཉན་རང་གི་གཞི་ཤེས་ནི། སྤྲོས་པ་ཕྱོགས་གཅིག་ཙམ་བཀག་པ་ལས། གཞན་
ལ 106



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྤྲོས་བྲལ་གྱི་རྣམ་པ་ཅན་མ་ཡིན་པས་བཏགས་པ་བའོ། །ཞེས་རྒྱུ་མཚན་དུ་མ་དང་བཅས་
ཏེ་འབྲི་བར་བྱེད་དོ། །
གཞན་ལ་ལ་དག་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཡང་། སངས་རྒྱས་ཁོ་ནའི་རྒྱུད་ལ་
ཡོད་དོ་ཞེས་དང་། ཁ་ཅིག་ནི་རྣམ་མཁྱེན་ཡང་རྣམ་པ་གཉིས་ཏེ་རྒྱུ་དང་འབྲས་བུའོ། །རྒྱུའི་
རྣམ་མཁྱེན་ནི། བྱང་ཆུབ་སེམས་དཔའ་ཁོ་ནའི་རྒྱུད་ལ་ཡོད་དེ། སྐབས་དང་པོའི་རྣམ་
མཁྱེན་ཡང་འདི་ཁོ་ན་ཡིན་ལ་སེམས་བསྐྱེད་སོགས་བཅུ་པོ་ཡང་རྣམ་མཁྱེན་ཉིད་ཡིན་པ་
དང༌། འབྲས་བུའི་རྣམ་མཁྱེན་ནི་ཆོས་སྐུའོ་ཞེས་ཟེར་བ་དང་། ཁ་ཅིག་ནི་སེམས་བསྐྱེད་སོགས་
ཆོས་བཅུ་པོ་དངོས་པོ་བརྒྱད་ཀྱི་རྣམ་མཁྱེན་མ་ཡིན་ཏེ། མཚོན་བྱེད་ཀྱི་ཆོས་སམ་དམིགས་
པའི་ཡུལ་ཡིན་ནོ། །ཞེས་འདོད་པ་དང་། གཞན་ཁ་ཅིག་ནི་མདོ་དང་རྒྱན་གྱི་མཆོད་བརྗོད་
དང་། བསྟན་བཅོས་དངོས་ཀྱི་མདོར་བསྟན་རྒྱས་བཤད་སོགས་ལ་མཁྱེན་གསུམ་གྱི་འཇོག་
མཚམས་མི་འདྲ་བ་རེ་རེ་ཡིན་ནོ་ཟེས་བླུན་གཏམ་དུ་སྨྲ་བ་སོགས། བསྟན་པ་ལྔ་བརྒྱ་ཐ་མ་
ལ། རྒྱ་བོད་གཉིས་ཀར་དུ་འདིའི་ལག་ལེན་དང་སྒྲུབ་དཀའ་ནི་ཤིན་ཏུ་ཕྲ་བ་བཤད་པ་ཙམ་
ཞིག་ནི་ཧ་ཅང་དར་ཆེས་པས། རྣམ་པ་དུ་མར་འཆོལ་བས་ཡིན་ལ། ཕྱོགས་རེ་ནས་བལྟས་ན།
ཐམས་ཅད་ལ་འགལ་བ་ཆེར་མེད་པ་ལྟར་སྣང་ཞིང་། ཕྱོགས་ཅིག་ཤོས་ནས་བལྟས་ན། རེ་
རེ་ཞིང་སྐྱོན་དུ་མ་འཇུག་པར་ལྟ་ཡང་སྣང་བས་ཞིབ་ཏུ་དཔྱད་དགོས་ཀྱང་། རེ་ཞིག་འདིར་རྒྱ་
མི་བསྐྱེད་དོ། །དེ་ལ་དངོས་པོ་དང་པོ་རྣམ་པ་ཐམས་ཅད་མཁྱེན་པ་ནི། མདོ་ལས་བཅོམ་ལྡན་
འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རྣམས་ཀྱི་ལགས། རབ་འབྱོར་རྣམ་པ་གང་དག་དང་།
རྟགས་གང་དག་དང༌། མཚན་མ་གང་དག་གི་ཆོས་རྣམས་རབ་ཏུ་བརྗོད་པའི། རྣམ་པ་དེ་
དག་དང་། རྟགས་དེ་དག་དང་། མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་
]，



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ། དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཀྱི་ནི། རྣམ་པ་ཐམས་ཅད་མཁྱེན་པ་ཉིད་ཅེས་བྱའོ། །ཞེས་གསུངས་ཏེ། དེ་ལ་རྣམ་པ་ནི་ངོ་
བོ་དང༌། རྟགས་ནི་འབྲས་བུ་དང་། མཚན་མ་ནི་རྒྱུའི་དོན་ཡིན་པས། མ་ལུས་ཤིང་ལུས་པ་
མེད་པའི་ཤེས་བྱ་ཐམས་ཅད་ཀྱི་རང་རང་སོ་སོའི་ངོ་བོ་རྣམས་དང་། སོ་སོ་རྣམས་ཀྱི་འབྲས་
བུ་རྣམས་དང་། དེ་དང་དེའི་རྒྱུ་རྐྱེན་ཐམས་ཅད་དེ། བསྐྱེད་བྱ་སྐྱེད་བྱེད་ཀྱི་རྒྱུ་འབྲས་དང་།
རྣམ་པར་གཞག་བྱ་འཇོག་བྱེད་ཀྱི་རྒྱུ་འབྲས་ཐམས་ཅད་དོ། །དེ་འདྲ་དེ་རྣམས་ཡེ་ཤེས་
གཅིག་གིས་ཅིག་ཆར་མཁྱེན་པས་རྣམ་པ་ཐམས་ཅད་མཁྱེན་པ་ཉིད་དོ། །
དེ་ཡང་ཇི་ལྟ་བའི་མཁྱེན་ཚུལ་གྱིས་ནི་ཆོས་ཐམས་ཅད་ཀྱི་རྒྱུ་འབྲས་ངོ་བོ་གསུམ་
སྤྲོས་བྲལ་དུ་མཁྱེན་ཅིང་། ཇི་སྙེད་གཟིགས་པའི་ཡེ་ཤེས་ཀྱིས་ནི། ཤེས་བྱ་ཐམས་ཅད་ཀྱི་ངོ་
བོ་རྒྱུ་འབྲས་ཀྱི་རྣམ་འགྱུར་ཐམས་ཅད་ཀྱང་མཁྱེན་པ་ཡིན་ནོ། །དེ་ཡང་རྣམ་པ་ཐམས་ཅད་
རང་བཞིན་གྱིས་འོད་གསལ་བར་གཟིགས་པ་ཡིན་ལ། རྣམ་པ་སྐྱེ་མེད་ཅེས་སམ། རྣམ་པ་
རང་བཞིན་མེད་པ་ཞེས་འཆད་པ་ཡང་རང་བཞིན་འོད་གསལ་དང་དོན་གཅིག་པས། རྣམ་
གྲངས་སུ་བཤད་ན་མི་འགའ་ཡང་བརྗོད་ཚུལ་ལེགས་པོ་ཁོ་ནར་ཡང་མི་འདུག་པས། སྐྱེ་
མེད་དང་རང་བཞིན་མེད་ཅེས་པའི་བཟླས་བརྗོད་ཁོ་ན་ལ། བཟང་པོར་ཞེན་པ་ཡང་མི་
མཛེས་སོ། །སངས་རྒྱས་ཀྱི་ཡེ་ཤེས་རྣམ་པ་ཐམས་ཅད་མཁྱེན་པས་མ་དག་པའི་རྣམ་
བརྟགས་མཚན་མ་གསུམ་པོ་དངོས་སུ་གཟིགས་པ་ནི་མ་ཡིན་ཏེ། ཆོས་ཅན་ཀུན་རྫོབ་པའི་
སྣང་བ་ཐམས་ཅད་གདོད་ནས་མ་གྲུབ་པའི་ཕྱིར། གནས་ཚུལ་ལ་མ་གྲུབ་པ་དེ་ཉིད་
གཟིགས་ན། ཡེ་ཤེ་འཁྲུལ་བར་ཐལ་བའི་ཕྱིར་རོ། །གང་ཡོད་པ་མི་མཐོང་བ་དང་། མེད་པ་
མཐོང་བ་ནི་འཁྲུལ་ཞིང་རྨོངས་པ་ཁོ་ན་ཡིན་ནོ། །དེས་ན་ཇི་ལྟ་བ་དང་ཇི་སྙེད་པ་གཉིས་ཀ་
ཤེས་བྱ་ཐམས་ཅད་ཀྱི་གནས་ཚུལ་རྟག་བརྟན་ཞི་བ་གཡུང་དྲུང་གི་ཡེ་ཤེས་བདེ་བ་དམ་པའི་
ལ 108



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ངོ་བོར་གནས་པ་གཟིགས་པ་གཞིར་བཞག་པ་ལས། དེ་ཉིད་ལ་དངོས་པོ་དངོས་མེད་ཡུལ་
ཡུལ་ཅན། འཁོར་བ་དང་། ལམ་དང་། འབྲས་བུ་གསར་ཐོབ་སོགས་འཇིག་རྟེན་པ་དང་
རྣལ་འབྱོར་པ་རྣམས་ལ་དངོས་སུ་སྣང་བ་དང་། དངོས་སུ་མི་སྣང་ཡང་། བློས་བཞག་པའི་
ཆོས་གང་ཡང་ཡོད་མ་མྱོང་བ་ཞི་བའི་མཚན་ཉིད་དེ། སྣང་མཁན་དང་འཇོག་མཁན་གྱི་ཤེས་
པ་ཀུན་ནས་ཉོན་མོངས་པ་ཐམས་ཅད་ཀྱང་གདོད་ནས་མེད་པའི་ཕྱིར་རྣམ་པར་དག་པ།
རང་བཞིན་གྱི་འོད་གསལ་བ་མཉམ་ཉིད་ཡིན་པར་རྟོགས་པ་དེ་ནི་ཇི་ལྟར་བ་མཁྱེན་ཚུལ་
ཡིན་ལ། རང་བཞིན་འོད་གསལ་གྱི་སེམས་ཉིད་དེ། དོན་དམ་པའི་རྣམ་པ་ཐམས་ཅད་པ་
ཡིན་པའི་ཕྱིར། ཤེས་བྱ་ཐམས་ཅད་ཀྱི་རྣམ་པ་དོན་དམ་པ་དེ། ཀུན་རྫོབ་ཀྱི་ཤེས་བྱ་ཐམས་
ཅད་ཀྱི་ཡང་གནས་ལུགས་དང་ཆོས་ཉིད་དུ་ཡོད་ཅིང་དེ་ལྟར་ཡོད་པ་མཁྱེན་པ་ནི་ཇི་སྙེད་པ་
མཁྱེན་པའི་ཡེ་ཤེས་སོ། །
དོན་དམ་སྲིད་གསུམ་དངོས་སུ་གཟིགས་ཀྱང་དེ་ཀུན་རྫོབ་ཀྱི་སྣང་བ་མ་ཡིན་ཅིང་།
ཀུན་རྫོབ་སྲིད་གསུམ་དངོས་སུ་མ་གཟིགས་ཀྱང་། སེམས་ཅན་རྣམས་ལ་དེ་སྣང་བ་དང་། དེ་
རྣམས་ཀྱི་འཁྲུལ་ངོར་བདེ་སྡུག་སོགས་འབྱུང་བ་མཁྱེན་ནོ། །ཇི་ལྟ་བ་དང་ཇི་སྙེད་པའི་
རྟོགས་ཚུལ་གཉིས་ཀར་རང་རིག་གི་ཚུལ་གྱིས་མཁྱེན་པ་ཡིན་པས། དོན་དམ་པའི་རྣམ་
བརྟགས་མཚན་མ་རྣམས། རང་བཞིན་འོད་གསལ་ཉིད་ཡིན་ལ། དོན་དམ་པའི་རྣམ་
བརྟགས་མཚན་མ་གསུམ་མཁྱེན་པ་དང་། འོད་གསལ་དེ་ཉིད་རྣམ་པ་ཐམས་ཅད་པ་ཡིན་
པ་དོན་གཅིག་ལ་འདུའོ། །དེ་ལྟར་ཡང་རྒྱལ་ཚབ་ཆེན་པོས། འགྲོ་བ་ཞི་བའི་ཆོས་ཉིད་དུ། །
རྟོགས་ཕྱིར་ཇི་ལྟར་ཉིད་དེ་ཡང་། །རང་བཞིན་ཀྱིས་ནི་ཡོངས་དག་ཕྱིར། ། ཉོན་མོངས་གདོད་
ནས་ཟད་ཕྱིར་རོ། །ཤེས་བྱ་མཐར་ཐུག་རྟོགས་པའི་བློས། །ཐམས་ཅད་མཁྱེན་པའི་ཆོས་
ཉིད་ནི། །སེམས་ཅན་ཐམས་ཅད་ལ་ཡོད་པར། །མཐོང་ཕྱིར་ཇི་སྙེད་ཡོད་པ་ཉིད། །ཅེས་ཇི་
~ 109ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟ་ཇི་སྙེད་ཀྱི་རྟོགས་ཚུལ་དེ་ལྟར་ཡིན་པར་གསུངས་ལ། ཁ་ཅིག་སངས་རྒྱས་ཀྱིས་མ་དག་
པའི་སྣང་བ་ཐམས་ཅད་གཟིགས་ཀྱང་། བདེན་འཛིན་མེད་པས་མ་འཁྲུལ་བ་ཡིན་ནོ་སྐད་
ཟེར་བ་ནི། སྐྱེས་བུ་འདི་ནི་ཆོམ་པོས་བཟུང་བས་ཆོ་ངེས་འདེབས་མོད་ཀྱི། ནོར་འཕྲོག་རྒྱུ་
མེད་པས་སྡུག་བསྔལ་མེད་དོ་ཞེས་ཟེར་བ་དང་། སྒྱུ་མའི་ཆ་སྒྱུསཤེས་པའི་མི་འདིས་ནི། སྒྱུ་
མ་སྤྲུལ་པའི་ཁང་པ་མཐོང་མོད་ཀྱི། སྒྱུ་མར་ཤེས་པའི་ཕྱིར་མ་འཁྲུལ་ལོ། །ཞེས་ཟེར་བ་
དང་འདྲ་སྟེ། ཆོ་ངེས་འདེབས་པ་ཉིད་སྡུག་བསྔལ་ཐོབ་པའི་རྟགས་ཡིན་པ་དང༌། སྒྱུ་མའི་
ཁང་བཟང་མཐོང་བ་ཉིད་དབང་པོ་བསླད་པའི་འཁྲུལ་བ་ཡིན་ན། འཁྲུལ་བའི་ངོས་འཛིན་
བློས་བཅོམ་མ་གཞན་ཞིག་གསར་དུ་རྣམ་པར་བཞག་ནས། དེ་མེད་པས་འཁྲུལ་བ་མེད་དོ་
ཞེས་བརྗོད་ཀྱང་མི་མཛེས་པ་ལྟར། གང་མི་རྟག་པ་དང་། སྡུག་བསྔལ་བ་དང་། གཟུགས་
སོགས་སུ་སྣང་བ་དེ་ཉིད་འཁྲུལ་བ་ཡིན་པས། དེ་ལ་བདེན་པར་མི་འཛིན་ནོ་ཞེས་སྨྲས་པས་
ཅི་ཞིག་བྱ། དེ་ལྟར་ན་སངས་རྒྱས་ཀྱི་ཡེ་ཤེས་དེ་ནི། ཤེས་བྱ་ཐམས་ཅད་མཁྱེན་པའི་ཕྱིར་
རྣམ་པ་ཐམས་ཅད་མཁྱེན་པ་ཉིད་ཡིན་ནོ། །
སྤྲོས་པ་ཐམས་ཅད་ཉེ་བར་ཞི་བའི་ཡེ་ཤེས་ཡིན་པས་ཤེས་རབ་དང་། ཆོས་ཐམས་
ཅད་ཀྱི་གནས་ལུགས་མཐར་ཐུག་པའི་ཕྱིར། ཕ་རོལ་ཏུ་ཕྱིན་པ་ཡིན་པས་ན་ཤེས་རབ་ཀྱི་ཕ་
རོལ་ཏུ་ཕྱིན་པའོ། །དངོས་པོ་གཉིས་པ་ལམ་ཐམས་ཅད་ཤེས་པ་ཉིད་ནི། མདོ་ལས་བཅོམ་
ལྡན་འདས་ཅིའི་སླད་དུ་ལམ་གྱི་རྣམ་པ་འཚོལ་བ་ཉིད་བྱང་ཆུབ་སེམས་དཔའ་རྣམས་ཀྱི་
ལགས། རབ་འབྱོར་བྱང་ཆུབ་སེམས་དཔའ་རྣམས་ཀྱི་ནི་ཉན་ཐོས་ཀྱི་ལམ་གང་ཡིན་པ་
དང་། རང་སངས་རྒྱས་ཀྱི་ལམ་གང་ཡིན་པ་དང་
། སངས་རྒྱས་ཀྱི་ལམ་གང་ཡིན་པའི་ལམ་
ཐམས་ཅད་བསྐྱེད་པར་བྱ་ཞིང་། ལམ་ཐམས་ཅད་ཤེས་པར་བྱའོ། །དེ་དག་ཀྱང་། ཡོངས་
སུ་རྫོགས་པར་བྱ་ཞིང་། དེ་དག་གི་ལམ་གྱི་བྱ་བ་ཡང་བྱ་ལ། སྨོན་ལམ་ཡོངས་སུ་རྫོགས་
ལ 1 10ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
པར་མ་བྱས་པ་དང་། སེམས་ཅན་ཡོངས་སུ་སྨིན་པར་མ་བྱས་པ་དང་། སངས་རྒྱས་ཀྱི་ཞིང་
ཡོངས་སུ་མ་སྦྱངས་པར། དེ་དག་གིས་ཡང་དག་པའི་མཐའ་མངོན་སུམ་དུ་ནི་མི་བྱའོ། །
དེའི་ཕྱིར་བྱང་ཆུབ་སེམས་དཔའ་རྣམས་ཀྱིས་ནི། ལམ་གྱི་རྣམ་པ་ཤེས་པ་ཉིད་ཅེས་བྱའོ། །
ཞེས་གསུངས་ཏེ། འདི་ལ་ཕལ་ཆེ་བ་དགུ་ལམ་གསུམ་སྐྱེ་མེད་དུ་རྟོགས་པ་དང་། ལམ་
གསུམ་རང་བཞིན་མེད་པར་རྟོགས་པ་ཞེས་ཟེར་ཞིང་། དེའི་སྐྱེ་མེད་དང་རང་བཞིན་མེད་པ་ནི།
ཤེར་ཕྱིན་ཡིན་པར་སྟོན་པའི་མཚན་ཉིད་ཀྱི་ཟུར་དུ་བསམས་པའོ། །དེ་ལྟར་ཡང་རུང་བ་ནི་
ཡིན་མོད་ཀྱི། ཤེར་ཕྱིན་གྱི་མཚན་ཉིད་དེ་འདྲ་ཁོ་ནར་བཟུང་དགོས་པ་ཡང་མ་ཡིན་ནོ། །དེ་
ལྟ་མོད་ཀྱི། དཔེར་ན་གཟུགས་སོགས་ཕུང་པོ་དམིགས་པའི་རྟེན་དུ་བཞག་ནས། དེ་བདེན་
མེད་དུ་སྒོམ་པའམ། སྣང་ཆ་དེའི་རྣམ་པ་བདེན་མེད་དུ་ཤར་བ་ལྟ་བུར། འདིར་ཡང་དམིགས་
ཡུལ་ཐེག་པ་གསུམ་གྱི་ལམ་གྱི་མཚན་ཉིད་བློ་ལ་ངེས་པར་བྱས་ནས། དེའི་འདྲའི་མཚན་
ཉིད་ཀྱི་རྣམ་པ་ཡིད་ཡུལ་དུ་ཤར་བ་དེ་ལ་དམིགས་ནས་འདི་རང་བཞིན་མེད་དོ་སྙམ་སྒོམ་
པའམ། ས་ལམ་སོ་སོའི་མཉམ་གཞག་རྗེས་ཐོབ་ཀྱི་ཉམས་མྱོང་ཤར་བ་རྣམས་སྒྱུ་མ་ལྟར་
རང་བཞིན་མེད་པའི་དོན་སྒོམ་པ་ཙམ་ཡང་གནས་སྐབས་འདིའི་ལམ་སྐྱེ་མེད་ཀྱི་གོ་དོན་
མིན་ནོ། །
འོ་ན་ཅི་ཞེ་ན། ལམ་གྱི་རྣམ་པ་སྐྱེ་མེད་ཅེས་པ། སྐྱེ་མེད་རྣམ་པའི་ལམ་ཞེས་པའི་དོན་
དུ་འགྱུར་ཏེ། རང་རྒྱུད་ཀྱི་མཉམ་གཞག་གམ་རྗེས་ཐོབ་ཀྱི་ལམ་གང་ཡིན་པ་དེ་ཡང་། སྐྱེ་
འགག་གནས་གསུམ་ལ་སོགས་པ་སྤྲོས་པ་ཐམས་ཅད་རང་སར་ཞི་བའི་རྣམ་པའམ།
འགའ་ཞིག་དངོས་སུ་སྤྲོས་པའི་རྣམ་པ་ཙམ་སྣང་དུ་ཆུག་ཀྱང་། མཉམ་གཞག་སྤྲོས་མེད་ཀྱི་
ཤུགས་ཀྱིས་ཟིན་པས། སྤྲོས་པའི་མཚན་མ་སྟོབས་བྲི་ནས་སྤྲོས་མེད་དང་འདྲ་རུང་དུ་གྱུར་
པ་ནི། སྐྱེ་མེད་རྣམ་པའི་ལམ་ཡིན་ལ། དེ་རྟོགས་ཚུལ་ལམ། ཤེས་ཚུལ་ནི། མཉམ་གཞག་
ལ11ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་རང་རིག་ཁོ་ན་དང་། རྗེས་ཐོབ་ལ་གཉིས་ཀའོ། །དེས་ན་བྱང་ཆུབ་སེམས་དཔའ་རྣམས་
ཀྱི་མཉམ་གཞག་རྣམ་པར་མི་རྟོག་པའི་ཡེ་ཤེས། ཆོས་ཀྱི་བདག་མེད་རྟོགས་པ་སྤྲོས་བྲལ་
གྱི་རྣམ་པ་ཅན་དེ་ནི། རྫོགས་པའི་སངས་རྒྱས་སྒྲུབ་པར་བྱེད་པའི་ལམ་དངོས་ཡིན་ཅིང་།
ཉན་ཐོས་དང་རང་སངས་རྒྱས་ཀྱི་རྒྱུད་ཀྱི་གང་ཟག་གི་བདག་མེད་པ་རྟོགས་པ་ལ་སོགས་པ་
དེ་དག་ཉིད་ཀྱི། འཁྲུལ་མེད་ཀྱི་ཡེ་ཤེས་གང་ཡིན་པ་དེ་དང་། རྟོགས་ཚུལ་གང་ཡིན་པ་དང་།
ཡོན་ཏན་གང་ཡིན་པ་དང་ཕན་ཡོན་གང་ཡིན་པ་ཇི་ལྟ་བ་དེ་འདྲ་རེ། ཞོར་བྱུང་གི་ཡོན་ཏན་དུ་
མའི་ལྷག་དང་བཅས་པར། དེ་ལ་ཚང་བས་ན་ཐེག་པ་གསུམ་ཆར་གྱི་ལམ་ཞེས་བྱ་ཞིང་། དེ་
ཉིད་རང་རིག་པས་ཤེས་པའི་ཕྱིར་ལམ་ཤེས་སོ། །
རྫོགས་སྨིན་སྦྱང་གསུམ་མ་བྱས་ཀྱི་བར་དུ། ཡང་དག་པའི་མཐའ་མངོན་དུ་མི་བྱེད་
པའི་ལས་ཅན་དང་། སྐབས་གཞན་དུ་ཉོན་མོངས་ཆེད་དུ་མི་སྤོང་བའི་ལས་ཅན་དུ་བཤད་
པ་སོགས་ནི། བྱང་ཆུབ་སེམས་པའི་གནས་སྐབས་ཉིད་ཀྱི་དབང་དུ་བྱས་པའི་ལམ་ཤེས་ལ་
ཁྱད་པར་དེ་དག་ཚང་བ་ཡིན་ཀྱང་། ལམ་ཤེས་སུ་འཇོག་བྱེད་ལ་དེ་ལྟར་དགོས་པ་ནི་མ་
ཡིན་ནོ། །སངས་རྒྱས་ནི་འབྲས་བུ་མཐར་ཐུག་པ་ཡིན་པས། རྣམ་མཁྱེན་ཀྱི་སྐབས་སུ་རྣམ་
བརྟགས་མཚན་མ་གསུམ་ཀར་བཤད་པ་ཡིན་ལ། བྱང་སེམས་ཀྱི་འབྲས་བུ་མཐའ་དག་
མངོན་དུ་མ་བྱས་པས་ལམ་ཙམ་ཞིག་ཁོ་ན་སྨོས་པ་ཡིན་ནོ། །དངོས་པོ་གསུམ་པ་གཞི་ཤེས་
ནི། མདོ་ལས། བཅོམ་ལྡན་འདས་ཅིའི་སླད་དུ་ཐམས་ཅད་འཚལ་བ་ཉིད་ཉན་ཐོས་དང་
རང་སངས་རྒྱས་རྣམས་ཀྱི་ལགས། རབ་འབྱོར་ཐམས་ཅད་ནི་ཕྱི་དང་ནང་གི་ཆོས་རྣམས་ཇི་
སྙེད་པ་ཙམ་ཡིན་ལ། དེ་དག་ཀྱང་ཉན་ཐོས་དང་རང་སངས་རྒྱས་རྣམས་ཀྱིས་ཤེས་ཀྱི། ལམ་
ཐམས་ཅད་ཀྱིས་ཀྱང་མ་ཡིན་ལ། རྣམ་པ་ཐམས་ཅད་དུ་ཡང་མ་ཡིན་པས། དེའི་ཕྱིར་ཉན་
ཐོས་དང་རང་སངས་རྒྱས་རྣམས་ཀྱིས་ནི། ཐམས་ཅད་ཤེས་པ་ཉིད་ཅེས་བྱའོ་ཞེས་སོ། །
ལ112



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
འདིར་གཞི་ཕྱི་ནང་གི་ཆོས་རྣམས་ཤེས་པ་ཞེས་པ་ལས་ཤེས་ཚུལ་ཇི་ལྟར་ཡིན་མི་
གསལ་ཡང་། ཉན་རང་གི་རྟོགས་པ་ཡིན་པའི་ཕྱིར་ན། གང་ཟག་གི་བདག་མེད་པའི་རྟོགས་
ཚུལ་ཡིན་དགོས་ཏེ། མདོ་ལས། ཕུང་པོ་གང་ཟག་བདག་མེད་པར། །རབ་ཏུ་རྣམ་ཕྱེ་མཐོང་
གྱུར་ཅིང་། ཆོས་ཀྱི་དངོས་ཡོད་མ་བཤིག་པས། །ཉན་ཐོས་དེ་དག་མངོན་རྟོགས་འགྱུར། །
ཞེས་གསུངས་པས་སོ། །དེ་ལྟ་བས་ན། ཉན་རང་འཕགས་པ་ཆོས་ཀྱི་བདག་མེད་མངོན་
སུམ་དུ་མ་རྟོགས་ཏེ་དེའི་ཕྱིར་ཆོས་ཀྱི་བདག་འཛིན་སྤངས་པ་ཡང་མ་ཡིན་ནོ། །འོན་ཀྱང་
གང་ཟག་གི་བདག་མེད་ཉིད་རྟོགས་པའི་ཤུགས་ཀྱིས། དངོས་པོར་འཛིན་ཡང་ཅུང་ཟད་
སྲབ་པར་གྱུར་པ་ནི་ཡིན་ལ། དེ་དག་གི་མཉམ་གཞག་ན་ཆོས་བདག་གི་སྣང་བ་མ་ལོག་ཀྱང་།
ཆོས་ཀྱི་བདག་འཛིན་མངོན་གྱུར་པ་ཡང་མེད་པས། དེ་འདྲའི་མཉམ་གཞག་དེ་དག་ཀྱང་
ཆོས་ཀྱི་བདག་མེད་རྟོགས་པའི་ཡེ་ཤེས་དང་འཛིན་སྟངས་འགལ་བ་མ་ཡིན་པས། ཤེས་
རབ་ཀྱི་ཕ་རོལ་ཏུ་ཕྱིན་པ་དང་ཅུང་ཟད་རྗེས་སུ་མཐུན་པ་ནི་ཡིན་ནོ། །
དེས་ན་ཉན་རང་འཕགས་པའི་ཡེ་ཤེས་དེ་ནི། གཞི་ཕྱི་ནང་གི་ཆོས་ཕུང་ཁམས་སྐྱེ་
མཆེད་ཐམས་ཅད་ལ། ཇི་ལྟར་རིགས་པར་མི་རྟག་པ་ལ་སོགས་པ་རྣམ་པའི་ཤེས་པ་བཅུ་
དྲུག་པོ་དེ་དག་ཀུན་འཇུག་པ་ཡིན་ཀྱང་། རྣམ་པའི་གཙོ་བོ་ཡིན་པ་དང་
། སྤྲོས་བྲལ་དང་ཆ་
ཤས་མཐུན་པའི་ལྡོག་པ་ཉེ་བར་བཟུང་ནས། བདག་མེད་པར་ནི་ཤེས་ལ། དེ་ཤེས་པས་ཉན་
རང་གི་ལམ་ཤེས་པ་ཙམ་དུ་ནི་འགྱུར་ཡང་སྤྲོས་པ་དང་བྲལ་བར་ནི་མ་ཤེས་པས། ཤེས་རབ་
ཀྱི་ཕ་རོལ་ཏུ་ཕྱིན་པའི་རྟོགས་ཚུལ་གྱིས་ནི། ལམ་དེ་གཉིས་ཀྱང་མ་ཤེས་ལ། ཁྱད་པར་དུ་
ལམ་གྱི་གཙོ་བོ་ཐེག་ཆེན་གྱི་ལམ་ནི་གཏན་ནས་ཀྱང་མ་ཤེས་པའི་ཕྱིར། ཉན་རང་གི་ཡེ་
ཤེས་དེ་ལམ་ཤེས་པར་མི་འགྱུར་ཞིང་། ཇི་ལྟ་བ་དང་ཇི་སྙེད་པ་ཐམས་ཅད་མི་ཤེས་པས་ན།
རྣམ་པ་ཐམས་ཅད་མཁྱེན་པ་ཉིད་ལྟ་ག་ལ་ཞིག་སྟེ། དེའི་ཕྱིར་གཞི་ཁོ་ན་ཤེས་པས་གཞི་
~113ལ



ཐོར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཤེས་ཞེས་བྱའོ། །
འོན་ཀྱང་འདི་ནི་ཉན་རང་གི་གཞི་ཤེས་ཞེས་བྱ་ཞིང་། མི་མཐུན་ཕྱོགས་ཀྱི་གཞི་ཤེས་
ཀྱི་ནང་དུ་གཏོགས་པ་ཙམ་ཡིན་ལ། གཉེན་པོའི་གཞི་ཤེས་ནི། མཁྱེན་གསུམ་གྱིས་ཟླས་ཕྱེ་
བའི་གཞི་ཤེས་དངོས་སམ་བཏགས་པ་བ་གང་དུ་བཞག་ན་ལེགས་ཤེས་དཔྱོད་ལྡན་རྣམས་
ཀྱིས་རྣམ་པར་དཔྱོད་ཅིག་དང་། གཞི་ཤེས་ཀྱི་སྐབས་ཀྱི་མདོ་དང་བསྟན་བཅོས་ཀྱི། གཞུང་
དངོས་བསྟན་གྱི་བརྗོད་བྱའི་གཙོ་བོ་གཞི་ཤེས་ནི་གཉེན་པོའི་གཞི་ཤེས་འདི་ཁོ་ན་ཡིན་ལ།
གཞུང་གི་དངོས་བསྟན་ལྟར་ན། མི་མཐུན་ཕྱོགས་ཀྱི་གཞི་ཤེས་ཀྱང་ཉན་རང་གི་དེ་གཙོ་མི་ཆེ་
སྟེ། གཙོ་བོར་བྱང་ཆུབ་སེམས་དཔའ་སོ་སོ་སྐྱེ་བོ་དམིགས་པའི་ལྟ་བ་ཅན་རྣམས་ཡིན་ནོ། །
གཉེན་པོ་གཞི་ཤེས་དེ་ཡང་གང་ཞེ་ན། མཉམ་གཞག་རྣམ་པར་མི་རྟོག་པའི་ཡེ་ཤེས་སྤྲོས་པ་
ཐམས་ཅད་སྤངས་པ་དེ་ལ། བདག་དང་བྱེད་པོ་དང་། རྟག་དངོས་དང་། མྱོང་ཚོར་བདེ་བ་
སོགས་གང་ཡང་གདོད་ནས་མ་དམིགས་པར་རྟག་པའི་ཆ་གཅིག་འདུག་པ་དེ་ཉིད། ཉན་
རང་གི་ལམཤེས་པའི་ལམ་ཤེས་ཡིན་ལ། གཉེན་པོ་གཞི་ཤེས་ཀྱང་ཡིན་ནོ། །ཡང་བདག་ཏུ་
འཛིན་པའི་བག་ཆགས་དྲུང་ནས་འབྱིན་པའི་ཕྱིར། གང་ཟག་གི་བདག་མེད་པ་ཆེད་གཏད་
བསྒོམས་པ་ན། བདག་ནི་རང་བཞིན་གྱིས་མེད་པར་མཐོང་ཞིང་། ལྷག་མ་གཞན་དངོས་པོ་
དང་དངོས་པོ་མེད་པའི་སྤྲོས་པ་རྣམས་ཀྱང་ཞོར་ལ་རང་བཞིན་མེད་པར་རྟོགས་ནས། སྤྲོས་
པ་དང་མཚན་མ་ཐམས་ཅད་ཞིག་པའི་རྣམ་པ་ཅན་ཏེ། སྤྲོས་བྲལ་རྟོགས་པའི་ཡེ་ཤེས་ཀྱི་
སྡོང་པོ་བདག་མེད་པའི་རྩ་བ་ཅན་དེ་ནི་གཉེན་པོའི་གཞི་ཤེས་ཉིད་ཡིན་ནོ། །བདག་འཛིན་གྱི་
བག་ཆགས་དྲུང་ནས་འབྱིན་པ་ལ། སྤྱི་ཁྱབ་ཀྱི་སྤྲོས་བྲལ་དེ་ཁོ་ན་རྟོགས་པས་ཆོག་གི །གང་
ཟག་མེད་པ་ལ་གཙོ་བོར་དམིགས་པས། ཅི་ཞིག་བྱ་སྙམ་ན། མ་ཡིན་ཏེ་དམིགས་པ་རྣམས་
ཀྱི་ནུས་པ་ནི་ཐ་དོད་པ་ཡིན་པས། སྟོང་ཉིད་ཁོ་ནས་ཆགས་སྡང་ལ་སོགས་པ་ཡང་བཟློག་
~114ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
པ་ཡིན་མོད་ཀྱང་མི་སྡུག་པའི་ཏིང་ངེ་འཛིན་སྤྲོས་བྲལ་གྱི་རྣམ་པ་ཅན་གྱིས་འདོད་ཆགས་ཀྱི་
བག་ཆགས་ལྷག་པར་བཟློག་པ་དང་། བྱམས་པའི་སེམས་སྤྲོས་བྲལ་གྱི་རྣམ་པ་ཅན་གྱིས་
ཞེ་སྡང་གི་བག་ཆགས་ལྷག་པར་བཟློག་པ་བཞིན་ནོ། །
རིགས་པས་ཀྱང་འཐད་དེ། མི་སྡུག་པ་དང་། བྱམས་པ་དང་། བདག་མེད་པ་དེ་དག་
ཀྱང་དེ་དང་དེ་མངོན་གྱུར་འཕྲལ་དུ་བཟློག་པའི་ནུས་པ་ཅན་ནི་ཡིན་ལ། སྤྱིའི་གཉེན་པོ་
སྟོང་ཉིད་དེ་ཡང་མ་ཚང་བ་མེད་པར་བསྒོམས་པའི་ཕྱིར། གཅིག་པུ་ཁོ་ན་ལས་གཉིས་ཀར་
འཛོམ་པ་སྟོབས་ཆེ་བ་རྨོས་མ་དགོས་པའི་ཕྱིར་རོ། །རང་རྒྱལ་གྱིས་བཟུང་བ་ཆོས་ཀྱི་
བདག་མེད་མངོན་སུམ་རྟོགས་སམ་མ་རྟོགས་ཞེ་ན། མ་རྟོགས་ཞེས་བྱའོ། །འོ་ན་ཇི་སྐད་དུ།
གཟུང་དོན་རྟོག་པ་སྤོང་ཕྱིར་དང་། །འཛིན་པ་མི་སྤོང་ཕྱིར་དང་ནི། །བརྟེན་གྱི་བསེ་རུ་ལྟ་
བུའི་ལམ། །ཡང་དག་བསྡུས་པ་ཤེས་པར་བྱ། །ཞེས་གསུངས་པ་མ་ཡིན་ནམ། ཅེ་ན། རང་
རྒྱལ་རྣམས་ནི་རྟེན་འབྲེལ་ཡུན་རིང་དུ་གོམས་པ་ལས། འཇིག་རྟེན་མ་རིག་པའི་རྐྱེན་ཅན་དུ་
ཤེས་པས་ན། དེའི་ཤུགས་ཀྱིས་གཟུང་བའི་རྣམ་རྟོག་ཤིན་ཏུ་ཉམས་སྨད་པ་ཡིན་པས། དེ་ལྟ་
བུའི་རྟོགས་པ་དེ་ཡང་བྱང་ཆུབ་སེམས་དཔའི་ལམ་ཤེས་ཀྱི་རྟོགས་རིགས་ཀྱི་ནང་དུ་འདུས་
ཏེ། དེ་ཡང་བྱང་ཆུབ་སེམས་དཔའ་སྐབས་འགའ་ཞིག་ཏུ་ཆོས་ཐམས་ཅད་སེམས་ཀྱི་སྣང་བ་
ཙམ་དུ་རྟོགས་པས། ང་བདག་དང་ཕྱི་རོལ་ཀྱི་དོན་གདོད་ནས་མ་གྲུབ་པར་རྟོགས་ཤིང་། དེ་
ཉིད་ཀྱང་སྤྲོས་པ་ཐམས་ཅད་དང་གདོད་ནས་བྲལ་བའི་རྣམ་པ་ཅན་ཡིན་མོད་ཀྱི། འཛིན་པ་
ལ་ཆེད་གཏད་ཤུགས་ཕྱུང་ནས་སྟོང་པར་བསྒོམ་པ་མེད་པས། གཟུང་དོན་གྱི་རྟོགས་པ་སྤོང་།
འཛིན་པའི་རྟོག་པ་མི་སློང་ཞེས་ཐ་སྙད་མཛད་པ་ཡིན་གྱི། འཛིན་པའི་མངོན་ཞེན་དང་བཅས་
པ་ནི་མ་ཡིན་ནོ། །
དེ་ལྟ་བུའི་ཡེ་ཤེས་དེས། རང་རྒྱལ་གྱི་རྟོགས་པ་གང་ཡིན་པ་དེ། རིགས་མཐུན་གྱི་
ལ115



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚུལ་གྱིས་བསྡུས་པ་ཡིན་པས་རང་རྒྱལ་གྱི་ལམ་གྱི་མིང་གིས་བཏགས་པ་ཙམ་མོ། །དེ་ལྟར་
བཤད་ཟིན་པའི་མཁྱེན་པ་གསུམ་པོ་དེ་ནི། ལམ་གྱི་བདེན་པའི་དབང་དུ་བྱས་ལ། དངོས་པོ་
བརྒྱད་ཀྱི་སྐབས་འདིར་གཙོ་བོ་ཡང་ལམ་བདེན་འདི་ཡིན་མོད། སྤྱིར་ཆོས་ཉིད་དོན་དམ་
པའི་ཡེ་ཤེས་བདེ་བར་གཤེགས་པའི་སྙིང་པོ་ནི། ཤེར་ཕྱིན་མཐར་ཐུག་པ་ཡང་ཡིན་ལ།
རྣམ་པ་ཐམས་ཅད་མཁྱེན་པ་ཉིད་དང་། ལམ་ཤེས་པ་ཉིད་དང་། གཞི་ཐམས་ཅད་ཤེས་པ་
ཉིད་དེ། འདི་ནི་དོན་དམ་འགོག་པའི་བདེན་པ་ཡིན་ཅིང་། ཤེར་ཕྱིན་གྱི་མདོ་དང་གཞུང་གི་
སྦས་དོན་མཐར་ཐུག་གི་སྙིང་པོ་ཡིན་པར་ཤེས་པར་བྱའོ། །
དེ་ལྟར་མཁྱེན་པ་གསུམ་གྱི་ངོ་བོ་ནི་དེ་འདྲ་ཡིན་ལ། ལམ་གྱི་བདེན་པས་བསྡུས་པའི་
མཁྱེན་གསུམ་གྱི་རྟོགས་བྱའམ། །གནས་ལུགས་ཆོས་ཀྱི་དབྱིངས་སྤྲོས་བྲལ་གྱི་རིག་པ་དེ་ནི་
བདག་མེད་གཉིས་སམ། རྣམ་པ་སྐྱེ་མེད། ལམ་སྐྱེ་མེད་གཞི་སྐྱེ་མེད། ཅེས་སོགས་ཐ་སྙད་
དུ་མས་བསྙད་དེ། ཐོས་བསམ་གྱིས་གཏན་ལ་འབེབས་པའི་ཡུལ་དང་། སྦྱོར་བ་རྣམས་ཀྱི་
བསྒོམ་བྱ་དམིགས་པའི་ཡུལ་ཡང་ཡིན་ནོ། །དངོས་པོ་བཞི་པ་རྣམ་རྫོགས་སྦྱོར་བ་ནི། གཞི་
དང་ལམ་དང་འབྲས་བུའི་ཆོས་རྣམས། རང་བཞིན་གདོད་ནས་སྟོང་པ་ཉིད་དུ་མཚུངས་
ཀྱང་། སོ་སོའི་མཚན་ཉིད་རྣམ་པ་མི་འདྲ་བ་རྣམས་མ་འདྲེས་ཤིང་མ་འཛེངས་པར་བློས་
རྟོགས་ནས། ཐམས་ཅད་སྤྲོས་པ་དང་བྲལ་བས་རོ་སྙོམས་ཤིང་། སེམས་དངོས་པོ་གང་ལ་
ཡང་མི་གནས་པར་ཡིད་ལ་མི་བྱེད་པའི་ཚུལ་དུ་བསྒོམ་མོ། །དེ་ལ་མི་རྟག་པ་ལྟ་བུའི་གསལ་
སྣང་བསྒྲུབས་ཏེ་སྤྲོས་བྲལ་དུ་བསྲེ་ནུས་པ་ནས། རྣམ་རྫོགས་སྦྱོར་བ་ཙམ་རྒྱུད་ལ་སྐྱེ་བའི་
འགོ་བརྩམས་པ་ཡིན་ལ། རྣམ་པ་གཞན་ཐམས་ཅད་ཀྱང་རེ་རེ་བཞིན་རིམ་པས་བསྒྲུབས་
ཤིང་སྤྲོས་བྲལ་གྱི་ངོར་རིམ་གྱིས་སྐྱེ་ལ། མཐར་ཤེས་པ་སྐད་ཅིག་གཅིག་ལ་རྣམ་པ་ཐམས་
ཅད་དུས་མཉམ་དུ་ཤར་བར་གྱུར་པ་ན། རྣམ་རྫོགས་སྦྱོར་བ་མཐར་ཕྱིན་པ་ཡིན་ཏེ་ཚོགས་
116



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ལམ་ནས་རྒྱུན་མཐའི་ཡེ་ཤེས་ཀྱི་བར་དུ་འདི་ཡོད་པར་འདོད་པ་ལྟར་འཐད་ལ། འདི་ལ་
མཁྱེན་གསུམ་གྱི་རྣམ་པ་བསྡུས་སྒོམ་གྱི་སྦྱོར་བ་ཞེས་ཟེར་ཏེ། མཁྱེན་གསུམ་གྱི་རྣམ་པ་ནི་
གོང་དུ་སྨོས་པ་ལྟར། ལམ་གྱི་བདེན་པའི་དམིགས་ཡུལ་རྟོགས་བྱ་ཆོས་དབྱིངས་དེའི་རྣམ་
པ་ཡིན་ཅིང་། དངོས་གནས་ལ་རྣམ་པའི་གྲངས་ཚད་བཟུང་བར་མི་ནུས་ཀྱང་། དོན་གྱི་གཙོ་
བོ་རྣམས་བསྡུས་པའི་ཕྱིར་དང་། གདུལ་བྱ་ཉེ་བའི་བསམ་པ་ལ་དགོངས་ནས། རྣམ་པ་བརྒྱ་
བདུན་བཅུ་རྩ་གསུམ་ཞེས་གྲགས་སོ། །
བསྡུས་སྒོམ་གྱི་གོ་དོན་ནི། དཔེར་ན་འདུས་བྱས་མི་རྟག་པར་ཡིད་ལ་བྱས་ཤིང་། དེ་
ཡང་རང་བཞིན་མེད་པ་ལ་བསླབས་པས། གསལ་སྣང་ཐོབ་པ་ན། ཟག་བཅས་སྡུག་
བསྔལ་གྱི་རྣམ་པ་ཡིད་ལ་བྱེད་ཅིང་། དེ་རང་བཞིན་མེད་པ་ལ་གསལ་སྣང་སྒྲུབ་བོ། །དེ་
ཡང་ཐོབ་པ་ན། མི་རྟག་སྡུག་བསྔལ་གཉིས་ཀ་དུས་གཅིག་ལ་ཡིད་ལ་བྱེད་ཅིང་། རང་
བཞིན་མེད་པར་གསལ་སྣང་ཡང་དུས་མཉམ་དུ་སྒྲུབས་པས། མཉམ་གཞག་སྐད་ཅིག་མ་
གཅིག་པོ་དེ་ལ་ཤེས་པ་གཅིག་པོ་དེས། འདུས་བྱས་ཀྱི་སྣང་བ་ཐམས་ཅད་མི་རྟག་པའི་རྣམ་
པ་ཅན་དུ་ཡང་ཤེས། ཟག་བཅས་ཀྱི་སྣང་བ་ཐམས་ཅད་སྡུག་བསྔལ་གྱི་རྣམ་པ་ཅན་དུ་ཡང་
ཤེས། གཞི་འདུས་བྱས་དང་ཟག་བཅས་གཉིས་དང་མཚན་ཉིད་མི་རྟག་པ་དང་སྡུག་བསྔལ་
རྣམས་ཀྱང་སྣང་བ་ཙམ་མ་གཏོགས། རང་བཞིན་གྱིས་སྟོང་པར་མཐོང་བ་ན། མི་རྟག་པ་
དང་སྡུག་བསྔལ་གྱི་རྣམ་པ་ཕྱོགས་གཅིག་ཏུ་བསྡུས་ཏེ་སྒོམ་པ་ཡིན་པས། བསྡུས་བསྒོམ་
ཞེས་བྱའོ། །མི་རྟག་པ་དང་སྡུག་བསྔལ་གྱི་རྣམ་པ་མ་འགགས་པ་དགོས་ཏེ། དེ་མེད་ན་
བསྡུས་ཏེ་སྒོམ་པར་མི་འགྱུར་ཞིང་། རྣམ་པའི་རྣམ་གྲངས་མང་པོ་བཤད་པ་རྣམས་ཀྱང་དོན་
མེད་དུ་འགྱུར་བས་སོ། །སྣང་ཆ་དེའི་སྟེང་དུ་སྤྲོས་པ་དང་བྲལ་བར་འཇོག་མ་ཤེས་ན་ཡང་།
མི་རྟག་སྡུག་བསྔལ་གྱི་རྣམ་པ་ཙམ་གྱིས་ཤེར་ཕྱིན་སྒོམ་པར་མི་འགྱུར་ཞིང་། གནས་ལུགས་
~117༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་རེག་པར་མི་འགྱུར་བས། སྤྱི་དང་ཁྱད་པར་གྱི་རྣམ་པ་ཐམས་ཅད་སྒོམ་དགོས་པའི་རྒྱུ་
མཚན་དེ་ལྟར་ཡིན་ནོ། །
འདིར་སྦྱོར་བ་ཞེས་པ་ནི་ཉམས་ལེན་སྒོམ་པའི་རྣལ་འབྱོར་ཡིན་ཏེ། དེ་ལྟར་ན་འདི་
དག་ནི་གཞན་རྣམས་ལ་ཡང་རིགས་འགྲེའོ། །དངོས་པོ་ལྔ་པ་རྩེ་མོའི་སྦྱོར་བ་ནི། བསྡུས་
སྒོམ་རབ་ཏུ་གྱུར་པ་ཞེས་བྱ་སྟེ། རབ་ཏུ་གྱུར་པའི་གོ་དོན་ཤིན་ཏུ་བྱང་བ་དང་གོང་འཕེལ་དུ་གྱུར་
པ་སྟེ། དེ་ལ་རྣམ་རྫོགས་ནི། རྣམ་པ་གཉིས་ཀྱི་བསྡུས་སྒོམ་ནས་རྣམ་པ་ཐམས་ཅད་ཀྱི་བར་དུ།
བསྡུས་སྒོམ་མ་ཐོབ་པ་ཐོབ་པར་བྱེད་པ་དང་། ཐོབ་པ་མི་ཉམས་པར་བྱེད་པ་ཡིན་ཅིང་། རྩེ་
སྦྱོར་འདི་ནི། རྣམ་པ་གཉིས་ནས་རྣམ་པ་ཐམས་ཅད་པའི་བར་དུ་སོ་སོར་སྦྱར་ཏེ། བསྡུས་
སྒོམ་དེ་དང་དེ་ཐོབ་ཅིང་མ་ཉམས་པར་སྔར་ནས་བྱས་པ་དེ། ཤིན་ཏུ་བྱང་བས་ཤུགས་འབྱུང་
ལ་འཇུག་པའི་ཕྱིར་དང་། སྐབས་དེ་དང་དེའི་ཡོན་ཏན་རྣམས་སྒྲུབ་པའི་ཕྱིར་དང་། མི་རྟག་
པ་ལྟ་བུ་གཅིག་ལ་ཡང་རྟོགས་ཚུལ་མི་འདྲ་བ་དུ་མའི་སྒོ་ནས། ཤེས་རབ་ཀྱི་སྣང་བ་སྤེལ་བའི་
ཕྱིར་སྒོམ་པ་ཡིན་ནོ། །དེ་ལྟར་བསྒོམས་པས་གནས་སྐབས་དེ་དང་དེ་དག་ཏུ་དེ་འདྲ་མངོན་དུ་
གྱུར་པ་ན་རྩེ་མོའི་སྦྱོར་བ་ཐོབ་པ་ཞེས་བྱ་སྟེ། སྦྱོར་ལམ་དྲོད་ནས་རྒྱུན་མཐའི་ཡེ་ཤེས་ཀྱི་
བར་དུ་ཡོད་དོ། །དངོས་པོ་དྲུག་པ་མཐར་གྱིས་པའི་སྦྱོར་བ་ནི། བསྡུས་སྒོམ་དེ་ཉིད་མ་ཉམས་
བཞིན་དུ་རིམ་པ་མི་འདྲ་བ་སྣ་ཚོགས་ལ་བསླབས་པས། འཕེལ་བའི་རྒྱུན་དེ་ཉིད་བྱང་ཞིང་
ཤིན་ཏུ་བརྟན་པར་བྱེད་པ་སྟེ། དཔེར་ན་སྔར་གྱི་བསྡུས་སྒོམ་དེ་ཉིད། ཆུ་ཚོད་ཅིག་ཏུ་སྒོམ་
པར་བྱེད་ན། ཆུ་སྲང་བཞི་ལྷག་ཙམ་ཞིག་སེམས་སྤྲོས་བྲལ་གྱི་སྣང་ཆ་མི་རྟག་སྡུག་བསྔལ་
སོགས་སུ་ཅིག་ཅར་ཤར་བ་དེ། དེ་ལྟར་མ་རྟོགས་པའི་སེམས་ཅན་ལ་སྙིང་རྗེས་སྦྱིན་པ་
གཏོང་བའི་སེམས་པས་མགོ་བསྡུས་ཏེ་སྒྲོམ་པ་དང༌། དེ་རྗེས་རྒྱུན་དེ་ཙམ་ཞིག ། ཚུལ་
ཁྲིམས་སྤོང་སེམས་ཀྱིས་མགོ་བསྡུས་ཏེ་སྒོམ་པ་སོགས། ཕར་ཕྱིན་དྲུག་དང་། རྗེས་དྲན་
ལ118ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དྲུག་དང་། དངོས་མེད་ངོ་བོ་ཉིད་དེ་བཅུ་གསུམ་ལ་སྦྱར་རོ། །དེ་ལ་གོམས་ནས་དབུགས་
བཅུ་གསུམ་གྱི་རིང་ལ་ཆོས་བཅུ་གསུམ་སྦྱར་ཏེ་སྒོམ་པ་ལྟ་བུ་དང་། རིམ་པས་དུས་མཐའི་སྐད་
ཅིག་མ་བཅུ་གསུམ་ལ་སྦྱར་བ་ལྟ་བུ་དང་། མཐར་མཐའ་མེད་པའི་བར་དུ་སྦྱར་ཏེ། འདི་ནི་
སྦྱོར་བ་སྔ་མ་གཉིས་ཀྱི་རྩ་སྦྱོང་བ་ཡིན་ལ་སྦྱོར་བ་སྔ་མ་གཉིས་ནི་རྣམ་པ་མི་འདྲ་བ་དུ་མ་
གཅིག་ཏུ་བསྡུས་ཏེ་སྒོམ་པ་ཡིན་ལ། འདི་ནི་བསྡུས་ཟིན་དེ་འདྲ་ཡོངས་རྫོགས་རེ་རེ་བཞིན།
སྐད་ཅིག་རེ་རེར་རྣམ་པ་མི་འདྲ་བ་དུ་མར་འཆར་བ་ལ་སློབ་པ་ཡིན་པས། རྣམ་པ་སོ་སོར་
ཕྱེ་སྟེ་སྒོམ་པ་ཡིན་ནོ། །
འོ་ན་ཕྱེ་བའི་ཕྱིར་རྣམ་པ་ཉུང་ངུ་སོང་བ་ཡིན་ནམ་སྙམ་ན་མིན་ཏེ། སྔ་མ་རྣམས་ལས་
ཀྱང་ཆེས་མང་བར་འགྱུར་རོ། །དཔེར་ན་ཤེས་པ་གཅིག་ལ་རྣམ་པ་བཅུ་དྲུག་དུས་མཉམ་དུ་
འཆར་བ་བསྒྲུབས་ཟིན་པ་དེ། སླར་ཡང་རྣམ་པ་བཅུ་དྲུག་པོ་སོ་སོ་མ་ཉམས་བཞིན་དུ།
ཐམས་ཅད་མི་རྟག་པའི་རྣམ་པ་གཅིག་ཏུ་འཆར་བ་དང་། ཐམས་ཅད་སྡུག་བསྔལ་གྱི་རྣམ་
པ་གཅིག་ཏུ་འཆར་བ་དང་། ཐམས་ཅད་སྟོང་པ་གཅིག་ཏུ་འཆར་བ་ལ་སོགས་སྐད་ཅིག་རེ་
རེ་བཞིན་དུ་འཕོས་ཤིང་སྒོམ་པ་ཡིན་ཏེ། སྔར་གྱི་རྣམ་པ་མང་པོ་དེ་དག་ཀྱང་རེ་རེ་བཞིན་
རྣམ་པ་གཉིས་སྦྲག་ཏུ་བསླབས་པར་འགྱུར་ལ། སྔར་རྣམ་པ་མང་པོ་དེ་དག་སྟོང་ཉིད་ཙམ་
གྱིས་ཁྱབ་བྱེད་དུ་བྱེད་པ་ལས་གཞན་མེད་ན་ཡང་། འདིར་རྣམ་པ་ཐམས་ཅད་ལ་མི་རྟག་པའི་
རྣམ་པས་ཁྱབ་པ་དང་། རྣམ་པ་ཐམས་ཅད་ལ་སྡུག་བསྔལ་གྱི་རྣམ་པས་ཁྱབ་པ་སོགས།
རྣམ་པ་ཐམས་ཅད་ལ་རེ་རེ་བཞིན་རྣམ་པ་ཐམས་ཅད་ཀྱིས་ཁྱབ་པར་བསྒྲུབས་པའི་ཕྱིར་རོ། །
འོན་ཀྱང་སྐབས་འདིར། བསྡུས་སྒོམ་གྱི་རྣམ་པ་རྣམས་སྔར་དུས་མཉམ་དུ་གྲུབ་ཟིན་པའི་
རྒྱུན་དེ་ཀ་ཡིན་ཀྱང་རྒྱས་འདེབས་བྱེད་རྣམས་དུས་མཉམ་དུ་མ་གྲུབ་པས། སྔ་ཕྱི་ཕྲེང་
ཆགས་སུ་བྱེད་དགོས་པའི་ཕྱིར། མཐར་གྱིས་རིམ་གྱིས་སྒྲུབ་པ་ཞེས་བྱ་སྟེ། ཆོས་གཅིག་
༤ 119



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྒོམས་པས་ཆོས་ཐམས་ཅད་བསྒོམ་པ་དང་། སྐད་ཅིག་གཅིག་ལ་ཡང་ཏིང་ངེ་འཛིན་དུ་
མ་ལ་ལྡང་འཇུག་ནུས་པར་འགྱུར་བའི་རྒྱུ་བླ་ན་མེད་པ་སྟེ། འདིའི་ས་མཚམས་ལ་འདོད་
ཚུལ་མི་འདྲ་བ་མང་ཡང་། སྦྱོར་ལམ་ནས་རྒྱུན་མཐའི་སྔ་ལོགས་ཀྱི་བར་དུ་ཡོད་དོ་ཞེས་
གསུངས་པ་ལྟར་ན། བདག་གི་རྣམ་པར་རྟོག་པ་ནི་སྦྱོར་ལམ་ཡང་བཟོད་པ་ལ་བྱ་དགོས་
པར་སེམས་སོ། །འདིར་ཆོས་བཅུ་གསུམ་བཤད་པ་ནི་མཚོན་པ་ཙམ་སྟེ། ཆོས་ཀྱི་རྣམ་པ་
མཐའ་ཡས་པ་མཐའ་དག་གོ། །
དེ་ལྟར་ན་སྦྱོར་བ་གསུམ་པོ་དེ་དང་། སྔ་མ་སྔ་མ་ལ་བརྟེན་ནས་ཕྱི་མ་ཕྱི་མ་སྐྱེ་ཞིང་།
ཕན་ཚུན་སྤེལ་བའི་ཚུལ་དུ་རྒྱུད་ལ་སྐྱེ་བ་ཡིན་ཏེ། དཔེར་ན་རྣམ་པ་ཉི་ཤུ་རྩ་བདུན་གྱི་རྣམ་
རྫོགས་སྦྱོར་བའི་བསྡུས་སྒོམ་ཐོབ་པ་ན། རྣམ་པ་ཉེར་བདུན་པོ་དེ་རྣམས་ཉིད་ཀྱི་རྩེ་མོའི་
སྦྱོར་བས་བྱང་ཞིང་འཕེལ་བ་ལ་སློབ་པར་བྱེད་དོ། །དེ་ནས་ཉེར་བདུན་པོ་དེ་རྣམས་རེ་རེ་བཞིན་
ཉེར་བདུན་པོ་དེ་དག་ཐམས་ཅད་དུ་འཆར་བའི་ཕྱིར། ཉེར་བདུན་པོ་ལ་རྣམ་པ་རེ་རེ་བཞིན་
གྱིས་རྒྱས་འདེབས་པའི་མཐར་གྱིས་པའི་སྦྱོར་བ་སྒོམ་དགོས་ཏེ། དེས་རྣམ་པ་མང་ཉུང་
ཐམས་ཅད་ལ་རིགས་འགྲེའོ། །འོན་ཀྱང་སྦྱོར་བ་གསུམ་པོ་དེ་ཐོག་མར་ཐོབ་པའི་ས་མཚམས་
ནི་མི་འདྲ་སྟེ། བསྡུས་སྒོམ་ནི་ཚོགས་ལམ་ན་ཡང་ཡོད་ཅིང་བསྡུས་སྒོམ་ལ་བྱང་ཞིང་འཕེལ་བ་
ནི། དེ་ན་མེད་པའི་ཕྱིར། ཚོགས་ལམ་ན་རྣམ་རྫོགས་ཡོད་ཀྱི་རྩེ་མོ་མེད་དོ། །
བྱང་ཞིང་འཕེལ་བ་སྦྱོར་ལམ་དྲོད་རྩེ་གཉིས་ནས་ཡོད་ཀྱང་། རྣམ་པ་མང་པོས་རྣམ་
པ་མང་པོ་ལ་རྒྱས་ཐེབས་པ་དེ་ན་མེད་པས། རྩེ་སྦྱོར་ཡོད་ཀྱང་མཐར་གྱིས་པ་མེད་དོ། །
བཟོད་པ་ནས་ནི་རྒྱས་ཐེབས་ཚུལ་དེ་ཡོད་པའི་ཕྱིར་མཐར་གྱིས་པ་ཡང་ཡོད་དེ། དེ་ནས་
བརྩམས་ཏེ་གསུམ་ཀ་སྤེལ་མར་འབྱུང་ངོ་། །རྩེ་སྦྱོར་མ་ཐོབ་པའི་སྔོན་དུ་མཐར་གྱིས་པ་ཡོད་
པར་འདོད་པ་མི་འཐད་དེ། དེ་ནི་རྩེ་སྦྱོར་གྱི་བསྡུས་སྒོམ་འཕེལ་བའི་རྒྱུན་དེ་ཉིད་ལ། རིམ་
ལ120



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྒོམ་དུ་བྱེད་པ་ཉིད་ཡིན་པའི་ཕྱིར་རོ། ཁ་ཅིག་ས་བདུན་པ་མན་ཆད་མཁྱེན་གསུམ་གྱི་
མངོན་རྟོགས་དང་། བརྒྱད་པ་ཡན་ཆད་ལ་སྦྱོར་བཞིའི་མངོན་རྟོགས་ཡོད་པར་འདོད་ཅིང་།
དེ་ལས་ཀྱང་ཁ་ཅིག་དེ་དག་རེ་རེ་ལ་ཡང་སྦྱོར་མཐོང་སྒོམ་གསུམ་གྱི་དབྱེ་བ་སོགས་བྱེད་པ་
ནི་འཐད་པར་མ་མཐོང་ལ་བཀའ་གདམས་པ་འགའ་ཞིག་ན་རེ། འཕགས་སེང་གིས་མངོན་
རྟོགས་ཀྱི་དོན་རྣམས་ལམ་མཐོན་པོ་ཁོ་ན་ཡང་ཡང་སྦྱོར་བ་ནི། རང་རེ་ད་ལྟའི་གང་ཟག་
རྣམས་ལ་སྐུ་དྲིན་ཆུང་སྟེ། འདི་ཐམས་ཅད་ལ་ད་ལྟ་ཉིད་ནས་ཉམས་སུ་བླང་རྒྱུ་དགོས་
གསུང་བ་ཡང་། རྗེས་མཐུན་གྱི་དབང་དུ་བྱས་ན་བདེན་པས། ལས་དང་པོ་པ་ཉིད་ནས་
དངོས་པོ་བརྒྱད་ཀར་གྱི་རྒྱུ་ཚོགས་ལ་བསླབ་དུ་ཡོད་དོ། །གཞན་སྦྱོར་བ་དང་མངོན་རྟོགས་
ཀྱི་དབྱེ་བ་ལྟར་ན། རྣམ་རྫོགས་སོགས་སྦྱོར་བ་གསུམ་པོ་འདི་ལ། སོ་སྐྱེའི་གནས་སྐབས་ན་
ནི་སྦྱོར་བ་ཙམ་ཡིན་ལ། འཕགས་པའི་ལམ་གྱི་དེ་དང་དེ་ནི་མངོན་རྟོགས་ཀྱང་ཡིན་ནོ། །
དངོས་པོ་བདུན་པ་སྐད་ཅིག་མའི་སྦྱོར་བ་ནི། སྤྲོས་པ་དང་བྲལ་བ། རབ་ཏུ་ཞི་བ། རབ་ཏུ་
དབེན་པའི་ཡེ་ཤེས་སྐད་ཅིག་མ་གཅིག་གིས་ཇི་ལྟར་ཇི་སྙེད་གྱི་ཆོས་ཐམས་ཅད་ཀྱང་ཅིག་
ཅར་ཤེས་ལ། དེའི་རྒྱུ་མཚན་གྱིས་འདི་ནི་ལམ་གྱིས་བསྡུས་པའི་ཡེ་ཤེས་དང་ཡོན་ཏན་དང་
དགེ་བའི་ཆོས་ཐམས་ཅད་ཀྱི་ངོ་བོར་གྱུར་ཅིང་། འབྲས་བུ་སངས་རྒྱས་ཀྱི་སས་བསྡུས་པའི་
ཆོས་རྣམས་ཀྱི་སྣང་ཆ་ཐམས་ཅད་གཟུགས་བརྙན་གྱི་ཚུལ་དུ་ཤར་བས་ནི། ཆོས་ཐམས་
ཅད་སྐད་ཅིག་གཅིག་གིས་རྟོགས་ནུས་པའི་ཕྱིར་དང་། སངས་རྒྱས་ཀྱི་བྱང་ཆུབ་དེ་མ་ཐག་
ཏུ་ཐོབ་ནུས་པའི་ཕྱིར། སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་པ་ཞེས་
བྱའོ། །མངོན་རྟོགས་འདི་ནི་རྒྱུན་མཐའི་སྐབས་ཁོ་ན་ཡིན་ཀྱང་། བསམ་གྱིས་མི་ཁྱབ་པའི་
གནས་ལ་དབང་སྒྱུར་བ་ཡིན་པས་ན། སྐད་ཅིག་ལ་བསྐལ་པར་སྟོན་པ་སོགས་འབྱུང་བའི་
ཕྱིར། དུས་ཡུན་རིང་ཐུང་འདི་ཙམ་ཞེས་བསམ་པར་མི་ནུས་སོ། །མཐར་གྱིས་པའི་སྐབས་སུ།
~121



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕན་ཚུན་ཡང་ཡང་རྒྱས་བཏབ་པའི་ནུས་པ་རྣམས་འདིར་ཤིན་ཏུ་སྨིན་པས། དགེ་ཆོས་
གཅིག་ལ་དམིགས་པས་དགེ་ཆོས་གཞན་
གས་པས་དགེ་ཆོས་གཞན་མ་ལུས་པ་ཡང་ཅིག་ཆར་འབྱུང་བ་ཡིན་པས་ན།
མཐར་གྱིས་པ་ཡོངས་སུ་གྱུར་ནས། སྐད་ཅིག་མར་སོང་བ་ཡིན་ཏེ། སྐབས་འདིར་རྟག་པ་
མཐར་བཟུང་སྟེ་མཐར་ཆགས་སུ་བསྒོམ་པ་ཞིག་གལ་ཏེ་སྲིད་དུ་ཆུག་ཀྱང་། མཐར་ཆགས་
སུ་མི་ཡོང་བར་ཀུན་དུས་སུ་འབྱུང་བ་ཡིན་ནོ། །
དེ་ཡང་ཤིན་ཏུ་དབང་འབྱོར་བས་གལ་ཏེ་འདོད་ན་ནི། མཐར་ཆགས་སུ་འབྱུང་བ་
ཡང་སྲིད་མོད་ཀྱི། སྐད་ཅིག་མ་གྲུབ་ནས་མཐར་ཚོགས་བསྒོམས་པ་ལ་དགོས་པ་མེད་པའི་
ཕྱིར་འདོད་པར་མི་བྱེད་དོ། །དེ་ལ་མཐར་ཆག་
གས་རྐྱང་པར་བསྒོམས་པའི་ནུས་པ་ཡོངས་སུ་
རྫོགས་པ་ནི། མཐར་གྱིས་པའི་མངོན་རྟོགས་ལེགས་པར་ཐོབ་ཟིན་པ་ཡིན་ལ། དེ་ནས་
རྒྱས་འདེབས་ཉིས་སྦྲག་ཏུ་བྱེད་དེ། རྣམ་པ་ཐམས་ཅད་ལ་སྦྱིན་པ་དང་ཚུལ་ཁྲིམས་གཉིས་
ཀྱིས་རྒྱས་འདེབས་པ། སྔ་ཕྱི་རིམ་ཅན་མ་ཡིན་པར་དུས་མཉམ་དུ་བྱེད་དོ། །དེ་ལྟར་ཉིས་
སྦྲུག་དུས་མཉམ་དུ་རྒྱས་ཐེབས་པ་ནས་བརྩམས་ཏེ། རྣམ་པ་ཐམས་ཅད་དུ་རྒྱས་འདེབས་
མཐའ་མེད་པའི་བར་དུ་སྦྱོར་བ་ནི། སྐད་ཅིག་མའི་སྦྱོར་བ་ཙམ་ཡིན་ཏེ། འདི་ནི་རྒྱུན་མཐའ་
སྔོན་རོལ་ནས་ཡོད་ཅིང་། སྐད་ཅིག་མའི་མངོན་རྟོགས་ནི་མ་ཡིན་ནོ། །རྒྱས་འདེབས་དེ་
ཡང་ལྷུན་གྲུབ་ཀྱི་ཚུལ་གྱིས་འབྱུང་དགོས་ཏེ། འབད་རྩོལ་ཅན་ཡིན་ན་ནི་སྐད་ཅིག་མའི་
ཐུན་མོང་མ་ཡིན་པའི་རྒྱུར་མི་འགྱུར་བས། མི་གཡོ་བའི་ས་ཡན་ཆད་ལ་ཅི་རིགས་པ་ཡོད་
པར་ཤེས་པར་བྱའོ། །
དངོས་པོ་བརྒྱད་པ་ཆོས་སྐུ་ནི། མ་ལུས་ཤིང་ལུས་པ་མེད་པའི་ཆོས་སམ་ཤེས་བྱ་
ཐམས་ཅད་ཀྱི་རང་གཟུགས་སམ་གནས་ལུགས་སམ། སྡོད་ལུགས་ཡིན་པའི་ཕྱིར། ཆོས་
ཀུན་གྱི་ལུས་སམ་སྐུའོ། །ཡང་སྟོབས་དང་མི་འཇིབ།ས་པ་ལ་སོགས་པ། ཡོན་ཏན་དང་དགེ་
122



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཆོས་མ་ལུས་པ་ཐམས་ཅད། གཅིག་ཏུ་འདུས་པའི་སྤྱི་གཟུགས་ཡིན་པའི་ཕྱིར་ཡང་ཆོས་ཀྱི་
སྐུ་ཞེས་བྱའོ། །དེ་ཡང་དོན་ནི་སངས་རྒྱས་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་
ཅད་མཉམ་པ་ཉིད་ཡེ་ཤེས་ཀྱི་རྒྱ་མཚོ་ཆེན་པོ་དེ་ཡིན་ཏེ། དེ་ཡང་དག་པ་གཉིས་ལྡན་ནོ། །དག་
པ་གཉིས་ལྡན་དང་། རང་བཞིན་གྱིས་དག་པ་གཅིག་པུ་པ་ཞེས་པ་ཡང་། ངོ་བོ་སོ་སོར་མེད་
ཅིང་མཚན་གཞིའི་ངོས་འཛིན་ཡང་ཐ་དད་དུ་མ་གྲུབ་སྟེ། ཡེ་ཤེས་ཀྱི་རྒྱ་མཚོ་ལྟ་བུའི་ཆོས་
དབྱིངས་དེ་ཉིད་ལས། གཞན་ངོས་བཟུང་དུ་མེད་པའི་ཕྱིར་རོ། །
འོན་ཀྱང་རྣམ་གཞག་གཉིས་པོ་དེ་ནི། རྟེན་གྱི་རྒྱུད་རིགས་མི་འདྲ་བ་གཉིས་ལ།
ཆོས་དབྱིངས་དེ་དེ་དང་དེར་སོང་ཚུལ་ཐ་དད་པ་ཡིན་ཏེ། ཆོས་སྐུ་དེ་ལ་རང་གི་ངོ་བོས་ནི་གློ་
བུར་གྱི་དྲི་མ་ཡང་མེད་མོད་ཀྱི།. སེམས་ཅན་རྣམས་ཉིད་གློ་བུར་གྱི་དྲི་མས་བསྒྲིབས་པའི་ཕྱིར།
ཆོས་དབྱིངས་དེ་སེམས་ཅན་རྣམས་ལ་རང་བཞིན་རྣམ་དག་ཁོ་ནར་སོང་། སངས་རྒྱས་རྣམས་
ནི་རང་རྒྱུད་ལ་གློ་བུར་གྱི་དྲི་མ་དག་པའི་ཕྱིར། ཆོས་སྐུ་དེ་ཡང་སངས་རྒྱས་ལ་ནི་དག་པ་
གཉིས་ལྡན་དུ་སོང་བས་ན། སངས་རྒྱས་ཀྱིས་ཆོས་དབྱིངས་དག་པ་གཉིས་ལྡན་ཐོབ་ཅེས་
བྱ་བ་དེ་ཡང་། ཆོས་དབྱིངས་ལ་དག་པ་གཉིས་ལྡན་ཡིན་མིན་གྱི་ཆ་གཉིས་ཡོད་པ་ཞིག་
ལས། ཡིན་པའི་ཕྱོགས་དེ་ཐོབ་པའི་དོན་མ་ཡིན་གྱི། སངས་རྒྱས་ཀྱི་རྒྱུད་ཀྱིས་ཆོས་དབྱིངས་
ཡོངས་རྫོགས་དེ་དག་པ་གཉིས་ལྡན་གྱི་ཚུལ་གྱིས་ཐོབ་པ་ལ། དག་པ་གཉིས་ལྡན་ཐོབ་ཅེས་
བསྒྲགས་པ་ཡིན་ནོ། །དཔེར་ན་ཁྱིམ་བདག་མགོན་མེད་ཟས་སྦྱིན་ནི། སློང་བ་པོ་རྣམས་ལ་
ཟས་གོས་ཁོ་ནའི་སྦྱིན་བདག་ཡིན་གྱི། སངས་རྒྱས་འཁོར་དང་བཅས་པའི་ནི་ཡོད་བྱད་
ཐམས་ཅད་ཀྱི་སྦྱིན་བདག་ཡིན་ནོ་ཞེས་བརྗོད་ན། ཁྱིམ་བདག་གཉིས་ནི་མེད་ལ། ཟས་
གོས་ཁོ་ནའི་སྦྱིན་བདག་དང་ཡོད་བྱད་ཐམས་ཅད་ཀྱི་སྦྱིན་བདག་མཚན་ཉིད་སྤྱི་ལྡོག་
འགལ་ཡང་། སྦྱིན་ཡུལ་སོ་སོ་ལ་བལྟོས་ནས་མི་འགལ་བ་བཞིན་ནོ། །ཆོས་སྐུ་འདི་དང་།
~123



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གོང་གི་མཁྱེན་གསུམ་འགོག་བདེན་ངོ་བོ་གཅིག་ཅིང་། རྣམ་མཁྱེན་ལམ་བདེན་ཡང་འདིའི་
ཁོངས་སུ་བསྡུ་བ་ཡིན་མོད་ཀྱི། མཁྱེན་གསུམ་གྱི་སྐབས་དེ་དག་ཏུ་ནི། ད་ལྟ་མ་ཐོབ་པ་ཐོབ་
བྱའི་ཡུལ་དུ་བྱ་བ་དང་། དམིགས་པའི་ཡུལ་དུ་བྱས་ནས་བཤད་ལ།. འདིར་ནི་འབྲས་བུ་དེ་
མངོན་དུ་བྱེད་པའི་དབང་དུ་བྱས་ནས་བཤད་པས། དོན་གྱི་འཆད་ཚུལ་ལ་ངོ་བོ་བཟློས་པར་
མི་འགྱུར་རོ། །དེ་ཡང་མངོན་རྟོགས་བརྒྱད་སྒྲིག་པའི་དབང་དུ་བྱས་ན་བཟློས་སྤོང་དགོས་ལ།
གཞན་དུ་ན་མདོའི་དངོས་བསྟན་དང་རྒྱས་བཤད་ལ་བཟློས་པའི་དོགས་པ་ཡང་མེད་དོ། །
དེ་ལྟར་ན་དངོས་པོ་བརྒྱད་ཀྱི་ངོས་འཛིན་གསལ་འདུས་སུ་བཤད་ཟིན་ཏོ། །
ཅུང་ཟད་རྒྱས་པར་བཤད་པ་ལ། ཤེར་ཕྱིན་འབུམ་པ་ལ་སོགས་པ་མདོ་རྒྱས་པ་
རྣམས་ཀྱི་དབང་དུ་མཛད་ནས། དོན་གྱི་གཙོ་བོ་བདུན་བཅུ་དང་ཤིན་ཏུ་རྒྱས་བཤད་ལ་ཡན་
ལག་གི་རྣམ་གྲངས་མཐའ་ཡས་པ་ཡོད་ཀྱང་། མདོ་འདིར་ནི་རྣམ་མཁྱེན་མཚོན་བྱེད་ཀྱི་ཆོས་
བདུན་དང་ལམ་ཤེས་དང་། གཞི་ཤེས་ཀྱི་ངོ་བོ་ཙམ་དང་། རྣམ་ཀུན་གྱི་རྣམ་པ་དང་། སྦྱོར་བ་
དང་། རྩེ་མོར་ཕྱིན་པའི་སྤང་བྱ་སྤོང་བའི་གཉེན་པོའི་ཚུལ་ཙམ་དང་། མཐར་གྱིས་པའི་ངོ་བོ་
དང་། སྐད་ཅིག་མའི་ངོ་བོ་དང་། ཆོས་སྐུའི་དོན་ཚན་བཞི་པོ་རྣམས་ཏེ། དོན་གྱི་རྣམ་གྲངས་
བཅོ་བརྒྱད་དམ། རྩེ་སྦྱོར་གྱི་མཐོང་སྒོམ་གཉིས་ཀའི་ཡང་ངོ་བོ་ཅུང་ཟད་གསལ་བས། བཅུ་
དགུར་བྱས་ཀྱང་རུང་ངོ་། །དེ་ལ་རྣམ་མཁྱེན་མཚོན་བྱེད་ཀྱི་ཆོས་ཞེས་པའི་གོ་དོན་འབྲས་བུ་
རྣམ་མཁྱེན་དེ་ཐོབ་བྱེད་ཀྱི་རྒྱུ་ལམ་གྱི་རིམ་པ་ཡིན་པའི་དོན་ཡིན་གྱི། རྣམ་མཁྱེན་གྱི་རྟོགས་
བྱའི་ཡུལ་བཅུ་ཡིན་པར་འཆད་པ་མི་ལེགས་ལ། སེམས་བསྐྱེད་ལ་སོགས་པ་འདི་དག་ལ།
རྣམ་མཁྱེན་གྱི་སྒྲ་སྦྱོར་བ་ནི་དེ་བས་ཀྱང་ཤིན་ཏུ་མི་འཐད་དེ། རྣམ་མཁྱེན་གྱི་སྒྲ་བཤད་རྒྱུ་
ཙམ་ཡོད་དུ་ཆུག་ཀྱང་། ཉན་ཐོས་ཀྱི་ཐེག་པ་དང་། ཕ་རོལ་ཏུ་ཕྱིན་པའི་ཐེག་པ་དང་།
སྔགས་ཀྱི་ཐེག་པ་རྣམས་ལས། རྣམ་པ་ཐམས་ཅད་མཁྱེན་པ་ནི་རྫོགས་པའི་སངས་རྒྱས་ཀྱི་
ལ124ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཡེ་ཤེས་ཁོ་ན་ལ་གསུངས་པའི་ཕྱིར། གནས་སྐབས་ཐམས་ཅད་དུ་ཤིན་ཏུ་གྲགས་པ་དང་ཧ་
ཅང་འགལ་ཆེས་པས་སོ། །དཔེར་ན་སངས་རྒྱས་ལ་ལྷ་ཚེ་རིང་པོའི་སྒྲ་བཤད་དུ་ཡོད་ཀྱང་།
དེ་ལྟར་ཐ་སྙད་སྦྱར་ན་ཤིན་ཏུ་མི་མཛེས་པ་བཞིན་ནོ། །མཚོན་བྱེད་ཀྱི་ཆོས་དེ་དག་ཀྱང་ཇི་
སྐད་དུ། སེམས་བསྐྱེད་པ་དང་གདམས་ངག་དང་། །ངེས་འབྱེད་ཡན་ལག་རྣམ་བཞི་དང་། །
སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང་། །དམིགས་པ་དག་དང་
ཆེད་དང་ནི། །གོ་ཆ་འཇུག་པའི་བྱ་བ་དང་། །ཚོགས་ནི་ངེས་པར་འབྱུང་བཅུས་རྣམས། །
ཐུབ་པའི་རྣམ་ཀུན་མཁྱེན་པ་ཉིད། །ཅེས་གསུངས་ན།
སེམས་བསྐྱེད་ནི། གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པ་ལ་ངོས་
འཛིན་པ་ནི་སྤྱིར་བཏངས་ཙམ་ཡིན་ལ། དེ་ཙམ་ཞིག་ནི་སྨོན་པ་སེམས་བསྐྱེད་ཙམ་ཡང་
ཡིན་ནོ། །དེ་ཡང་སྤྱོད་པ་ཕ་རོལ་ཏུ་ཕྱིན་པ་དྲུག་དང་འབྲེལ་ན་ནི། འཇུག་པ་སེམས་བསྐྱེད་
ཞེས་བྱ་སྟེ། གང་འཇུག་པ་ཡོད་པ་དེ་ལ་སྨོན་སེམས་ཀྱང་ཡོད་དོ། །སེམས་བསྐྱེད་ཙམ་ནི་དེ་
ལྟར་ཡིན་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲུབ་པ་སེམས་བསྐྱེད་དུ་འགྱུར་བ་ལ།
སྤྲོས་བྲལ་གྱི་ལྟ་བ་སྔོན་དུ་སོང་བ་དགོས་ཤིང་དེ་ལྟར་མ་རྟོགས་པའི་སེམས་ཅན་ལ་སྟོང་
ཉིད་ལ་བརྟེན་ནས་སྙིང་རྗེ་འཇུག །དེས་ཀུན་ནས་བསླངས་ཏེ་སེམས་བསྐྱེད་པ་ཡིན་པས།
དངོས་གཞིའི་དུས་སུ་ཡང་དངོས་སམ་རྗེས་མཐུན་ཅི་འདྲ་ཡང་འཁོར་གསུམ་རྣམ་པར་མི་
རྟོག་པའི་སྟོང་ཉིད་ཀྱིས་ཟིན་པ་ཞིག་དགོས་པ་ཡིན་ནོ། །དེའི་ཚེ་སེམས་བསྐྱེད་དང་སེམས་
བསྐྱེད་ཀྱི་སྤྱོད་པ་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་ལམ་དུ་འགྱུར་རོ། །དེ་ཡང་
ལས་དང་པོ་པ་ནས། སངས་རྒྱས་མ་ཐོབ་གྱི་བར་དུ་སེམས་བསྐྱེད་ཀྱི་མཚན་ཉིད་དང་ལྡན་
པ་ཡིན་ལ། སངས་རྒྱས་ཀྱི་སར་ནི་དེའི་རིགས་རྒྱུན་དམིགས་པ་མེད་པའི། སྙིང་རྗེས་ཆེན་པོ་ནི་
ཡོད་ཀྱང་། སེམས་བསྐྱེད་ཀྱི་མཚན་ཉིད་ནི་ལོག་པ་ཡིན་ཅིང་། ཚོགས་སྦྱོར་གྱི་ལམ་དུ་ནི་
125ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་བསྐྱེད་དེ་ཡང་ཤེར་ཕྱིན་གྱི་སྒྲུབ་པ་ཁོ་ན་ཡིན་གྱི་ཤེར་ཕྱིན་དངོས་མ་ཡིན་ལ། མཐོང་
ལམ་ཐོབ་ནས་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སེམས་བསྐྱེད་དངོས་ཡིན་པར་ཤེས་པར་
བྱའོ། །
གདམས་ངག་ནི། སློབ་དཔོན་བྱང་ཆུབ་སེམས་དཔའ་ཞིག་གིས། སློབ་མ་བྱང་ཆུབ་ཏུ་
སེམས་བསྐྱེད་པ་གང་ལ། ཤེས་རབ་ཀྱི་ཕ་རོལ་ཕྱིན་པའི་ཆོས་བསྟན་པའི་ངག་ཚིག་གིས་
རྐྱེན་བྱས་ཏེ། དེའི་རྒྱུད་ལ་ཤེར་ཕྱིན་གྱི་དབང་དུ་བྱས་པའི། མཉམ་གཞག་གི་ལམ་དངོས་
རྒྱུད་ལ་སྐྱེས་པའམ། སྔར་སྐྱེས་ལ་བོགས་ཕྱིན་པའམ། ཉེས་སྐྱོན་གྱི་གེགས་སེལ་བར་གྱུར་
པའི་གནས་སྐབས་དེ་ནི་འདིར་བསྟན་གདམས་ངག་གི་ལམ་ཞེས་བྱའོ། །གདམས་ངག་
ཁྱད་པར་ཅན་ནི་ཆོས་རྒྱུན་གྱི་ཏིང་ངེ་འཛིན་ཐོབ་ནས། དེ་བཞིན་གཤེགས་པས་མངོན་སུམ་
དུ་འདོམས་པ་ལ་བྱ་སྟེ། གདམས་ངག་ཅེས་བྱ་བ་དངོས་བསྟན་ལྟར་ན། འདོམས་པའི་ངག་
ཚིག་ལ་ཟེར་ཡང་། འབྲས་བུ་ལ་རྒྱུའི་མིང་གིས་བཏགས་ནས། དེའི་དངོས་ཀྱི་གྲུབ་འབྲས་
སློབ་མའི་རྒྱུད་ལ་སྐྱེས་པ་ལ་བྱའོ། །
ངེས་འབྱེད་ཡན་ལག་ནི། སྐབས་འདིར་ཐེག་ཆེན་སྦྱོར་ལམ་སྟེ། ངེས་པ་ནི་ཆོས་ཉིད་
དང་དེ་འབྱེད་པ་ནི་མཐོང་ལམ་ཡིན་པས། དེའི་ཡན་ལག་སྟེ་རྒྱུ་ཚོགས་ནི་དེ་ཡིན་པའི་ཕྱིར་
རོ། །སྦྱོར་ལམ་དེ་ཆོས་ཉིད་ལ་གསལ་སྣང་ནི་ཐོབ་པ་ཡིན་ཅིང་། མི་རྟོག་པའི་ཚུལ་གྱིས་
ཆོས་ཉིད་ཅུང་ཟད་རང་གིས་རིག་པ་ཡང་ཡིན་ལ། རྣལ་འབྱོར་པའི་མངོན་སུམ་གྱིས་རྟོགས་
པ་ནི་མ་ཡིན་པ་དང་། གཟུང་འཛིན་གྱི་རྣམ་རྟོག་གློ་བུར་པ་རྣམས་རིམ་གྱིས་འགག་པར་
འགྱུར་བ་ཡིན་པ་དང་། གང་མངོན་འགྱུར་བ་མ་འགགས་པའི་རྟོག་པ་དེ་དང་དེ་ཡང་།
མཉམ་གཞག་ཏུ་མི་འབྱུང་མོད་ཀྱི། རྗེས་ཐོབ་ཏུ་དེ་དག་འབྱུང་ཞིང་། དེ་དག་མ་སྤངས་པའི་
སྟོབས་ཀྱིས་མཉམ་གཞག་ཀྱང་ཅུང་ཟད་མི་གསལ་བ་ཡིན་ནོ། །སྦྱོར་ལམ་གྱི་ཡེ་ཤེས་འདི་
126ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཀུན་ཡང་མི་རྟོག་པ་སྤྲོས་བྲལ་གྱི་རྣམ་པ་ཅན་ཡིན་པས། བར་བར་ན་རྣམ་པར་རྟོག་པའི་
འཛིན་པ་ཅུང་ཟད་འདྲེས་པ་ཡོད་ཀྱང་རང་གི་ངོ་བོ་རྟོག་པ་ནམ་ཡང་མ་ཡིན་ཅིང་། ཆོས་ཉིད་
ཅུང་ཟད་ཙམ་གསལ་ལ་ཅུང་ཟད་ཙམ་མི་གསལ་བ་ནི། དཔེར་ན་སེང་རས་ཀྱིས་གདོང་
གཡོགས་ཏེ་དངོས་པོ་ལ་བལྟས་པ་བཞིན་ནོ། །དེ་ལྟར་སེམས་བསྐྱེད་ཅིང་གདམས་ངག་
མནོས་ནས་ཕ་རོལ་ཏུ་ཕྱིན་པའི་དོན་བསྒོམས་པ་ལས། ངེས་འབྱེད་ཡན་ལག་རྒྱུད་ལ་སྐྱེས་
ཏེ། ཚོགས་སྦྱོར་གྱི་ལམ་ཆོད་པར་འགྱུར་བས་རིམ་པ་དེ་བཞིན་དུ་བསྟན་ལ། སྤྱིར་སེམས་
བསྐྱེད་ཉིད་དམ་གདམས་ངག་ཉིད་ཀྱི་ནང་དུ་ལམ་ཐམས་ཅད་འདུ་བ་ཡིན་པས་གོ་རིམ་
མེད་ཀྱང་། གོ་རིམ་འདི་དང་པོར་སེམས་བསྐྱེད་པ་དང་། དང་པོར་གདམས་ངག་མནོས་
པའི་དབང་དུ་བྱས་པ་ཡིན་ནོ། །
དེ་ལྟར་ན་ཚོགས་སྦྱོར་ནི། སྤྱིར་རྣམ་མཁྱེན་གྱི་སྒྲུབ་པ་ཙམ་ཡིན་ཀྱང་། ཁྱད་པར་ཅན་
ནི་མ་ཡིན་ལ། སྒྲུབ་པ་ཁྱད་པར་ཅན་རྣམས་ནི་འཕགས་པའི་ལམ་ཡིན་པས། ལམ་དེ་གཙོ་
བོར་བཞག་པའི་དབང་དུ་བྱས་ནས། ཇི་ལྟར་སྒྲུབ་པ་ཉམས་སུ་ལེན་པ་ཐམས་ཅད་ཀྱི་རྟེན་
ནམ་རྒྱུ་ནི་ཆོས་དབྱིངས་ཡིན་ལ། ཆོས་དབྱིངས་དེ་ཡང་སྤྲོས་པ་དང་བྲལ་ཞིང་རྣམ་པ་ཐམས་
ཅད་པའོ། །དེ་ནི་རང་གི་ངོ་བོའི་སྟེང་ནས་ཀུན་རྫོབ་ཀྱི་ཆོས་གང་གིས་ཀྱང་མ་གོས་མོད། རྣལ་
འབྱོར་ཅན་གྱི་བློ་ལ་འཆར་ཚུལ་གྱི་དབང་དུ་བྱས་ནས། ཚོགས་ལམ་གྱི་རྟེན་ཆོས་དབྱིངས་
དང་། སྦྱོར་ལམ་གྱི་རྟེན་ཆོས་དབྱིངས་སོགས་ལམ་ལྔ་དང་ས་བཅུའི་རྟེན་གྱི་འཇུག་ཚུལ་
བྱེད་དོ། །ཆོས་དབྱིངས་དེ་ཉེར་ལེན་གྱི་རྒྱུ་དགོས་མིན་ཀྱང་། །འདྲ་བའི་སྒོ་ནས་སྒྲུབ་པའི་
ཉེར་ལེན་གྱི་ཐ་སྙད་འཇོག་གོ། །ཆོས་དབྱིངས་དེ་རང་བཞིན་གནས་རིགས་ཡིན་ལ། ཐར་
པའི་རྒྱུ་དགེ་ཆོས་འཕེལ་བའི་རྒྱས་འགྱུར་གྱི་རིགས་ཀྱང་དེ་ལ་བརྟེན་ཏེ་ཞུགས་པའི་ཕྱིར།
དེ་དང་འབྲེལ་པ་ཅན་ཡིན་པའི་རྣམ་གཞག་ཀྱང་བྱས་སོ། །
ལ127



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྒྲུབ་པའི་དམིགས་པ་ཙམ་ནི་ཆོས་ཐམས་ཅད་ཡིན་ལ། དམིགས་པའི་གཙོ་བོ་ནི་
ཆོས་ཐམས་ཅད་ཀྱི་ཆོས་ཉིད་དེ་བཞིན་གཤེགས་པའི་སྙིང་པོ་ཡིན་པས། དོན་དམ་པའི་སྟོང་
ཉིད་དེ་རྟེན་དང་དམིགས་པ་གཉིས་ཀར་དུ་རུང་ངོ༌། །ཆེད་དུ་བྱ་བ་ནི་སྒྲུབ་པ་བྱེད་པའི་
སྐབས་ཀྱི་འདོད་དོན་ཏེ། འདི་ལ་རྒྱ་བོད་ཕལ་ཆེར་སངས་རྒྱས་ཀྱི་སས་བསྡུས་པའི་སྤངས་
རྟོགས་འཕྲིན་ལས་གསུམ་མམ་སྐུ་བཞིའམ། མཁྱེན་གསུམ་སོགས་ཆེན་པོ་གསུམ་དང་
སྦྱོར་བ་ཞིག་སྣང་ཡང་། དེའི་ཐད་ཀྱི་མདོ་དང་མི་མཐུན་ལ། བྱང་ཆུབ་སེམས་དཔའ་སེམས་
དཔའ་ཆེན་པོའི་སྒྲ་བཤད་སངས་རྒྱས་ལ་སྦྱོར་བ་ཡང་། འཚམ་པ་ལས་འདས་པའི་བཤད་པ་
ཡིན་པས། འདི་ནི་བྱང་ཆུབ་སེམས་དཔའ་ཉིད་ཀྱི་སྤྱད་པ་སྤྱོད་པའི་ཚེ། འཕྲལ་འཕྲལ་དུ་
དགོས་པའི་འདོད་དོན་ཡིན་གྱི། མཐར་ཐུག་གི་ཆེད་དུ་བྱ་བ་ཁོ་ན་མ་ཡིན་ནོ། །
མདོ་ལས། བྱང་ཆུབ་སེམས་དཔའི་སྒྲ་བཤད་ཀྱི་དབང་དུ་མཛད་ནས། སེམས་དཔའ་
དང་སེམས་དཔའ་ཆེན་པོའི་སྒྲ་བཤད་ཀྱིས་སེམས་ཆེན་པོ་དང་། བྱང་བའི་སྒྲ་བཤད་ཀྱིས་
སྤོང་བ་ཆེན་པོ་དང་། ཆུབ་པའི་སྒྲ་བཤད་ཀྱིས་རྟོགས་པ་ཆེན་པོ་བསྟན་ཏེ། མདོ་རྒྱས་པ་ན།
བཅོམ་ལྡན་འདས་ཀྱིས་སེམས་ཆེན་པོ་དང་། ཤཱ་རིའི་བུས་སྤོང་བ་ཆེན་པོ་དང་། རབ་འབྱོར་
གྱིས་རྟོགས་པ་ཆེན་པོ་རྣམས་གསུངས་ལ། ཡོན་ཏན་རིན་པོ་ཆེ་བསྡུད་པ་ལས། ཅི་ཕྱིར་དེ་
ནི་སེམས་དཔའ་ཆེ་ཞེས་བྱ་ཞེ་ན། །སེམས་ཅན་ཚོགས་རྣམས་མང་པོའི་མཆོག་ཏུ་གྱུར་པ་དང་།
སེམས་ཅན་ཁམས་ཀྱི་ལྟ་རྣམས་ཆེན་པོ་གཅོད་པ་སྟེ། །དེ་ཕྱིར་འདི་ནི་སེམས་དཔའ་ཆེ་ཞེས་
རབ་བརྗོད་དེ། །གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །རྒྱལ་བ་རྣམས་ཀྱི་ཐེག་ཆེན་
མཆོག་ལ་ཞུགས་པ་དང་། །གོ་ཆ་ཆེན་པོ་བསྒོས་ཤིང་བདུད་ཀྱི་རྒྱུ་འདུལ་བ། །དེ་ཡི་ཕྱིར་ན་
སེམས་དཔའ་ཆེ་ཞེས་བརྗོད་པ་ཡིན། །ཅེས་གསུངས་ཏེ། འཇིག་རྟེན་པ་རྣམས་དང་། ཉན་
ཐོས་དང་རང་རྒྱལ་དང་བྱང་ཆུབ་སེམས་དཔའ་ཐམས་ཅད་ཀྱི། ཡོན་ཏན་གྱི་ཚོགས་རྣམས་
ལ128



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ལས་ཇི་ལྟར་འོས་འོས་སུ་སྐད་ཅིག་རེ་རེ་བཞིན་མ་ཐོབ་པ་རྣམས་ཐོབ་པར་བྱེད། ཐོབ་པ་
རྣམས་སྤེལ་བར་བྱེད་པའི་འཇུག་པ་སེམས་བསྐྱེད་དང་ལྡན་པས་སེམས་ཅན་གཞན་ཐམས་
ཅད་ཀྱི་གཙོ་བོ་དང་མཆོག་ཏུ་གྱུར་པ་ནི་སེམས་ཆེན་པོའོ། །
བདག་ཉིད་ཀྱིས་གཞན་ལ་ཆོས་བསྟན་པས། དེ་རྣམས་ཀྱི་བདག་ལྟ་དང་མཐར་ལྟ་
ལ་སོགས་པ་ལྟ་སྨོས་ཀྱང་ཅི་དགོས། ལམ་དང་འབྲས་བུ་ལ་འཛིན་པའི་དམིགས་པའི་ལྟ་བ་
ཐམས་ཅད་ཀྱང་སྤོང་བར་བྱེད་པ་ནི་སྤོང་བ་ཆེན་པོ་དང་། སྦྱིན་པ་ཆེན་པོ་ལ་སོགས་པ་གཞན་
ལ་མེད་པའི་ཁྱད་ཆོས་དཔག་ཏུ་མེད་པ་མངའ་བ་རྣམས་ལ་ཡང་། ཆོས་དབྱིངས་ཀྱི་རང་
བཞིན་རྟོགས་པའི་སྟོབས་ཀྱིས་མ་ཆགས་པ་ནི་རྟོགས་པ་ཆེན་པོ་སྟེ། རི་རབ་ལ་མངོན་པར་
དམིགས་ན་ནྱ་གྲོ་དྷའི་སྡོང་པོ་ལ་ཆེ་བའི་བློ་མི་སྐྱེ་བ་བཞིན་ནོ། །འདི་དག་ནི་བྱང་ཆུབ་
སེམས་དཔའ་རྣམས་ཀྱི་སྤྱོད་པ་གང་སྤྱོད་ཀྱང་། འཕྲལ་འཕྲལ་དུ་ཆེད་གཏད་སྦྱོར་དགོས་
པས། ཆེད་དུ་བྱ་བ་ཞེས་བྱ་སྟེ། འཕྲལ་འཕྲལ་དུ་བྱེད་དགོས་རྒྱུའི་དོན་ནོ། །སྒྲུབ་པ་དངོས་
ནི། ཕ་རོལ་ཏུ་ཕྱིན་པ་དྲུག་ཀར་ཤེར་ཕྱིན་གྱིས་ཟིན་པར་བྱས་ནས་ལག་ལེན་དུ་འདེབས་པ་
ཡིན་ཏེ། ཁ་ཅིག་ངོ་བོ་ཕྱིན་དྲུག་ཡིན་ཀྱང་སྒྲུབ་པའི་ལྡོག་ཆ་ནས། བརྩོན་འགྲུས་ཡིན་པས།
སྒྲུབ་པའི་ངོ་བོ་ནི་བརྩོན་འགྲུས་སོ་ཞེས་ཕལ་ཆེར་ཟེར་ན། དེ་ཙམ་ཞིག་དོན་ལ་ཞུགས་སུ་
ནི་རུང་ཡང་། བཤད་པའི་ནུས་པ་བཟང་པོ་ནི་མིན་ནོ། །ཤེས་རབ་སྙིང་པོའི་མདོ་འདིར་
སྒྲུབ་པ་བཞིའི་དབྱེ་བ་མ་གསུངས་པས་སྐབས་འདིར་མི་འཆད་ལ། མདོར་ན་བདག་ཉིད་
ཀྱི་ཡོན་ཏན་རྫོགས་པར་བྱེད་པའི་སྒྲུབ་པ་དང་། གཞན་སྨིན་ཅིང་གྲོལ་བར་བྱེད་པའི་སྒྲུབ་
པ་གཉིས་སུ་མ་འདུས་པ་མེད་དེ། རྒྱས་པར་བྱང་ཆུབ་སེམས་དཔའི་ས་ལས་རྟོགས་པར་
བྱའོ། །ད་ནི་ལམ་ཤེས་པ་ཉིད་ལ་མཐོང་ལམ་དང་སྒོམ་ལམ་གཉིས་སུ་དབྱེར་ཡོད་ཀྱང་།
དམིགས་རྣམས་ཀྱི་སྒོ་ནས་མི་འདྲ་བ་མེད་དེ། མཐོང་ལམ་གྱིས་ཇི་ལྟར་མཐོང་བའི་དོན་དེ་
ལ129



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིད་སྒོམ་ལམ་གྱིས་གོམས་པར་བྱེད་པའི་ཕྱིར་རོ། །
སྒོམ་ལམ་ལམ་ཤེས་དེ་ཡང་ཇི་ལྟ་བུ་སྙམ་ན། ཇི་སྐད་དུ། དེ་ཡི་ངོ་བོ་ཉིད་མཆོག་
ཉིད། །ཀུན་ལ་མངོན་པར་འདུ་མི་བྱེད། །ཆོས་རྣམས་དམིགས་སུ་མེད་པར་ནི། །གཏོད་
བར་བྱེད་པ་དོན་ཆེན་ཉིད། །ཅེས་གསུངས་ཏེ། མདོ་ལས་ཀྱང་། ཤེར་ཕྱིན་ནི་ཤིན་ཏུ་རྣམ་
པར་དག་པའི་སླད་དུ་སྣང་བར་བགྱིད་པའོ། །ཞེས་སོགས་དང་། སྒྲུབ་པ་མེད་པའི་ཕྱིར་
ཤེས་རབ་ཀྱི་ཕ་རོལ་ཏུ་ཕྱིན་པ་བསྒྲུབ་པར་བྱའོ། །ཞེས་སོགས་གསུངས་པ་ལྟར། མུན་པ་
ལྟ་བུའི་གཟུང་འཛིན་གྱི་སྣང་བ་སངས་ཤིང་། ཡེ་ཤེས་ཀྱི་སྣང་བ་རྒྱས་པའི་ཆོས་དབྱིངས་
རྣམ་པ་ཀུན་ལྡན་ལ་མཉམ་པར་འཇོག་པ་ནི། སྒོམ་ལམ་མཉམ་གཞག་དེའི་ངོ་བོ་ཉིད་ཡིན་
ལ། དེ་ནི་དགེ་ཆོས་རྣམས་ཐམས་ཅད་ཀྱི་མཆོག་ཡིན་ཅིང་། གཟུགས་སོགས་ཀུན་རྫོབ་
ཀུན་ལ་སྒྲུབ་པ་མངོན་པར་འདུ་མི་བྱེད་ཅིང་ཐོབ་པར་ཡང་མི་བྱེད་ལ། ཆོས་དེ་རྣམས་
དམིགས་པ་མེད་པའི་དབྱིངས་སུ་གཏད་པས། དོན་དམ་གྱི་དབྱིངས་དེར་ཐིམ་པར་བྱེད་པའི་
ཁྱད་ཆོས་དང་ལྡན་པ་སྟེ། འདི་ནི་མཉམ་གཞག་སྒྲུབ་པ་སྒོམ་ལམ་ཞེས་བྱ་ཞིང་། རྗེས་ཐོབ་
ཏུ་མོས་པ་དང་། བསྔོ་བ་དང་རྗེས་སུ་ཡི་རང་གསུམ་ལ་སློབ་དགོས་པ་དེ་ནི་མཚོན་བྱེད་དེ།
ཐབས་མཁས་ཀྱི་སྒོ་ཐམས་ཅད་ལ་ཡང་བསླབ་པར་བྱའོ། །རྣམ་དག་སྒོམ་ལམ་ཞེས་བྱ་བ་
ནི། ཉེར་ལྔ་པའི་མདོ་འདིར་དངོས་སུ་མེད་ཀྱང་འཕྲོ་དོན་ཙམ་དུ་ཞོར་ལ་འཕངས་པའང་
ཡིན་ཏེ། སྒོམ་ལམ་གྱིས་ཐོབ་པའི་རྣམ་དག་གི་མིང་ངོ༌། །
དེ་ཡང་ཇི་སྐད་དུ། འབྲས་བུ་དག་པ་གཟུགས་ལ་སོགས། དག་པ་ཉིད་དེ་གང་གི་
ཕྱིར། །དེ་གཉིས་ཐ་དད་མ་ཡིན་ཅིང་། །དཔྱད་དུ་མེད་པས་དག་པར་བརྗོད། །ཅེས་གསུངས་
ཏེ་འབྲས་བུའི་དག་པ་དང་། རང་བཞིན་གྱི་དག་པ་དབྱེ་བ་མེད་པ་དེ་ཉིད། ཇི་ལྟར་རིགས་པ་
ཐོབ་པའི་དོན་ནོ། །དེ་ལྟ་བུའི་མཐོང་ལམ་དང་སྒོམ་ལམ་གྱི་ཡེ་ཤེས་རྒྱུད་ལ་སྐྱེས་པ་ན། མདོ་
ལ130



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྒྱས་པ་ལས་འབྱུང་བ་ལྟར་ཕན་ཡོན་སྣ་ཚོགས་པ་རྣམས་ཀྱང་འབྱུང་བ་ཡིན་ནོ། །གཞི་ཤེས་ཀྱི་
རང་བཞིན་ནི་གོང་དུ་བཤད་ཟིན་ལ། ཉན་རང་གི་རྒྱུད་ཀྱི་གཞི་ཤེས་སམ་བྱང་ཆུབ་སེམས་
དཔའི་རྒྱུད་ཀྱི་ཡང་། ཐབས་མཁས་དང་མི་ལྡན་པ་དེ་ནི། ཆོས་ཀྱི་དབྱིངས་ལ་ཐག་རིང་པ་
ཡིན་ཅིང་། ཐབས་མཁས་དང་ལྡན་པ་ནི་ཉེ་བའོ། །འོན་ཀྱང་བྱང་སེམས་འཕགས་པ་ནི་
ཐབས་ལ་མི་མཁས་པ་མི་སྲིད་ཅིང་། སོ་སོ་སྐྱེ་བོའི་དེ་ནི་གཞི་ཤེས་མིན་པས། ཐེག་ཆེན་པ་
ལ་ཆོས་དབྱིངས་ལ་ཐག་རིང་པའི་གཞི་ཤེས་མེད་དོ་སྙམ་ན། གཞི་ཤེས་ཀྱི་སྒྲུབ་པ་ལ་གཞི་
ཤེས་སུ་བཏགས་པ་ཡིན་པས། སོ་སོ་སྐྱེ་བོ་ལ་ཡོད་དོ། །མི་མཐུན་ཕྱོགས་ཀྱི་གཞི་ཤེས་ཟེར་
བ་ནི། ཐེག་པ་ཆེན་པོ་རྟོགས་པ་འགྱུར་བ་ལ་མི་མཐུན་ཕྱོགས་ཀྱི་ཁྱད་པར་ཞིག་གི་མིང་སྟེ།
ཉན་རང་གི་གཞི་ཤེས་ཀྱང་དེའི་ནང་ཚན་ཡིན་མོད་ཀྱི། གཙོ་བོར་བྱང་ཆུབ་སེམས་དཔའ་རྣམས་
ཉིད། གང་ཟག་གི་བདག་མེད་པ་སྒོམ་པའི་ཚེ། དངོས་པོར་འཛིན་པ་དང་སྟོང་པར་འཛིན་
པ་སྐྱེ་ན་དེའི་མིང་ཡིན་ཏེ། ཇི་སྐད་དུ། གཟུགས་སོགས་ཕུང་པོ་སྟོང་ཉིད་དང་། །དུས་
གསུམ་རྟོགས་པའི་ཆོས་རྣམས་དང་། །སྦྱིན་སོགས་བྱང་ཆུབ་ཕྱོགས་རྣམས་ལ། །སྤྱོད་པའི་
འདུ་ཤེས་མི་མཐུན་ཕྱོགས། །ཞེས་སོ། །གཉེན་པོའི་གཞི་ཤེས་ནི། བྱང་ཆུབ་སེམས་དཔའ་
གང་ཟག་གི་བདག་མེད་པ་སྒོམ་པའི་ཚེ་ཡང་། སངས་རྒྱས་ལ་མཚན་མར་འཛིན་པའི་ཡིད་
བྱེད་དམ་ཆགས་པ་ཕྲ་མོས་ཀྱང་མ་གོས་པར་བྱེད་དགོས་ན། གཞན་ལ་འཛིན་ཅིང་ཆགས་
པ་འགོག་པ་ལྟ་སྨོས་ཀྱང་ཅི་དགོས་པས། གང་ཟག་གི་བདག་མེད་སྒོམ་པ་དེ་ཡང་། སེམས་
ཅན་ནམ་ཕུང་པོའི་རྣམ་པ་མ་ལོག་པ་དེ་འདྲ་མ་ཡིན་པར། སྤྲོས་པ་ཐམས་ཅད་དང་བྲལ་བ་
རང་བཞིན་གྱིས་འོད་གསལ་བའི་རྣམ་པ་ཅན་ནོ། །དེའི་ཕྱིར་བདག་མེད་དེས་ཟིན་པའི་
སྤྱོད་པ་ཡང་འཁོར་གསུམ་མི་དམིགས་པ་ལ་རང་གནས་ཤིང་གཞན་ཡང་འགོད་པའོ། །དེ་
ལྟར་ཡང་། སྦྱིན་ལ་སོགས་པ་ངར་འཛིན་མེད། །གཞན་དག་དེ་ལ་འཇུག་པ་དང་། །དེ་ནི་
ལ131ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆགས་པའི་མཐའ་འགོག་པས། །རྒྱལ་ལ་སོགས་ལ་ཆགས་པ་ཕྲ། །ཆོས་ཀྱི་ལམ་ནི་རང་
བཞིན་གྱིས། །དབེན་པའི་ཕྱིར་ན་དེ་ཟབ་ཉིད། །ཆོས་རྣམས་རང་བཞིན་གཅིག་པར་ནི། །
ཤེས་པས་ཆགས་པ་སྤོང་བ་ཡིན། །ཅེས་གསུངས་ཏེ། རང་བཞིན་གཅིག་པ་ནི་རང་བཞིན་
འོད་གསལ་བར་གཅིག་པས་དེ་ཤེས་པའོ། །རྣམ་རྫོགས་སྦྱོར་བའི་རྣམ་པ་ཞེས་བྱ་བ་ནི།
ཆོས་ཉིད་དོན་དམ་པ་རྣམ་པ་ཐམས་ཅད་པར་གནས་པ་ལས། ཤེས་རབ་ཀྱི་ཕ་རོལ་ཏུ་ཕྱིན་
པའི་རྣམ་པར་འགྲོ་རྒྱུ་རྣམས་ནི། ཡུལ་གྱི་རྣམ་པ་སྟེ། དེང་སང་དོན་རྣམ་ཞེས་གྲགས་པ་
དམིགས་ཡུལ་ཡིན་པས། རྣམ་ཀུན་དངོས་མ་ཡིན་ལ། དམིགས་ཡུལ་དེ་རྣམས་ལ་
བསྒོམས་པས། མེ་ལོང་ལ་གཟུགས་བརྙན་ཤར་པ་ལྟར་རང་གི་ཤེས་པ་ཡང་། རྣམ་པ་དེ་
དག་དག་མཚུངས་པར་ཤར་བ་ནི། ཡུལ་ཅན་གྱི་རྣམ་པ་སྟེ། དེང་སང་ཤེས་རྣམ་དུ་གྲགས་པ་
ཡིན་པས། དེ་ནི་རྣམ་རྫོགས་ཉིད་དང་ངོ་བོ་གཅིག་གོ། །
དེ་ལ་བསྟན་བཅོས་དང་མདོ་རྒྱས་པ་ལས། གཞི་ཤེས་ལ་བདེན་བཞིའི་རྣམ་པ་ཉེར་
བདུན་དང་། ལམ་ཤེས་ལ་བདེན་བཞིའི་རྣམ་པ་སོ་དྲུག་དང་། རྣམ་མཁྱེན་ལ་སྣ་ཚོགས་པའི་
རྣམ་པ་བརྒྱད་དང་བཅུ་བཤད་པ་ལས། མཁྱེན་པ་དང་པོ་གཉིས་ཀྱི་རྣམ་པ་རྣམས་བདེན་
བཞིའི་རྣམ་པར་འདུས་སོ། །དེ་ཡང་བདེན་པ་བཞི་ལ་དམིགས་ནས་ཀུན་རྫོབ་སྒྱུ་མ་ཙམ་གྱི་
རྒྱུ་འབྲས་རྟེན་འབྲེལ་འགག་པ་མེད་ཀྱང་། རང་བཞིན་སྤྲོས་པ་ཐམས་ཅད་དང་བྲལ་བས་
ཁྱད་པར་དུ་བྱས་པ་ཉིད་ལས་ང་བདག་མ་དམིགས་པ་ནི། གཞི་ཤེས་ཀྱི་རྣམ་པ་དང་།
བདེན་བཞིས་བསྡུས་པའི་ཀུན་རྫོབ་ཀྱི་ཆོས་ཐམས་ཅད་རྟེན་འབྲེལ་སྒྱུ་མ་ལྟ་བུ་ལ། དོན་དམ་
པར་ཅི་ཡང་མ་ཡིན་པ་ནམ་མཁའ་ལྟ་བུ་སྟེ་སྤྲོས་བྲལ་དང་། རང་གི་ཉམས་སུ་སྟར་བའི་
དགེ་ཆོས་ཐམས་ཅད་ཀྱང་། སྤྲོས་པ་དང་བྲལ་བའི་རང་བཞིན་ཉིད་དུ་གནས་པ་ནི། ལམ་
ཤེས་ཀྱི་རྣམ་པ་དང་། དོན་དམ་པའི་དབྱིངས་དེ་ནི་ནམ་མཁའ་ལྟར་སྤྲོས་པ་ཐམས་ཅད་དང་
132



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
བྲལ་ཞིང་། སྤྲོས་བྲལ་དེ་ཉིད་རྣམ་པ་ཐམས་ཅད་པར་གདོད་ནས་ཤར་བ་དང་། ཁྱད་པར་
དུ་ཡང་བྱང་ཕྱོགས་དང་ཕར་ཕྱིན་དང་སྟོབས་བཅུ་སོགས་དགེ་ཆོས་ཐམས་ཅད་ཀྱི་རྣམ་པར་
གནས་པ་ནི་རྣམ་མཁྱེན་གྱི་རྣམ་པ་ཡིན་ནོ། །རྣམ་པ་དེ་ལྟ་བུ་ཚང་བར་བྱས་ནས་ཇི་ལྟར་
སྒོམ་པའི་ཚུལ་ནི། སྦྱོར་བ་སྟེ་དེ་ཡང་མི་གནས་པའི་སྦྱོར་བ་ཞེས་བྱ་ལ། དངོས་པོ་དང་
མཚན་མ་དང་དམིགས་པ་གང་ལ་ཡང་མི་གནས་པའི་ཕྱིར་རོ། །
དེས་ན་ཆོས་གང་དག་སྐྱེས་པ་དང་། བྱུང་བ་དང་། འབྱུང་བ་དང་། གནས་པ་དང་།
འཕེལ་བ་དང་ཡོད་པ་སོགས་སུ་མི་འཛིན་ཅིང་། དེ་དག་ལ་སེམས་མི་གནས་ལ། འགགས་
པ་དང༌། མི་འབྱུང་བ་དང་། མ་བྱུང་བ་དང་། མ་ཕྲད་པ་དང༌། མ་ཚོགགས་པ་དང་།
འགྲིབས་པ་དང་། མེད་པ་སོགས་ལ་ཡང་སེམས་མི་གནས་ཏེ། གང་ལ་ཡང་མི་གནས།
གར་ཡང་མི་འགྲོ། ཅི་ལ་ཡང་མི་འགོག གང་དུ་ཡང་མི་འགྱུར་བའི་ཚུལ་གྱིས་མཉམ་པར་
འཇོག་པ་ཉིད་ཡིན་ཏེ། རྩོལ་བ་མེད་པའི་ཕྱིར་ཁྱད་ཆོས་མི་སྦྱོར་བའི་སྦྱོར་བ་སོགས་ཀྱང་དེ་
ལ་ཚང་བ་ཡིན་པས། སྦྱོར་བ་ནི་ཉི་ཤུའམ་ལྔ་ལ་སོགས་པར་གྲགས་ཀྱང་གཅིག་ཁོ་ན་ཡིན་
ནོ། །དེ་ལྟར་ཡང་གཟུགས་ལ་སོགས་ལ་མི་གནས་ཕྱིར། དེ་ལ་སྦྱོར་བ་བཀག་པའི་ཕྱིར།
ཞེས་སོ། །མདོ་འདི་ལས་དངོས་སུ་མི་གནས་པའི་སྦྱོར་བ་ཁོ་ན་བསྟན་ཏོ། །རྩེ་མོའི་སྦྱོར་བ་
དངོས་ནི། མཐོང་སྒོམ་བར་ཆད་མེད་རྩེ་གསུམ་པོ་ཡིན་ན། དེ་རྣམས་ཀྱང་ཤེས་རབ་ཀྱི་ཕ་
རོལ་ཏུ་ཕྱིན་པའི་རྣམ་པ་ཁོ་ནར་གཅིག་པས། དམིགས་རྣམ་མི་འདྲ་བའི་ཚུལ་དུ་མེད་མོད།
འོན་ཀྱང་། སྤང་བྱ་སྤོང་ཚུལ་དང་ཡོན་ཏན་མངོན་པར་སྒྲུབ་པའི་ཁྱད་པར་ནི་ཤིན་ཏུ་ཆེ་ལ།
དེ་ལ་སྤང་བྱ་གཟུང་འཛིན་གྱི་རྟོགས་པ་བཞི་ནི། གཟུང་བྱའི་སྣང་བ་ལ་བརྟེན་ནས་ཀུན་
ནས་ཉོན་མོངས་ཀྱི་རྣམ་རྟོག་སྐྱེ་བ་འདོད་ཆགས་ཞེ་སྡང་ལ་སོགས་པ་དང་། དེ་དག་གི་
གནས་ངན་ལེན་ལ་བརྟེན་པའི་རྣམ་རྟོག་ནི་གཞི་ཀུན་ནས་ཉོན་མོངས་ཀྱི་རྣམ་རྟོག་གམ་
༤133ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིལ་ནས།
གཟུང་རྟོག་སྟེ་དང་པོའོ། །གཟུང་བའི་སྣང་བ་ལ་བརྟེན་ནས་སྐྱེས་པའི་དད་པ་ལ་སོགས་པ་
དགེ་ཆོས་ཀྱི་རྣམ་པར་རྟོག་པ་དངོས་པོར་མངོན་པར་ཞེན་པའི་མཚན་ཉིད་དུ་འདུག་པ་དེ་
ནི། གཉེན་པོ་གཟུང་རྟོག་ཅེས་བྱ་བ་ཡིན་ནོ། །ཕྱི་རོལ་གཟུང་བའི་སྣང་བ་ལ་མངོས་སུ་མ་
དམིགས་ཀྱང་། སེམས་ཀྱི་རྒྱུད་ཙམ་ལ་དམིགས་ནས། བདག་གམ་ཆོས་རྫས་ཡོད་དུ་འཛིན་
པ་ནི། རྫས་འཛིན་རྟོག་པ་ཞེས་བྱ་ལ། སེམས་ཀྱི་རྒྱུད་ལ་དམིགས་ནས། གང་ཟག་གམ་
ཆོས་བཏགས་ཡོད་ཙམ་དུ་འཛིན་པ་ནི། བཏགས་འཛིན་རྟོག་པ་ཞེས་བྱའོ། །རྣམ་རྟོག་དེ་དག་
ལས་མངོན་འགྱུར་བ་ནི་སྦྱོར་ལམ་བཞིས་རིམ་གྱིས་སྤོང་བ་ཡིན་ལ། དེ་རྣམས་ཀྱི་ནང་ནས་
ཆོས་ཉིད་ཀྱི་ངོ་བོ་ཙམ་མཐོང་བ་ལ་སྒྲིབ་པ་མཐོང་བས་སྤང་བར་བྱ་བ་གང་ཡིན་པ་དེ་དག་
ནི་མཐོང་ལམ་རྩེ་སྦྱོར་གྱིས་ས་བོན་དྲུང་འབྱིན་པར་བྱེད་ཅིང་། ཆོས་ཉིད་ཀྱི་ཁྱད་པར་
མཐོང་བ་ལ་བར་དུ་གཅོད་པར་བྱེད་པ་སྒོམ་སྤངས་སུ་གཏོགས་པ་གང་ཡིན་པ་དེ་ནི་སྒོམ་
ལམ་རྩེ་སྦྱོར་རིམ་ཅན་དུ་བྱུང་བ་རྣམས་ཀྱིས་རིམ་གྱིས་སྤོང་བར་བྱེད་དེ། སྒོམ་སྤང་གི་ནང་
ཚན་གཞི་ཀུན་ནས་ཉོན་མོངས་ཀྱི་རྣམ་རྟོག་ཅེས་བྱ་བ་རྣམས་ནི། བག་ལ་ཉལ་གྱི་ཉོན་སྒྲིབ་
ལ་བརྟེན་ནས་གནས་པའི་རྣམ་རྟོག་ཡིན་ཅིང་། ས་བརྒྱད་པ་ཡན་ཅད་ལ་ནི་དེ་དག་ཀྱང་
མཚན་མ་མེད་པའི་རྣམ་རྟོག་ཁོ་ནར་ཤེས་པར་བྱའོ། །
སྤང་བྱ་རྣམ་རྟོག་རང་གི་ཡུལ་སྣང་བ་དང་བཅས་པ་ནི། གདོད་མ་ནས་མ་གྲུབ་ཅིང་།
མེད་བཞིན་དུ་སྣང་པ་ཡིན་པ་ལ་དེ་ལྟར་རྟོགས་པ་ནི་སྤངས་པའི་དོན་ཡིན་ཏེ། དེ་སྐད་དུ།
འགོག་པ་མེད་པའི་རང་བཞིན་ལ། །མཐོང་ཞེས་བྱ་བའི་ལམ་གྱིས་ནི། །ཅི་ཞིག་ཉམས་ཤིང་
ཅི་ཞིག་ཐོབ། །རྣམ་པར་རྟོག་རིགས་ཅི་ཞིག་ཟད། །སྐྱེ་མེད་རྣམ་པ་ཅི་ཞིག་ཐོབ། །གཞན་
གྱི་ཆོས་རྣམས་ཀྱང་ཡོད་ལ། །ཤེས་བྱ་ལ་ཡང་སྟོན་པ་ཡི། །སྒྲིབ་པ་ཟད་པར་བརྗོད་པ་གང་། །
དེ་ལ་ཁོ་བོས་མཚར་དུ་བརྩིས། །འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་
134



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཟད་མེད། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །ཅེས་
གསུངས་པ་ཡིན་ནོ། །མཐོང་བས་སྤང་བར་བྱ་བ་རྣམས་ནི། དུས་གཅིག་ཏུ་སྤོང་བ་ཡིན་ལ།
སྒོམ་པས་སྤང་བར་བྱ་བ་རྣམས་ནི་རིམ་གྱིས་སྤོང་ཞིང་ཡོན་ཏན་ཡང་རིམ་གྱིས་གང་བར་
འགྱུར་ཏེ། ཇི་སྐད་དུ། ཡམས་ནད་འདི་རྣམས་ཟད་ནས་ནི། །ཡུན་རིངས་ལོན་ནས་
དབུགས་ཕྱིན་ལྟར། །རྣམ་པ་ཀུན་ཏུ་འགྲོ་བ་ཡི། །བདེ་སྒྲུབ་ཡོན་ཏན་ཕུན་ཚོགས་ཀུན། །རྒྱ་
མཚོ་ཆེ་ལ་ཆུ་བོ་བཞིན། །འབྲས་བུ་མཆོག་གིས་དཔའ་བ་ཡི། །སེམས་དཔའ་ཆེན་པོ་དེ་ལ་
ནི། །རྣམ་པ་ཀུན་ཏུ་བསྟེན་པར་བྱེད། །ཅེས་འབྱུང་ངོ་། །མཐར་གྱིས་པས་མཐར་ཆགས་སུ་
སྒོམ་པས་ནི། རང་རང་གི་ངོ་སྐལ་གྱི་སྤང་བྱ་ཕྱིན་ཅི་ལོག་གི་བག་ཆགས་ཕྲ་མོ་རྣམས་རིམ་
གྱིས་སྦྱོང་བར་བྱེད་དོ། །སྐད་ཅིག་མ་ནི་དེ་ལྟར་བག་ཆགས་བྱང་བའི་འབྲས་བུ་ཡིན་ཏེ།
སངས་རྒྱས་ཀྱི་ཡེ་ཤེས་དང་ཕལ་ཆེར་འདྲ་བ། སྐད་ཅིག་གཉིས་པར་རྫོགས་པའི་སངས་
རྒྱས་ཐོབ་པར་བྱེད་པའི་ལམ། བར་ཆད་མེད་པའི་སྦྱོར་བ་དང་། རྡོ་རྗེ་ལྟ་བུའི་ཏིང་ངེ་འཛིན་
ཅེས་བྱ་བ། མ་རིག་བག་ཆགས་ཀྱི་ས་རྩ་བ་ནས་འཇོམས་པར་བྱེད་པ་དེ་ཡིན་ནོ། །འབྲས་
བུ་ཆོས་སྐུའི་མངོན་པར་རྟོགས་པ་ལ། སྐུ་གསུམ་དང་འཕྲིན་ལས་ཏེ་བཞིའོ། །དེ་ལ་ངོ་བོ་
ཉིད་སྐུ་ནི། ཆོས་དབྱིངསཤིན་ཏུ་དྲི་མ་མེད་པ་དག་པ་གཉིས་ལྡན་དེ། ལེགས་པའི་ཡོན་ཏན་
གྱི་ཆོས་ཐམས་ཅད་ཀྱི་རང་བཞིན་དང་། ངོ་བོ་དང་། རྣམ་པར་འདུག་པའོ། །དེ་ལྟར་ཡང་།
ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་
པ། །དེ་དག་རང་བཞིན་མཚན་ཉིད་ཅན། །ཅེས་གསུངས་པ་ཏེ། ལེགས་པའི་ཡོན་ཏན་གྱི་
ཆོས་དེ་དག་ཐམས་ཅད་ཀྱང་། དོན་དམ་གདོད་མ་ཡིན་པས་རང་བཞིན་གྱི་ངོ་བོར་གནས་
ཀྱི། ཀུན་རྫོབ་རྣམ་འགྱུར་གྱི་ཚུལ་གྱིས་མ་ཡིན་ནོ། །འདིར་ཟག་པ་མེད་པའི་ཆོས་ཞེས་པའི་
རྒྱས་བཤད་ལ། བྱང་ཆུབ་ཕྱོགས་མཐུན་སོགས་ཟག་མེད་ཀྱི་སྡེ་ཚན་ཉེར་གཅིག་གསུངས་
ལ135ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ཡིན་པས། གཞུང་གི་གནས་སྐབས་དེ་གཉིས་ངོ་བོ་ཉིད་སྐུ་དང་། རྟོགས་པ་ཡེ་ཤེས་ཆོས་
སྐུ་ཞེས། དོན་ཚན་སོ་སོར་འབྱེད་པ་ནི་མདོ་དང་བསྟན་བཅོས་ཀྱི་དགོངས་པ་མ་ཡིན་ནོ། །
ལོངས་སྤྱོད་རྫོགས་པའི་སྐུ་ནི། མཚན་དཔེ་མཐའ་ཡས་པས་ཉེ་བར་བརྒྱན་པའི་ཡེ་ཤེས་ཀྱི་
སྐུ། ཆོས་ཀྱི་འཁོར་ལོ་མ་ལུས་པ་ཅིག་ཆར་བསྐོར་བ་པོ་ཡིན་ལ། སྤྲུལ་པའི་སྐུ་ནི་འཇིག་རྟེན་
གྱི་ཁམས་མཐའ་ཡས་པར། སངས་རྒྱས་ཀྱི་སྤྲུལ་པ་རྒྱུན་མི་འཆད་བར་འབྱུང་བ་རྣམས་ཏེ།
མཛད་པ་བཅུ་གཉིས་སྟོན་པ་སོགས་ལ་མཆོག་གི་སྤྲུལ་པའི་སྐུ་ཞེས་ཡོངས་སུ་གྲགས་སོ། །
འདིར་ནི་དེ་ཙམ་ཞིག་རྣམ་པར་གཞག་མོད་ཀྱི། སྐུ་གསུམ་གྱི་རང་བཞིན་ནི་སྔར་བཤད་ཟིན་
པ་ལྟར་རོ། །འཕྲིན་ལས་ནི། སེམས་ཅན་ཐམས་ཅད་ལ་འཇུག་སྟེ། རང་གི་སྐལ་བ་དང་
འཚམ་པར། མངོན་པར་མཐོང་བའི་བདེ་བ་དང་། ངེས་པར་ལེགས་པའི་ཕན་པ་ལ་འགོད་
ཅིང་། མཐར་ཐུག་གི་འཕྲིན་ལས་ནི་སངས་རྒྱས་རང་ཉིད་ཀྱི་གོ་འཕང་ལ་འགོད་པའོ། །
འོ་ན་མཚན་དཔེ་ལ་སོགས་པའི་ཡོན་ཏན་ནི་ལོངས་སྤྲུལ་གྱི་སྐབས་སུ་བཤད་ཅིང་།
ངོ་བོ་ཉིད་སྐུའམ་ཆོས་སྐུའི་ཡོན་ཏན་གྱི་སྐབས་སུ་མེད་པས། རང་བཞིན་གྱི་མཚན་ཉིད་ཅན་གྱི་
ཡོན་ཏན་མིན་ལ། དེ་མ་ཡིན་པའི་ཕྱིར་རང་བཞིན་གྱི་གྲུབ་པའི་བདེ་གཤེགས་སྙིང་པོ་ལ།
མཚན་དཔེ་ཡོད་པར་འདོད་པ་ཤིན་ཏུ་མི་འཐད་དོ་སྙམ་པ་དང་། རྒྱུད་བླ་མ་ལས་ཀྱང་།
གཟུགས་སྐུ་ལ་མཚན་གྱི་ཡོན་ཏན་སོ་གཉིས་དང་། ཆོས་སྐུ་ལ་སྟོབས་སོགས་སོ་གཉིས་
བཤད་པས་ཀྱང་ངོ་སྙམ་ན། ཡོན་ཏན་གྱི་སྡེ་ཚན་འདི་རྣམས་ནི། ཡང་དག་པའི་ངག་དང་།
ཡང་དག་པའི་ལས་ཀྱི་མཐའ་དང༌། ཡང་དག་པའི་འཚོ་བ་དང་། དེ་བཞིན་དུ་སྐྱེ་
དབང་བ་དང་། སོ་སོ་ཡང་དག་པ་རིག་པ་བཞི་དང་། མི་འཇིགས་པ་བཞི་དང་། སྐུ་དང་
གསུང་གི་སྤྱོད་ལམ་བསྲུང་བ་མི་མངའ་བ་དང་། ལྷའི་མིག་དང་། རྣ་བ་དང་། སྐུ་ལ་འཁྲུལ་
བ་མི་མངའ་བ་དང་། གསུང་ཅ་ཅོ་མི་མངའ་བ་ལ་སོགས་པའི་ཡོན་ཏན་དེ་དག་ཀྱང་སྐུའི་
~ 136



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
སྣང་བ་དང་གསུང་གི་སྣང་བ་མེད་ན་ཁུངས་སྟོངས་པར་འགྱུར་ལ། ཟད་པར་དང་ཟིལ་
གནོན་ལ་སོགས་པ་ཡང་། སྐུ་དང་འབྲེལ་པ་ལས་འབྱུང་གི ། སྐུ་དང་གསུང་གི་སྣང་བ་
མེད་པའི་རིག་པ་རྣམ་པ་རྣམ་མེད་ལ་ཅི་ཞིག་འབྱུང་སྟེ། དེ་དག་གི་སྤྱོད་ཡུལ་མཐོང་བ་པོ་
མེད་པའི་ཕྱིར་རོ། །སྐུའི་སྤྱོད་ལམ་བསྲུང་བ་མི་མངའ་བ་དང་། སྐུ་ལ་འཁྲུལ་བ་མི་མངའ་
བ་དེ་དག །ཆོས་སྐུའི་ཡོན་ཏན་ཡིན་ཕྱིན། འཁྲུལ་བ་མེད་རྒྱུའི་སྐུ་དེ་དང་། བསྲུང་བ་མེད་
རྒྱུའི་སྐུའི་སྤྱོད་ལམ་དེ། ཞལ་ཕྱག་རྣམ་པའི་གཟུགས་བརྙན་ཅན་མཚན་དཔེ་ཅན་གྱི་སྐུ་ལ་མི་
འཇོག་ན། མཚན་དཔེ་སོགས་གང་ཡང་མེད་པའི་སྐུ་གཟུགས་འཇིམ་པའི་གོང་བུ་འདྲ་བ་
ཞིག་ཡོད་དམ་ཅི། ཅི་སྟེ་ཆོས་ཀྱི་སྐུ་ལ་སྐུ་ལུས་མེད་ན་ནི། དེ་ལ་འཁྲུལ་བ་ཡོད་མེད་ཀྱི་
དཔྱད་གཞི་སྟོངས་ཏེ། གཞན་དུ་ན། རི་བོང་གི་རྭ་ལ་གས་ཆག་མེད་པ་ཡང་ཅིའི་ཕྱིར་ཆོས་
སྐུའི་ཡོན་ཏན་དུ་མི་འཇོག །སྐུ་དེ་གཟུགས་སྐུ་ཁོ་ན་ཡིན་ན་ནི། ཡོན་ཏན་དེ་དག་ཀྱང་དེ་ཉིད་
ཀྱི་སྤྱོད་ལམ་ལ་སོགས་པའི་ཡོན་ཏན་ཡིན་པར་འགྱུར་གྱི་ཆོས་སྐུའི་ཅིའི་ཕྱིར་ཡིན་ཆོས་
སྐུའི་ནུས་མཐུ་ལས་གྱུར་པས་སོ་སྙམ་ན་ནི། མཚན་དཔེ་ཡང་ཅིའི་ཕྱིར་ཆོས་སྐུའི་མཐུ་ལས་
མ་བྱུང་། དེས་ན་གང་དག་སངས་རྒྱས་ཅི་མེད་ཅང་མེད་དུ་འདོད་པ་དང་། སངས་རྒྱས་བྱ་བ་
ཁ་མིག་གཅིག་མེད་ཀྱི། མི་སྐྱའི་སྐབས་ཀྱི་རིག་པ་ཧོལ་ཐོམ་མེ་བ་འདི་ཀ་ཆོས་སྐུ་ཟད་མ་
ཡིན་ཅིང་། འཐབ་བརྩོད་དང་འཁྲུག་ལོང་དང་། ཉོ་ཚོང་དང་། ཞིང་ལས་དང་། ཟས་གོས་
དང༌། འཁྲིག་པའི་ལོངས་སྤྱོད་སོགས་དོན་དུ་གཉེར་བ། ཉོན་མོངས་དང་རྣམ་རྟོག་གི་ལང་
ལོང་འདི་ཀ་ཆོས་སྐུའི་རང་འོད་ཡིན་ལ། སྦྱིན་སོགས་དང་ལྷ་སྒོམ་པ་ལ་སོགས་པ་གནས་
ལུགས་ལས་གོལ་བ་ཡིན་པས་སྒོམ་དུ་མི་རུང་ངོ༌། །ཞེས་སྐད་གསངས་མཐོན་པོས་ལྟ་བ་
མཐོ་མཐོ་མོར་སྒྲོག་པ་དེ་ནི། མཚན་དཔེ་ཅན་གྱི་སྐུ་དང་། གསུང་ཆོས་ཀྱི་སྒྲ་དབྱངས་དང་།
ཐུགས་ཤེས་བྱ་ཐམས་ཅད་རིག་པའི་ཡེ་ཤེས་དང་འཕྲིན་ལས་བླང་དོར་གྱི་གནས་རྣམས། རྣམ་
137



ཐར་ལམ་གསལ་སྒྲོན་ལས། རྒྱལ་པོ་མ་དོ་བཅུའི་རྩ་འགྲེལ་ཕྱོགས་བསྒྲིགས།
རྟོག་ཙམ་དང་བློས་བྱས་ཙམ་ཡིན་ནོ་ཞེས་མཆོག་རྣམས་གཡས་ཆུང་ངུ་ཕབ་ཅིང་། ཉོན་
མོངས་རང་ག་མ་ཡར་བསྟོད་ནས་སངས་རྒྱས་ཡིན་པར་ཐག་གཅོད་པ་སྟེ། དགེ་ཆོས་སུན་
འབྱིན་ཅིང་། མི་དགེ་བའི་ཞབས་ཏོག་བྱེད་པའི་བླ་མ་སྐྱེས་ཆེན་བྱེ་བ་ཁྲག་ཁྲིག་བྱུང་བ་འདི་
རྣམས་ནི། གཞན་འཕྲུལ་བདག་པོའི་གཅན་པ་ཁོ་ནར་ངེས་སོ། །ཡང་འདི་སྐད་ཅེས། ཡོན་
ཏན་དེ་དག་ནི་ཆོས་སྐུ་དངོས་མ་ཡིན་གྱི། ཆོས་སྐུའི་ནུས་པ་ལ་བརྟེན་ནས་བྱུང་བ་ཡིན་པའི་
ཕྱིར་འདིར་སྨོས་སོ་ཞེས་པ་འདི་ནི་བདེན་དགོས་ཏེ། གཞན་དུ་ན་ཟད་པར་ལ་སོགས་པ་
འཁྲུལ་ཤེས་ཡིན་པའི་ཕྱིར་ཆོས་སྐུ་དངོས་ཏེ་ག་ལ་ཡིན་ཅེ་ན། ཆོས་ཀྱི་སྐུའི་ཡོན་ཏན་ཀྱི་སྐུ་
དང་། གསུང་དང་། ཞིང་ཁམས་དང་། མཚན་དཔེ་དང༌། ཟད་པར་ཟིལ་གནོན་ལ་སོགས་
པའི་ཏིང་ངེ་འཛིན་གྱི་སྤྱོད་ཡུལ་རྣམས་ཀྱང་འཁྲུལ་བ་མ་ཡིན་ཏེ་ཡང་དག་པའི་ཡེ་ཤེས་ཉག་
ཅིག་གོ། །གདུལ་བྱ་གཞན་སྣང་དུ། ས་ཆུ་ལ་སོགས་པ་སྟོན་པ་ཡང་། ཀུན་རྫོབ་བདེན་པ་
ལ་བལྟོས་ཏེ་ནི་འཁྲུལ་སྣང་དུ་མི་འཇོག་སྟེ། སོ་སོ་སྐྱེ་བོ་རྣམས་ཀྱི་ལས་ངན་གྱི་འབྲས་བུ་ནི་
མ་འཁྲུལ་ལ། འཕགས་པ་རྣམས་ཀྱི་ཡེ་ཤེས་ཀྱི་སྤྱོད་ཡུལ་ནི་འཁྲུལ་ལོ་ཞེས་བྱ་བ་ནི།
འཁྲུལ་མ་འཁྲུལ་གྱི་དབྱེ་བ་གོ་ལོག་ཏུ་གྱུར་པའི་ཕྱིར་རོ། །ཅི་སྟེ་ལས་སྣང་འདི་ཀུན་རྫོབ་ཏུ་
བདེན་ན་ནི། གདུལ་བྱའི་དོན་དུ་འགྱུར་བའི་ཚེ། རི་དང་ཆུ་ལ་སོགས་པ་འགྲོ་བ་སྤྱི་མཐུན་
གྱི་སྣང་ངོར་བརྟན་པར་གནས་པ་ཡང་མཐོང་བས་དེ་དག་བདེན་ཅིང་གཞན་དག་མི་བདེན་
ནོ། །ཞེས་དབྱེ་བ་ཅིའི་ཕྱིར་ནུས། དེ་ལྟ་བས་ན་རྒྱལ་བ་སྲས་དང་བཅས་པ་ལ་དད་པ་མི་
འདོར་བ་ཤིན་ཏུ་གལ་ཆེའོ། །ཤིན་ཏུ་སྤྲོས་པས་ཆོག་གོ། །
ད་ནི་མངོན་པར་རྟོགས་པའི་དོན་དེ་དག་ཉིད། ཤེས་རབ་ཀྱི་ཕ་རོལ་ཕྱིན་པའི་སྙིང་
པོའི་མདོ་འདི་ཉིད་ཀྱི་ཚིག་དང་རིམ་པ་བཞིན་དུ་སྦྱར་བར་བྱའོ། །དེ་ཡང་དེ་ནས་སངས་
རྒྱས་ཀྱི་མཐུས་ཞེས་པ་ནས། གང་བ་མེད་པའོ་ཞེས་པའི་བར་གྱིས་རྣམ་པ་ཐམས་ཅད་
1,3S



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
མཁྱེན་པ་ཉིད་བསྟན་པ་ཡིན་ཏེ། དྲི་བ་དྲིས་ལན་ཀྱི་སྐབས་སུ་ཤེས་རབ་ཀྱི་ཕ་རོལ་ཏུ་ཕྱིན་
པ་ཟབ་མོ་སྤྱད་པ་སྤྱོད་པར་འདོད་པ། ཞེས་པས་སེམས་བསྐྱེད་དང་། ཇི་ལྟར་བསླབ་པ་ཞེས་
དྲིས་པ་ལ་འདི་ལྟར་རྣམ་པར་བལྟ་བར་བྱ་སྟེ། ཞེས་གདམས་པས་ནི། གདམས་ངག་བསྟན་
པ་དང་། རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ། །ཞེས་པས་ནི་སྦྱོར་ལམ་
གྱི་དམིགས་རྣམ་བསྟན་པས་ངེས་འབྱེད་ཆ་མཐུན་ནོ། །དེ་ལྟར་ཡང་། དམིགས་པ་མི་རྟག་
ལ་སོགས་པ། །བདེན་པའི་རྟེན་ཅན་དེ་ཡི་ནི། །རྣམ་པ་མངོན་ཞེན་ལ་སོགས་འགོག་ཅེས་
གསུངས་སོ། །གཟུགས་སྟོང་པའོ་ཞེས་པ་ལ་སོགས་པས་སྒྲུབ་པའི་རྟེན་ཆོས་དབྱིངས་
བསྟན་ཏོ། །
དེ་ལྟ་བས་ན་ཆོས་ཐམས་ཅད་སྟོང་པ་ཉིད་དེ་སོགས་ཀྱིས་སྒྲུབ་པའི་དམིགས་པ་དང་།
མཚན་ཉིད་མེད་པ་སོགས་ཀྱིས་སྤོང་བ་ཆེན་པོ་ལ་སོགས་པ་ཆེད་དུ་བྱ་བ་ཆེན་པོ་གསུམ་
བསྟན་ཏོ། །བྲི་བ་མེད་ཅིང་གང་བ་མེད་པ་ཞེས་པས། སྤང་བྱ་སྒྲིབ་པ་རང་བཞིན་གྱིས་མ་
དམིགས་ཤིང་། ཐོབ་བྱ་ལམ་དང་ཡོན་ཏན་ཐམས་ཅད་ཀྱང་སྒྱུ་མ་ལྟ་བུར་ཤེས་ནས། བྲི་གང་
བསལ་བཞག་མེད་པར་རྟོགས་ཀྱང་ཚོགས་གཉིས་རླབས་པོ་ཆེ་རྒྱུན་མི་འཆད་པར་སྤྱོད་པའི་
སྒྲུབ་པ་བསྟན་པ་ཡིན་ཏེ། འདིར་སྒྲུབ་པའི་ངོ་བོ་ཙམ་ཞིག་བསྟན་པས། དབྱེ་བ་གོ་ཆའི་
སྒྲུབ་པ། འཇུག་པའི་སྒྲུབ་པ། ཚོགས་ཀྱི་སྒྲུབ་པ། ངེས་འབྱུང་སྒྲུབ་པའི་ཁྱད་པར་རྣམས་
ཤུགས་ལ་བསྟན་པ་ཡིན་ནོ། །དེ་ལྟར་ན་རྣམ་མཁྱེན་མཚོན་བྱེད་ཀྱི་ཆོས་བཅུ་པོ་བསྟན་པས་
མཚོན་བྱ་རྣམ་མཁྱེན་བསྟན་པ་ཡིན་ལ། དེར་མ་ཟད་ཟབ་མོའི་མཚན་ཉིད་རྣམ་པ་བརྒྱད་
དང་ལྡན་པའི་ཤེར་ཕྱིན་བསྟན་པ་ཁོ་ནས་ཀྱང་དོན་དམ་པའི་རྣམ་མཁྱེན་ཆོས་ཀྱི་སྐུ་ཉིད་
གསལ་བར་བསྟན་པ་ཡིན་ནོ། །སྟོང་པ་ཉིད་ལ་གཟུགས་མེད་ཅེས་པ་ལ་སོགས་པས་ཕུང་
པོ་དང་སྐྱེ་མཆེད་དང་ཁམས་རྣམས་རང་བཞིན་མེད་པར་བསྟན་པ་འདིས་ནི། ལམ་ཤེས་ཀྱི་
༤139



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དམིགས་པའི་ཡུལ་གསལ་བར་བསྟན་པས། དེ་ལྟར་རྟོགས་པའི་ལམ་ཤེས་ཉིད་ངེས་པར་
བསྟན་པ་ཡིན་ལ། དབྱེ་བའི་ཚིག་མི་གསལ་ཡང་མཐོང་ལམ་དང༌། སྒྲུབ་པ་སྒོམ་ལམ་
གཉིས་རྣམ་དག་དང་བཅས་པ་ཤུགས་ལ་བསྟན་པ་ཡིན་ནོ། །མ་རིག་པ་མེད་སོགས་རྟེན་
འབྲེལ་བཅུ་གཉིས་ལུགས་འབྱུང་ལུགས་ཟློག་བཀག་པས་ནི། དངོས་བསྟན་གཉེན་པོའི་
ཕྱོགས་ཀྱི་གཞི་ཤེས་ཀྱི་དམིགས་རྣམས་གསལ་བར་བསྟན་པ་ཡིན་ལ། ཀུན་ནས་ཉོན་
མོངས་ཀྱི་རྟེན་འབྲེལ་སྟོང་ཉིད་དུ་བསྟན་པའི་ཤུགས་ལ། ཉན་རང་གི་གཞི་ཤེས་ཀྱང་
འཕངས་པ་ཡིན་ནོ། །དེ་བཞིན་དུ་སྡུག་བསྔལ་བ་དང་སོགས་ཀྱིས། རྣམ་རྫོགས་སྦྱོར་བའི་
རྣམ་པ་རྣམས་བསྟན་ཏེ། གཞི་ཤེས་ལམ་ཤེས་ཀྱི་རྣམ་པ་རྣམས་ནི། བདེན་བཞི་སྤྲོས་པ་དང་
བྲལ་བའི་རྣམ་པར་འདུས་ལ། རྣམ་མཁྱེན་གྱི་རྣམ་པ་རྣམས་ནི་ཡེ་ཤེས་ཞེས་པར་འདུས་སོ། །
ཐོབ་པ་མེད་པ་དང་མ་ཐོབ་པ་མེད་པ་ཞེས་པས་ནི། མི་གནས་པའི་སྦྱོར་བ་དངོས་སུ་བསྟན་
ཅིང༌། དེའི་ཁྱད་ཆོས་མི་སྦྱོར་བའི་སྦྱོར་བ་སོགས་ཤུགས་ལ་བསྟན་ལ། ཐོབ་པ་ཞེས་པ་ཡོན་
ཏན་དང་འབྲས་བུ་ཐོབ་པ་ཁོ་ན་ལ་འཆད་པ་ལྟར་ན། སློབ་པ་ཕྱིར་མི་ལྡོག་པའི་ཚོགས་ལ་
སོགས་པ། དོན་ཚན་ཕྱི་མ་བཞི་ཡང་དོན་གྱིས་བསྟན་པར་འགྱུར་རོ། །ཐོབ་པ་མེད་པའི་
ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བརྟེན་ཅིང་གནས་ཞེས་པ་ནི། མི་གནས་པའི་
སྦྱོར་བའི་རྒྱུན་ཤིན་ཏུ་གོམས་ཤིང་བྱང་བ་ལ་གནས་པའི་དོན་ཏེ། རྩེ་མོའི་སྦྱོར་བ་དངོས་
ཡིན་ལ། སྒྲིབ་པ་མེད་ཅིང་སྐྲག་པ་མེད་ཅེས་པས་མཐོང་སྒོམ་གྱི་རྩེ་སྦྱོར་གྱིས། སྤང་བྱ་
གཟུང་འཛིན་གྱི་རྟོག་པ་སྤོང་ཚུལ་བསྟན་ཏེ། ཆོས་ཉིད་མཐོང་བ་ལ་བསྒྲིབ་པའི་མཐོང་
སྤངས་མེད་ཅིང་། ཆོས་ཉིད་ཁོ་ན་ལ་གནས་མི་ནུས་པར་སྐྲག་པའི་སྒོམ་སྤངས་མེད་དོ་ཞེས་
དངོས་སུ་བསྟན་ལ། རྩེ་སྦྱོར་གྱི་རྟགས་དང་། ལོག་སྒྲུབ་སྤོང་བ་རྣམས་ཀྱང་ཤུགས་ལ་
འཕངས་སོ། །ཕྱིན་ཅི་ལོགས་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་
1 4{ }ག



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཏོ། །ཞེས་པས་མཐར་གྱིས་པའི་སྦྱོར་བ་བསྟན་ཏེ། བསླབ་པ་གསུམ་ལ་ཕྱིན་ཅི་ལོག་པའི་
གཉེན་པོར་ཕ་རོལ་ཏུ་ཕྱིན་པ་དྲུག་དང་། རྟག་པ་ལ་མི་རྟག་པར་འཛིན་པ་སོགས་ལོག་ལྟ་
བཞིའི་གཉེན་པོར་རྗེས་དྲན་དྲུག་དང་། མི་རྟག་པ་ལ་རྟག་པར་འཛིན་པ་ལ་སོགས་པ་ལྟ་བ་
ཕྱིན་ཅི་ལོག་གི་གཉེན་པོར་བདག་མེད་གཉིས་ཀྱི་དོན་ལ་སྒོམ་པ་དངོས་མེད་ངོ་བོ་ཉིད་ཀྱི་
མཐར་གྱིས་པ་གསུངས་ཏེ། སྤྱིར་མཐར་གྱིས་པའི་རྣམ་པ་ལ་ཚད་བཟུང་དུ་མེད་དེ། སྦྱོར་བ་
སྔ་མ་གཉིས་ཀྱི་རྣམ་པ་ཐམས་ཅད་ལས་འདི་རྣམ་པ་མང་མོད་ཀྱང་། ཆོས་བཅུ་གསུམ་གྱི་
གྲངས་སུ་བཅད་པ་ནི། ཕྱིན་ཅི་ལོག་གི་གཉེན་པོར་དགོངས་པའི་ཕྱིར་ཏེ། ཕྱིན་ཅི་ལོག་
ལས་ཤིན་ཏུ་འདས་ཞེས་པས་མཐར་གྱིས་པ་བསྟན་ཏོ། །
དུས་གསུམ་དུ་སོགས་པ་སྐད་ཅིག་མའི་སྦྱོར་བ་སྟེ་སངས་རྒྱས་ཐམས་ཅད་གང་
བསྒོམ་པ་ལ་བརྟེན་ནས། དངོས་སུ་སངས་རྒྱས་ཐོབ་པ་འགྱུར་བའི་ལམ་ཤེས་རབ་ཀྱི་ཕ་
རོལ་ཏུ་ཕྱིན་པ་དེ་ནི། སྐད་ཅིག་མའི་སྦྱོར་བ་ཡིན་ཏེ། རྒྱུན་མཐའི་ཡེ་ཤེས་ཀྱི་མིང་གི་རྣམ་
གྲངས་སོ། །སྔགས་ཀྱི་ཕན་ཡོན་རྣམས་ནི་ཆོས་སྐུ་མཛད་པ་དང་བཅས་པ་སྟེ། ཤེས་རབ་ཀྱི་
ཕ་རོལ་ཏུ་ཕྱིན་པའི་སྔགས་ཞེས་པ་མདོར་བསྟན་དང་། རིག་པ་ཆེན་པོ་ཞེས་པ་ངོ་བོ་ཉིད་སྐུ་
དང་། བླ་ན་མེད་པ་ཞེས་པ་ལོངས་སྐུ་དང་། འཇིག་རྟེན་ཁམས་སུ་མི་མཉམ་པ་དང་མཉམ་
པ་ནི་སྤྲུལ་པའི་སྐུ་སྟེ་སྐུ་གསུམ་དང་། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པ་ནི་
འཕྲིན་ལས་ཏེ་ཆོས་སྐུའི་མཛད་པའོ། །ཆོས་ཀྱི་སྐུ་འགྱུར་མེད་ཡོངས་གྲུབ་དེ་ནི། མཉམ་
གཞག་ཡེ་ཤེས་འཁྲུལ་བ་དང་བྲལ་བས་ཉམས་སུ་མྱོང་བྱ་ཡིན་པའི་ཕྱིར། བདེན་པར་གྲུབ་
པ་ཡིན་ལ། བརྫུན་པ་ཀུན་རྫོབ་འཁོར་བའི་ཆོས་ཐམས་ཅད་ལས་གདོད་ནས་གྲོལ་བའི་
ཕྱིར། མི་རྫུན་པ་སྟེ་བརྫུན་པ་མ་ཡིན་པའི་དོན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས་ཞེས་པ་ནི། འཕྲིན་ལས་ཀྱི་ཁྱད་པར་ཆོས་སྐུའི་རྒྱུ་མཐུན་པའི་རིགས་སྔགས་སོ། །ཁ་
ལ141ལ



ཐར་ལམ་གསལ་སྒྲོན་ལས། རྒྱབ༌པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅིག་སྔགས་དོན་ལ། ལམ་ལྔ་དང་སྦྱོར་བ་ནི་སྐབས་འདིར་ཡང་བླང་སྟེ། ག་ཏེ་ནི་སོང་པ་སྟེ་
ཚོགས་ལམ། ག་ཏེ་གཉིས་པ་ནི་སྦྱོར་ལམ། པ་ར་ག་ཏེ་ནི་མཐོང་ལམ་སྟེ། པ་ར་ཞེས་པ་
མཆོག་སྟེ་འཇིག་རྟེན་ལས་འདས་པའི་ཡེ་ཤེས་ཡིན་པའི་ཕྱིར་རོ། །པ་ར་སང་ག་ཏེ་ནི་དེ་
བས་ཀྱང་ལྷག་པ་ཡང་དག་པར་སོང་བའི་ཡེ་ཤེས་ཏེ་སྒོམ་ལམ་མོ། །བོ་དྷི་ནི་བྱང་ཆུབ་སྟེ་འབྲས་
བུ་རྫོགས་པའི་སངས་རྒྱས་ཀྱི་སའོ། །ཞེས་སྐྱེས་བུ་དམ་པ་འགའ་ཞིག་གསུང་ངོ༌། །
ད་ནི་ཤེར་ཕྱིན་སྙིང་པོའི་མདོ་འདིའི་དོན་གྱི་ཉིང་ཁུ་སྒོམ་རིམ་གྱི་ལག་ལེན་ཅུང་ཟད་
བརྗོད་པར་བྱ་སྟེ། དེ་ཡང་ཐུབ་པའི་བསྟན་པ་ལ་བརྟུལ་ཞུགས་ཡང་དག་པར་བླངས་ནས།
ཐེག་པ་ཆེན་པོའི་སྡེ་སྣོད་ལ་ཐོས་བསམ་ཅི་རིགས་པར་བྱའོ། །ཚེ་འདིར་མང་དུ་ཐོས་པ་ཁོ་
ན་མ་ལྕོགས་ན་ཡང་། གོང་དུ་ཇི་སྐད་བསྟན་པ་ལྟར་མདོ་སྡེ་དམ་པ་འདི་ཉིད་ཀྱི། དངོས་
བསྟན་ཚིག་དོན་དང་འགྲེལ་པའི་གོ་བ་རྣམས་ལེགས་པར་རྟོགས་ཤིང་། ཐེ་ཚོམ་མེད་པ་བློ་
ལ་གསལ་པོ་འབྱུང་བ་ཞིག་ངེས་པར་གལ་ཆེའོ། ཁྱད་པར་སྟོང་པ་ཉིད་ཀྱི་ལྟ་བ་དང་། སྙིང་
རྗེ་ཆེན་པོ་དང༌། བྱང་ཆུབ་སེམས་པའི་སྤྱོད་པ་རྣམས་ལ་ངེས་པ་རྙེད་པ་དང༌། ཆོས་ལ་ཡིད་
ཆེས་པ་དང་དད་པ་བརྟན་པོར་གྱུར་གྱི་བར་དུ་ཡང་ཡང་བསམ་པ་གལ་ཆེ་ན། དེའི་དོན་དུ་
སྐྱེས་བུ་གསུམ་གྱི་རིམ་པ་ལྟ་བུ་སྔོན་འགྲོར་བྱས་ན་ལེགས་སོ། །དེ་ནས་བྱང་ཆུབ་ཏུ་སེམས་
བསྐྱེད་ཅིང་། འགྲུབ་ན་འཇུག་སེམས་ཀྱི་སྡོམ་པ་ཡང་བླང་བར་བྱའོ། །སྤྱིར་མདོ་སྡེའི་རྒྱན་
ལས་གསུངས་པ་ལྟར། དམིགས་པའི་སེམས་དྲུག་དང་ཡིད་ལ་བྱེད་པ་བཅུ་གཅིག་དང་།
སེམས་གནས་པའི་ཐབས་དགུ་ལ་སོགས་པ་དགོས་ཀྱང༌། འདིར་དོན་གྱི་སྙིང་པོ་མདོ་ཙམ་
ནི་འདི་ལྟ་བུས་བསྒོམ་པར་བྱ་སྟེ། དང་པོར་གནས་ཁང་གཙང་མར། སངས་རྒྱས་ཀྱི་སྐུ་
གཟུགས་དང་མདོ་སྡེ་འདིའི་གླེགས་བམ་བཞུགས་སུ་གསོལ། མཆོད་པ་ཇི་ལྟར་འོས་པ་
བཤམས། ཁྲུས་ལ་སོགས་པ་གཙང་སྦྲ་དང་ལྡན་པས། ཡན་ལག་བདུན་པ་དང་། སྐྱབས་
༤ ] :42



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
འགྲོ་སེམས་བསྐྱེད་བྱས་ཏེ། ལུས་རྣམ་སྣང་གི་ཆོས་བདུན་དང་ལྡན་པར་བྱ། སྣ་ནས་རླུང་
ལན་གསུམ་བསལ། དབུགས་རང་བབས་སུ་བཞག་སྟེ། བདག་གང་ལ་བརྟེན་ནས་སྒོམ་
ཞིང་སྒྲུབ་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་འདིའོ། །ཞེས་ཡིད་ལ་དྲན་
ཅིང་གཞན་གང་ལ་ཡང་མ་ཡེངས་པར། འདི་ལྟར་བསམ་སྟེ། ཤོ་ལོ་ཀ་ཉེར་ལྔའི་ཚད་ཙམ་
འདི་ནི་ཤེར་ཕྱིན་སྙིང་པོའི་མདོ་ཡིན་ནོ། །བདག་ནི་འདི་ལ་བརྟེན་ནས་སངས་རྒྱས་སྒྲུབ་བོ་
སྙམ་པ་དེ་ཉིད་ལན་བརྒྱ་ཙམ་དྲན་པར་བྱས་ནས། བར་དེར་དགེ་བ་བྱང་ཆུབ་ཏུ་བསྔོས་ཏེ།
ཁམས་གསེང་ཞིང་། འཆག་པ་ལ་སོགས་པ་ཇི་ལྟར་བདེ་བས་ངལ་གསོས་ལ། ཡང་སྔར་གྱི་
ཚད་ཙམ་དུ་བསྒོམ་པར་བྱའོ། །དེ་ལྟར་ཐུན་བཅུ་ཙམ་བྱས་པས་ཞག་གཅིག་ལ། ཡིད་ལ་
བྱེད་པ་སྟོང་ཕྲག་གཅིག་ཏུ་འགྱུར་ལ། ཐུན་གྱི་ཚད་ཉི་གྲིབ་ལ་སོགས་པ་ངེས་པ་ཅན་དུ་བྱས་
ནས། གལ་ཏེ་ཁམས་དུབ་ན་ཉི་མ་གཅིག་གམ་གཉིས་སམ་གསུམ་དུ་ཐུན་ཐམས་ཅད་ནས་
ཆ་ཕྲི་བའམ། ཐུན་འགའ་ཞིག་ཆ་ཕྲི་བའམ། གང་མི་བདེ་བའི་ཐུན་འཇོག་པ་ལྟ་བུ་ཇི་ལྟར་
འོས་པས་ངལ་གསོ། ཐོག་མའི་ཐུན་གྱི་ཚད་ནི་རིང་ཐུང་རང་གི་བློ་དང་འཚམ་པར་སྦྱར་
བས་རུང་སྟེ། དེ་ནས་ཅུང་ཟད་གོམས་ཤིང་སྒོམ་པ་ལ་སྤྲོ་བར་གྱུར་པའི་ཚེ། ཐུན་ཅུང་ཟད་
ཅུང་ཟད་བསྐྱེད་ཅིང་། ཡང་ཁམས་ལོག་ན་ཅུང་ཟད་ཅུང་ཟད་ཕྲིའོ། །དེ་ལ་ཅུང་ཟད་གོམས་པ་ན།
མདོ་སྡེ་འདི་ལ་ནི་དང་པོར་གླེང་གཞི་དང་། དེ་ནས་གླེང་བསླང་བ་དང་། དེ་ནས་ཟབ་མོ་
བརྒྱད་ཀྱི་སྟོང་ཉིད་དང་། མཁས་པར་བྱ་བ་དྲུག་ཕན་ཡོན་དང་བཅས་པ་དང་ཡི་རང་གི་
བར་དུ་ཡོད་དོ། །དོན་འདི་ནི་བདག་གི་བསྒོམ་བྱ་ཡིན་པ་སོགས་གོང་བཞིན་བསམ་སྟེ། འདི་
དམིགས་པ་ཐེབ་པའི་ཕྱིར། དམིགས་ཐེངས་རེ་ལ་སྔ་མ་ལས་ཡུན་གསུམ་བཞི་ཙམ་གྱིས་
རིང་བར་འཇོག་དགོས་ཏེ། ཐུན་རེའི་ནང་དུ་ལན་བཞི་བཅུ་འམ་ལྔ་བཅུ་ལ་སོགས་པ་
བསྒོམ་པར་བྱའོ། །
༤ 143༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་ཡང་རིང་དུ་གོམས་ནས། ཐུན་སོ་སོའི་མགོར་སྔོན་བཞིན་བསྒོམས་ཏེ། དངོས་
གཞིའི་སྐབས་སུ། མདོ་འདི་ལས་བསྟན་པའི་ཟབ་མོ་བརྒྱད་དང་ལྡན་པའི་སྟོང་ཉིད་ཅེས་བྱ་
བ་ནི། གཞན་ཞིག་ཡོད་པ་མ་ཡིན་པ་འདི་ལྟ་སྟེ། བདག་གཞན་སྣོད་བཅུད་ཀྱི་ཆོས་སྣ་
ཚོགས་པར་སྣང་བ་འདི། རང་སེམས་འཁྲུལ་བའི་སྣང་བ་ཙམ་ལ་ཤར་བ་མ་གཏོགས་ཅུང་
ཟིད་ཀྱང་ངོ་བོས་མེད་པ་ཉིད་དོ། །ཞེས་ཡང་ཡང་བསམས་ཤིང་། དེ་ལྟར་བསམ་པ་ལན་ཉེར་
གཅིག་སོགས་སོང་བ་ན། ཡང་སྔར་གྱི་དམིགས་པ་གཉིས་པོ་སྔོན་དུ་འགྲོ་བའི་བར་བྱས་
ནས་དེ་འདྲ་ཉེར་གཅིག་སྒོམ་པ་ལྟ་བུ་བྱའོ། །དེ་ལ་ཅུང་ཟད་གོམས་ན། མ་སྐྱེས་པ་ལ་
སོགས་པའི་རྒྱུ་མཚན་གཅིག་གམ་གཉིས་སམ་མང་པོ་རང་གི་བློའི་འཁོབས་དང་བསྟུན་
ནས་དྲན་པར་བྱེད་པ་ཡང་བསྣོན་ནོ། །
ཡང་དེ་བཞིན་དུ་ཕུང་པོ་ཞེས་བྱ་བ་ནི་རང་གཞན་སྣོང་བཅུད་ཀྱི་སྟེང་ན་གནས་འདི་
དང་འདི་དག་ཡིན་ལ། དེ་ཐམས་ཅད་ཀྱང་གདོད་མ་ནས་མ་གྲུབ་པོ་ཞེས་གཅིག་དུ་བྲལ་ལ་
སོགས་པའི་རྒྱུ་མཚན་ཅུང་ཟད་དྲན་པར་བྱས་ཏེ་འདུན་པ་ཤུགས་དྲག་པོ་སྦྱངས། དེ་བཞིན་དུ་
ཁམས་དང་སྐྱེ་མཆེད་དང་རྟེན་འབྲེལ་དང་བདེན་བཞི་དང་། གནས་དང་གནས་མིན་ལ་ཡང་
སྦྱོང་དགོས་ཏེ། བློ་རྒྱ་ཆེ་ན་རིམ་ཅན་དུ་སྒོམ། རྒྱ་ཆུང་ན་དེ་དག་ལས་གང་ཡང་རུང་བ་བློ་ལ་
བདེ་ཞིང་གསལ་བ་ཅིག་སྒོམ་སྟེ། དེ་དག་ནི་སྔོན་འགྲོ་འཇུག་པའི་རིམ་པ་ཡིན་ནོ། །ད་ནི་
དངོས་གཞི་ལ། ཡན་ལག་བདུན་པ་ནས། མདོ་དོན་བསམ་པའི་བར་ཚར་གཅིག་སོང་ནས།
རང་གཞན་སྣོད་བཅུད་འཁོར་འདས་ཐམས་ཅད་ཇི་ལྟར་སྣང་བ་འདི་སྒྱུ་མ་ལྟ་བུ་ཡིན།
དག་པར་ན་ཅུང་ཟད་ཀྱང་མ་གྲུབ་བོ། །གཅིག་དུ་བྲལ་ལ་སོགས་པ་ཅུང་ཟད་གཅིག་དྲན་པར་
བྱས་ནས་ངེས་ཤེས་ཀྱང་བསྐྱེད། དེ་ལྟར་རང་གཞན་སྣང་བ་ཐམས་ཅད་ཀྱི་སྟེང་དུ་བསྙམས་
པའི་ཚེ། གང་ཡང་མ་གྲུབ་པ་དེ་ལ་ཆེ་རེ་མཉམ་པར་གཞག ཚུལ་དེས་བདེན་མེད་དུ་བསམ་
144



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
པ་དང་། ངེས་ཤེས་བསྐྱེད་པ་དང་། ངང་ལ་འཇོག་པ་གསུམ་པོ་དེ་དག་ཡང་ཡང་བསྐྱར་ཏེ།
བཅུ་འམ་ཉེར་གཅིག་ལ་སོགས་པ་ཇི་ལྟར་རིགས་པ་སོང་བ་ན། ཡང་མདོ་དོན་དྲན་པ་སྔོན་
དུས་སོང་པས་དམིགས་པ་ཉེར་གཅིག་ལ་སོགས་པ་བྱའོ། །དེ་དག་གི་བར་བར་དུ་ཤེར་ཕྱིན་
གྱི་མདོ་འདིའི་ཕན་ཡོན་དང་། གསུང་བ་པོ་སངས་རྒྱས་ཀྱི་ཡོན་ཏན་དྲན་ནས། སངས་རྒྱས་
དང་ཆོས་སྤྱི་དང་། དགོས་སུ་འདི་ལ་མོས་གུས་དུང་ངེ་བ་རེ་བསྒོམ། སེམས་ཅན་འཁྲུལ་བ་
རྣམས་ལ་སྙིང་རྗེ་ལྷག་པར་རེ་ཡང་གསལ་བཏབ། དེ་ལྟར་གནད་དུ་འགྲོ་བར་བྱུང་ན། ཞག་
བདུན་བདུན་ཙམ་རེ་ནས། བསམ་མེད་དུ་མཉམ་པར་འཇོག་པ་དེ་ཅུང་ཟད་ཅུང་ཟད་རེ་
ཡུན་རིང་དུ་བཏང་། དེ་ཡང་མི་རྟོག་པའི་བློ་ངོ་ན་ཅི་ཡང་མ་ཡིན་པའི་རྣམ་པ་དེ་འཆར་གྱི་
འདུག་ན་དེ་ཡུན་རིང་དུ་གཏོང་བ་ཡིན་གྱི། ཤེས་པ་མི་གསལ་བ་མུན་མུན་པར་ཡོད་ན།
ཤེས་པ་བཟོ་མེད་དུ་བཞག་ཀྱང་མི་ཕན་པས། གནད་སྔ་མ་གཉིས་ལ་ཤུགས་བསྐྱེད་པ་གལ་ཆེ།
དེ་དག་གི་སྐབས་སུ་སྒོམ་ཐུན་ཡུན་རིང་པོར་ཐུབ་ན་ཐུན་འཚམས་སུ་ངལ་གསོ་ཞིང་། ཆོས་
སྤྱོད་ཀྱི་རིམ་བཅུ་མདོ་ཙམ་རེ་བྱས་པས་ཆོག་ལ། ཐུན་ཡུན་ཐུང་ངུ་ལས་མི་བྱེད་ན། ཐུན་
མཚམས་ཀྱི་ཆོས་སྤྱོད་གལ་ཆེ་སྟེ། དེ་ལ་ཐུན་མཚམས་ཀྱི་སྤྱོད་པ་ནི་སྤྱིར་ཆོས་སྤྱོད་སྒོ་
ཐམས་ཅད་ནས་ཡིན་ཀྱང་། ཁྱད་པར་མདོ་སྡེ་འདི་ཉིད་ཡི་གེར་འབྲི་བ་དང་། འདིའི་གླེགས་
བམ་ལ་མཆོད་པ་དང་། གླེགས་བམ་ཀློག་པ་དང་། ཁ་དོན་དུ་བྱེད་པ་དང་། མདོའི་དོན་
འཆད་པའམ། ཉན་པའམ། བསམ་པ་ལ་སོགས་པའོ། །དེ་དག་གོམས་ནས། སེམས་
གནས་པར་དགུའི་རིམ་པས་སྟོང་ཉིད་ལ་དམིགས་པའི་ཞི་གནས་དང་། རང་སེམས་ཀྱི་ངོ་
བོ་ཉིད་དང་། ཁྱད་པར་ཡང་ཡང་བརྩལ་བས་ཆ་ཤས་ཙམ་གྱི་ལྷག་མཐོང་ལ་བརྟེན་ནས་
སྟོང་པ་ཉིད་ལ་ངེས་པ་རྙེད་པར་འགྱུར་བ་སོགས་སྤྱི་དང་འདྲའོ། །དེའི་ཚེ་རང་བཞིན་གང་
དུ་ཡང་མ་གྲུབ་པའི་ངང་ནས་སེམས་ཀྱི་གསལ་སྣང་དང༌། ཏིང་ངེ་འཛིན་ཀྱི་སྤྱོད་ཡུལ་ཀྱི་
ལ145



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཟུགས་ན་ཚོགས་འབྱུང་སྟེ། གཙོ་བོར་མི་རྟོག་པའི་སྟོབས་ལས་འབྱུང་གི །དཔྱད་པའི་
སྐབས་སུ་འབྱུང་བ་ནི་ཉུང་ངོ་། །དེ་ནི་སེམས་ཀྱི་རང་བཞིན་འོད་གསལ་བ་དང་། རང་
བཞིན་རྣམ་པ་ཐམས་ཅད་པ་ཡིན་པའི་རྟགས་སུ་ངོ་སྤྲད་པར་བྱའོ། །སྒོམ་ཚུལ་གནད་ཀྱི་སྙིང་
པོ་དེ་ལྟར་བཟུང་ནས། རྣལ་འབྱོར་གྱི་ས་བཞིའམ། ཐེག་པ་ཆེན་པོའི་ཐུན་མོང་མ་ཡིན་པའི་
བསམ་གཏན་བཞིའམ། རྣལ་འབྱོར་གྱི་ས་ལྔ་ལ་སོགས་པ་ཇི་ལྟར་རིགས་པ་སྦྱར་ཏེ་བཤད་
པས་རུང་ཞིང་། དངོས་གཞིའི་སྐབས་སུ་དཔྱད་མཐར་མི་རྟོག་པར་འཇོག་པ་དང་། ཐོག་
མའི་དུས་སུ་དཔྱད་པ་བྱེད་ཅིང་ཕྱིས་མི་རྟོག་པ་ཁོ་ནར་འཇོག་པ་དང་། ཐོག་མ་ཉིད་ནས་
ཀྱང་མི་རྟོག་པ་ཉིད་ལ་འཇུག་པ་དང་། སྔགས་ཀྱི་ཐེག་པ་དང་གོ་མཐུན་དུ་སྒྲུབ་ཚུལ་
སོགས། ཐམས་ཅད་ཀྱང་གང་ཟག་སོ་སོའི་བློ་དང་བསྟུན་ན་ལེགས་པར་འགྱུར་བ་ཤ་སྟག་
གོ། །
ཤིན་ཏུ་ཟབ་པའི་མདོ་སྡེ་འདི། །རང་བློའི་སྟོབས་དང་སྦྱར་ཏེ་བཤད། །ཧ་ཅང་མང་
ན་རྟོགས་དཀར་འགྱུར། །དཀའ་འགྲེལ་ཚུལ་དུ་མདོ་ཙམ་བཀྲོལ། །དགེ་བ་འདི་ཡིས་
སེམས་ཅན་ཐམས་ཅད། །སངས་རྒྱས་རྟག་པའི་གོ་འཕངས་ཐོབ་གྱུར། །དེ་སྲིད་དུ་ཡང་
ལེགས་བཤད་མང་པོས། །ཕན་བདེ་ཕྱོགས་ཀུན་ཁྱབ་པར་གྱུར་ཅིག ། ཅེས་བཅོམ་ལྡན་
འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་འགྲེལ་པ། སྔོན་མེད་ལེགས་བཤད་
ཅེས་བྱ་བ་འདི་ཡང་། རྒྱལ་ཁམས་པ་ཏཱ་ར་ནཱ་ཐས་སྦྱར་བའོ། །
མདོ་འདི་ལ་དྲི་མེད་བཤེས་གཉེན་གྱི་འགྲེལ་པ་རྒྱ་འགྲེལ་ཡིན་ངེས་བསྟན་པ་སྔ་དར་
ལ་འགྱུར་བ་དེ་དང་། དེ་ལ་འགྲེལ་བཤད་རྔོག་ལོ་ཆེན་པོས་མཛད་པ་དང་། དེ་གཉིས་ཀྱི་
དགོངས་འགྲེལ་ཀླགས་ཆོག་མ། ཨར་བྱང་ཆུབ་ཡེ་ཤེས་ཀྱིས་མཛད་པ་དང་། བཅོམ་ལྡན་
འདས་རིག་རལ་གྱི་ཚིག་ཉུང་ལ་དོན་བཟང་བའི་འགྲེལ་ཆུང་ཞིག་དང་། རོང་སྟོན་ཤཱཀྱ་
ལ146ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
རྒྱལ་མཚན་གྱི་འགྲེལ་པ་དང་། མཁས་པའི་གཙུག་རྒྱན་ཤཱཀྱ་མཆོག་ལྡན་གྱི་འགྲེལ་པ་དང་།
བསྟན་འགྱུར་དུ་ཆུག་པ་ལ། ཇོ་བོ་རྗེས་མཛད་ཟེར་བའི་འགྲེལ་པ་ལེགས་པོ་ཞིག་དང་། ཛཱ་
ན་མི་ཏྲས་མཛད་ཟེར་བ་དང་། པྲ་ཤཱསྟ་སྱ་ནས་མཛད་ཟེར་བ་དང་། མཧཱ་ཛ་ནས་མཛད་ཟེར་
བ་རྣམས་ཀྱང་སྣང་ངོ༌། །
ཕྱི་མ་འདིས་གཞན་སྟོང་གི་ཚུལ་དུ་ཡང་འགྲེལ་ཞིང་། དེ་དག་ཕལ་ཆེར་བཤད་སྒྲོས་
དྲི་མེད་བཤེས་གཉེན་གྱི་འགྲེལ་ཆེན་དང་ཕྱོགས་མཐུན་རུང་ངོ༌། །གང་ལྟར་མཁས་པ་
རྣམས་ཀྱི་དཔྱད་གཞིར་གྱུར་པའི་འགྲེལ་པ་དེ་དག་མཐོང་ཞིང་། གཞན་ཡང་རྩེ་ཐང་འབུམ་
རམ་པའི་ཊི་ཀ་སོགས་བློ་གསར་བའི་རྣམ་རྟོག་འགའ་རེ་དང་། བལ་པོ་ཨ་སུའི་ངག་སྒྲོས་
བསྟན་འགྱུར་དུ་ཆུད་པ་ཅིག་དང་། ལྕེ་སྒོམ་ལྗོང་པས་མཛད་པ་དང༌། གཞན་ཡང་བར་
སྐབས་སུ་བྱུང་བའི་ཕྱག་རྫོགས་ཞི་བྱེད་ཀྱི་ལུགས་སུ་བཀྲལ་བ་སུས་བྱས་མི་ཤེས་པ་སྣ་
ཚོགས་དང་། དངོས་གྲུབ་དཔལ་འབར་བས་རང་གི་ཡོན་ཏན་སྒྲོག་པ་ཁོ་ནར་ལྷུར་བླངས་
པའི་ཊིཀ་ཆུང་སོགས་ཕྱིས་བྱུང་གི་སྟོན་སྒོམ་དུ་འདོད་པ་སྣ་ཚོགས་པས་སྦྱར་བའི་འགྲེལ་པ་
ཤོབ་ཐག་ཅན་འད་འུད་མང་པོ་ཡང་སྣང་ངོ༌། །
འདིར་ནི་བི་མ་ལའི་བཞེད་པ་སོགས་སུ་བཀོད་པ་མ་གཏོགས་གཞན་དེ་དག་གང་གི་
ཡང་རྗེས་སུ་མ་འབྲངས་པར། རང་བློའི་སྟོབས་ཀྱིས་བཤད་པའོ། །འོ་ན་པཎྜི་ཏ་དང་ལོ་ཙཱ་
བ་ཆེན་པོ་དང་། སྡེ་སྣོད་འཛིན་པའི་དབང་ཕྱུག་རྣམས་ཀྱིས་བཤད་པ་བྱས་ཟིན་པའི་ཕྱིར།
ཁྱོད་ཀྱིས་འདིར་རྣམ་བཤད་བྱེད་མི་དགོས་ལ། དེ་དག་དང་བཤད་སྒྲོས་མི་མཐུན་པར་བྱེད་
པ་ཡང་འོས་པ་མ་ཡིན་ཏེ། ཆེན་པོ་དག་གི་གསུང་ལ་གྲས་བཏོད་པ་ནི་སྨྲ་ཁམ་ཧ་ཅང་ཆེས་
སོ་སྙམ་ན། སྤྱིར་གཞན་ལ་ཕན་པའི་རྒྱུར་ཁོ་བོས་རྣམ་བཤད་བྱེད་དགོས་པ་མ་ཡིན་པ་དང་།
དེ་དག་བས་བདག་ཅག་བློ་གྲོས་ཀྱི་སྟོབས་མཆོག་ཏུ་གྱུར་པ་ཡང་མ་ཡིན་པ་དང་། དེ་དག་
༤147



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་བསོད་ནམས་དང་ཡེ་ཤེས་དང་། ཚུལ་ཁྲིམས་ཀྱི་ཚོགས་ལ། བདག་ཅག་གི་ཆར་ཡང་
སྐྲུན་པ་ནུས་པ་མ་ཡིན་པ་ནི་བདེན་ནོ། །འོན་ཀྱང་རང་གི་བློ་གྲོས་གོམས་པའི་ཕྱིར་བྱེད་པ་
དང་། ཆེས་ཆེ་བ་དག་གིས་ནི་གཞུང་ཕྲ་མོ་དག་ལ་ཆེ་ཐང་དུ་མ་མཛད་པ་ཡང་སྣང་ཞིང་། བློ་
གྲོས་ཆུང་བས་ཀྱང་བསྒྲིམས་པ་ན། བློ་ཆེན་དག་གིས་མ་རྙེད་པའི་ལེགས་བཤད་ཅི་རིགས་
པ་རྙེད་པ་ཡང་སྲིད་པ་ནི་ཡིན་ནོ། །
དེ་དང་གི་ཡོན་ཏན་ལ་མཆོག་ཏུ་གུས་པ་དང༌། སྐུ་དྲིན་དྲན་པ་ནི་ཡོད་མོད་ཀྱང་། དེ་
དག་དེས་བཤད་པ་གང་ལ་གནོད་བྱེད་གསལ་བར་མཐོང་བ་དང་། དེ་དག་གིས་མ་བཤད་
པ་དག་ལ་ཡང་རྟགས་དང་རྒྱུ་མཚན་ཚད་མ་མཐོང་བའི་ངེས་ཤེས་སྐྱེས་པའི་ཚེ། རྐྱེན་གང་
གིས་ཀྱང་ཟློག་པར་མ་ནུས་ཏེ་འདི་ཙམ་ཞིག་སྨྲ་བ་ལ་ཉེས་པ་ཅི་ཡང་མེད་དོ། །བདག་ཅག་
འཕགས་པའི་བློ་ཅན་མ་ཡིན་པས་འཁྲུལ་བར་སྨྲས་སུ་ཟིན་ཀྱང་འོས་ཡིན་ཅིང་། ཕྱོགས་
འཛིན་ཙམ་གྱི་ཆགས་སྡང་མ་ཡིན་པར་ངེས་པ་ཉིད་དུ་ནོར་བར་ཤེས་ན་ནི། ཁོ་བོ་ཅག་གི་
བཤད་པ་འདི་ཡང་ཅི་བདེར་སྤོངས་ཤིག་དང་། བདག་གི་ཁྲོ་བ་དང་འཁོན་པའི་སེམས་བསྐྱེད་
པར་མི་བྱེད་དོ་ཅི་སྟེ་ལུང་རིགས་གསལ་ཞིང་ངེས་པ་ཡོད་ན་ཁོ་བོས་ཀྱང་ལན་པར་བགྱིའོ། །
སྟོད་ལུངས་རྒྱ་དམར་བ་ཆེན་པོའི་ཞལ་ན་རེ། མ་རབས་མཐོ་སར་ཕྱིན་པ་དག །
གཞན་གྱིས་བྱས་ལ་བསྐྱོར་འབྱིན་བཞིན། །དམ་པའི་ལེགས་བཤད་སྤངས་ནས་ནི། །
གཞན་དུ་རྣམ་འཇོག་མི་རིགས་མོ། །རྣམ་དག་ཡིད་ཆེས་མ་སྐྱེས་པས། །དབང་མེད་རྣམ་
དཔྱོད་འདི་ལྟར་རིག །ཅེས་དང་། རྗེ་བཙུན་དམ་པ་མཁས་རྣམས་ཀྱི། །བཞེད་དང་མི་
མཐུན་མང་བཤད་ཀྱང་
། །བྲམ་ཟེ་གཙང་སྦྲ་ཀུན་སྤྱོད་བཞིན། །རྣམ་དཔྱོད་རྟོག་གེ་པ་ཡི་
ཚུལ། །དེས་ན་མཁས་རྣམས་མི་མཉེས་མེད། །བླ་མ་དག་གི་དྲིན་ཡིན་མོད། །རང་གི་སྦྱང་
བའི་ཁྱད་ལས་ཀྱང་། །རྣམ་དཔྱོད་རྟོག་གེ་སེམས་ལ་ཤར། །དཀྱུས་ས་བསྟན་པའི་རྟ་བཞིན་
ལ148ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
དུ། །རྟོག་དཔྱོད་ཡུལ་ལ་ཁ་མི་ཐུབ། །གཞུང་མང་གྱུར་ཀྱང་རང་དབང་མེད། །སྐྱེ་བོ་བློ་ཡིན་
ནོར་ལྡན་རྣམས། །ཕྱོགས་འཛིན་སྤངས་པའི་ཡིད་ཀྱིས་དཔྱོད། །སྐལ་ལྡན་འདི་ལ་དགའ་
མཆོག་སྐྱེ། །ཞེས་གསུངས་པ་ལྟར་བདག་ཀྱང་སྨྲ་སྟེ། བླུན་པོའི་དད་པ་ཕྱོགས་གཅིག་པས། །
དམ་པ་སྔ་མའི་གསུངས་རྗེས་སུ། །འབྲང་ན་ཤིན་ཏུ་བརླིང་མོད་ཀྱི། །བློ་གྲོས་ཆུང་ཡང་
གནོད་བྱེད་དང་། །སྒྲུབ་བྱེད་ཚད་མ་མཐོང་བའི་ཚེ། །སྨྲ་བ་པོ་དེ་ཆེས་བཟང་ཡང་། །འགལ་
བའི་རྗེས་སུ་འཇུག་མ་འདོད། །
ཡང་སྨྲས་པ། ཞེ་སྡང་ཁྲོ་བས་སྨྲས་ན་ཡང་། །དམ་པ་རྣམས་ནི་བཟོད་མཛད་ན། །
གུས་པའི་སེམས་ནི་མ་བཏང་བས། །མི་དགྱེས་པར་ནི་ཅི་ལ་འགྱུར། །དངོས་དང་བརྒྱུད་
པའི་སློབ་མ་ལ། །གང་གི་བློ་གྲོས་མཆོག་སྐྱེས་པ། །འདི་ཡང་དེ་དེའི་དྲིན་ཡིན་ཅེས། །གུས་
པའི་ཚུལ་ནི་ཉམས་པ་མེད། །རྒྱལ་པོའི་རྒྱལ་པོའི་བློན་པོ་སོགས། །སྟོབས་དང་བསོད་
ནམས་བློ་ཆེ་ཡང་། །དེ་དག་རྣམས་ཀྱིས་མ་གོ་བ། །ཞིང་པ་བླུན་པོས་རིག་པའང་ཡོད། །དེ་
བཞིན་བདག་གིས་འདིར་ཡང་སྟེ། །སྔོན་མེད་ལེགས་བཤད་གསར་བའི་འཕྲེང་། །བློ་ལྡན་
རྣམས་ཀྱི་མགུལ་རྒྱན་དུ། །བྱིན་པ་འདི་ལ་ཡི་རང་བྱོས། །ཞེས་པའང་སྨྲས་ཏེ་རྣམ་པར་
བཤད་པ་འདི་གཅིག་པུར་མ་ཟད། བདག་ཅག་གིས་ཉེ་བར་སྦྱར་བའི་བསྟན་བཅོས་ཐམས་
ཅད་ལ་གོ་དགོས་སོ། །ཡང་ཁ་ཅིག་འདི་སྐད་དུ། ཁྱེད་བརྫུན་དུ་སྨྲ་བར་མ་གྱུར་ཅིག །ཆེན་
པོ་རྣམས་ཀྱིས་མ་བཤད་པའི་ལེགས་བཤད་མང་དུ་སྨྲས་སོ་བྱ་བ་འདུག་ན། ཁྱེད་ཀྱི་སྨྲ་བ་འདི་
རྣམས་ཀྱི་ནང་ན། སྔོན་གཞན་སུས་ཀྱང་མ་བཤད་པའི་ལེགས་བཤད་ནི་གང་ཡིན།
དེ་ཡང་སྟོན་དགོས་སོ་ཞེ་ན། དེ་ལ་སྨྲས་པ། སྤྱིར་དམ་པ་སྔ་མ་དག་གིས་གཏན་ནས་
མ་བཤད་པའི་ལེགས་བཤད་ཁོ་བོ་ལ་ཡོད་པ་མ་ཡིན་ཏེ། དེ་འདྲ་བ་ནི་ཡོད་ཀྱང་ངོ་མཚར་
མི་ཆེའོ། །འོན་ཀྱང་ཤེར་ཕྱིན་སྙིང་པོའི་མདོ་འདིའི་སྟེང་དུ། བརྗོད་བྱའི་དོན་ཟབ་མོ་འདི་
ལ149



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་འདི་ཡོད་དོ་ཞེས་སྟོན་པ་ན། མདོ་འདིའི་འགྲེལ་བྱེད་སྔར་བྱུང་དག་གིས་མ་བཤད་པ་
ནི་མང་དུ་ཡོད་དོ། །དེ་ལ་ཐོག་མར་འདི་ཡིན་ཏེ། འཕགས་པ་ཀླུ་སྒྲུབ་ཀྱིས་མཛད་པའི་
འཇིག་རྟེན་ལས་འདས་པར་བསྟོད་པ་ནི། ཤེར་སྙིང་གི་དོན་འགྲེལ་ཁྱད་པར་ཅན་དུ་འདུག་
པ་ལ། སྔོན་ཆད་དེ་ལྟར་ཡིན་པའི་ཁ་སྐད་ཙམ་ཡང་མི་སྣང་མོད། འདིར་བསྟོད་པ་དེས་མདོ་
འདིའི་དོན་ལེགས་པར་བཤད་དེ་བཀྲོལ་བ་ནི་ཤེར་སྙིང་གི་འགྲེལ་པ་སྔོན་ཆད་བྱུང་བ་སུ་ལ་
ཡང་མེད་ཅིང་ངོ་མཚར་སྨད་དུ་བྱུང་བའི་ལེགས་བཤད་དང་པོའོ། །
བསྡུས་དོན་གྱི་གནས་སྐབས་སུ། གཟུགས་སྟོང་པའོ་ཞེས་སོགས་ཟབ་མོའི་མཚན་
ཉིད་བརྒྱད་པོ་གནས་ལུགས་སྤྲོས་བྲལ་དམིགས་པའི་ཡུལ་གཏན་ལ་འབེབས་བྱེད་དུ་
འཆད་པ་དང་ཟབ་མོ་བརྒྱད་པོ་སྟོང་ཉིད་གསུམ་དང་སྦྱར་ཏེ་འཆད་པ་ནི་གཉིས་པའོ། །
སྟོང་པ་ཉིད་ལ་གཟུགས་མེད་ཅེས་སོགས་མཁས་པར་བྱ་བའི་དངོས་པོ་དྲུག་དང་
སྦྱར་ཏེ། གནས་ལུགས་དེ་སྒོམ་པའི་ཚུལ་དང་སྦྱོར་བ་ནི་གསུམ་པའོ། །
དེ་ལྟ་བས་ན་ཞེས་སོགས་དེ་ལྟར་བསྒོམས་པའི་ཕན་ཡོན་སྟོན་པ་རྣམས་ཀྱིས། ས་
ལམ་གི་རིམ་པ་རྒྱུད་ལ་སྐྱེ་ཚུལ་འཆད་པ་ནི་བཞི་པའོ། །
ཡང་ཤུགས་བསྟན་གྱི་དབང་དུ་བྱས་ནས། སྟོང་པ་ཉིད་ལ་གཟུགས་མེད་ཅེས་པ་ནས་ཕན་
ཡོན་གྱི་བར་གྱིས། བདག་ཏུ་ལྟ་བ་རྣམ་པ་བཅུའི་གཉེན་པོར། གང་ཟག་གི་བདག་མེད་རྒྱས་པ་
བསྟན་པའི་ཚུལ་དུ་འཆད་པ་ནི་ལྔ་པའོ། །
མདོ་ཚིག་དུམ་བུ་བརྒྱད་དུ་བྱས་ནས། དངོས་པོ་བརྒྱད་འཆད་པར་སྦྱར་བ་ནི། ཤིན་
ཏུ་གསལ་ཞིང་འགྲིགས་པར་བྱུང་བ་འདི་ནི་དྲུག་པའོ། །འདི་ནི་རིགས་པ་དང་ཡང་མཐུན་
ཏེ། སྤྲོས་བྲལ་གྱི་སྟོང་ཉིད་ཙམ་སྟོན་པས། མདོ་རྒྱས་པའི་སྙིང་པའི་དོན་འདུས་པའི་ཕྱིར་སྙིང་
པོར་འཇོག་ན་ནི། སུམ་བརྒྱ་པ་ལ་སོགས་པ་ཡང་ཅིའི་ཕྱིར་ཤེར་ཕྱིན་གྱི་སྙིང་པོར་མི་འགྱུར།
ལ150ལ



ཤེས་རིབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྣམ་པར་བཤད་པ་སྔོན་མེད་ལེགས་བཤད།
ཚིག་ཉུང་བ་ཁོ་ནས་སྙིང་པོར་འགྱུར་ན་ནི། འདི་བས་ཀྱང་ཡི་གེ་གཅིག་མ་ཉུང་བའི་ཕྱིར་དེ་
ལ་སྙིང་པོ་ཐ་སྙད་ཅིའི་ཕྱིར་མི་སྦྱོར། ཤེས་རབ་ཀྱི་ཕ་རོལ་ཏུ་ཕྱིན་པའི་མངོན་རྟོགས་ལམ་
རིམ་གྱི་གཙོ་བོ་དེ། དངོས་པོ་བརྒྱད་ཀྱི་རིམ་པ་འདི་ཡིན་ན། སྦས་དོན་གྱི་ཚུལ་གྱིས་དེ་འདྲ་
མི་སྟོན་ན་ནི། མདོ་ཐམས་ཅད་ཀྱི་སྙིང་པོའི་སྒྲས་བརྗོད་པ་ཡང་དོན་མེད་པར་འགྱུར་རོ། །
དེའི་ཕྱིར་འདི་ནི་ཤེར་ཕྱིན་གྱི་ཡན་ལག་ཙམ་གྱི་མདོ་མ་ཡིན་ཏེ། དོན་གྱི་ལུས་ཡོངས་སུ་
རྫོགས་པ་ཡང་ཡིན་ལ། རྣམ་གྲངས་ཀྱི་སྤྲོས་པ་དོར་བའི་ཕྱིར་སྙིང་པོའོ། །ཡང་སེམས་
བསྐྱེད་དང་གདམས་ངག་ལ་སོགས་པ་ཉམས་ལེན་སྒྲུབ་པའི་དོན་གྱི་རྣམ་གྲངས་བཅོ་
བརྒྱད། ཚིག་དོན་ལ་ཤིན་ཏུ་གསལ་བར་འབྱོར་བར་བཤད་དེ། འདི་ཡང་སྔོན་མེད་པའི་
ལེགས་བཤད་བདུན་པའོ། །
མདོ་འདིས་སྟོང་ཉིད་བཅུ་དྲུག་གམ་བཅོ་བརྒྱད་ཚིག་ཟུར་གྱིས་གསལ་བར་ཐོན་པའི་
ཚུལ་དང་སྒོམ་པ་རྣམ་གཡེང་གི་རྣམ་རྟོག་བཅུའི་གཉེན་པོར་འཆད་པ་འདི་ཡང་སྔོན་མེད་
པའི་ལེགས་པར་བཤད་པ་བརྒྱད་པའོ། །འདིར་དངོས་བསྟན་དང་སྦས་དོན་གཉིས་ཀ་
འཆད་པ་ལས་ཐུན་མོང་རྣམས་ཆབས་གཅིག་ཏུ་འཆད་པ་དང་། ཐུན་མོང་མ་ཡིན་པ་རྣམས་
དངོས་བསྟན་ལ་སྦས་དོན་མ་འདྲེས་ཤིང་། དངོས་བསྟན་དང་སྦས་དོན་དམིགས་ཕྱེད་པར་
འཆད་པ་འདི་ཡང་སྔོན་མེད་པའི་ལེགས་པར་བཤད་པ་སྟེ་དགུ་པའོ། །
གླེང་བསླང་བའི་སྐབས་སུ། ཕུང་ལྔ་སྟོང་པར་སྒོམ་པ་ཤེར་ཕྱིན་ལ་འཇུག་པའི་
ཐབས་སུ་བཤད་པས། ཤེར་ཕྱིན་དངོས་དང་སྟོང་ཀྱང་མི་གཅིག་པར་བསྒྲུབ་པ་དང་། སྟོང་
ཉིད་གཟུགས་སོགས་ཞེས་སོགས་དང་། བྲི་གང་མེད་པའི་ཚིག་དང་། སྟོང་ཉིད་ཁྱད་གཞིར་
བྱས་ནས་འདུས་བྱས་བཀག་པ་དང་། བདེན་པར་ཤེས་པར་བྱ་སྟེ། ཞེས་པ་སྟེ་ཁྱད་པར་གྱི་
ཚིག་རྫས། དབུ་མའི་མཐར་ཐུག་གཞན་སྟོང་དབུ་མ་ཆེན་པོའི་དོན་གསལ་བར་འཆད་པ་
ལ151ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདི་ནི་བཅུ་པ་ཡིན་ཏེ། དེ་རྣམས་ཀྱི་ནང་ཚན་ལས་ཕྱེ་བའི་སྔོན་མེད་ལེགས་བཤད་ཀྱི་ཁྱད་
པར་ཤིན་ཏུ་མང་པོར་འགྱུར་རོ། །དེའི་ཕྱིར་འདི་ནི་དགེ་ལེགས་ཕུན་སུམ་ཚོགས་པ་རབ་ཏུ་
འཕེལ་བར་བྱེད་པའོ། །ཞེས་པའང་ཀུན་དགའ་སྙིང་པོས་འཕྲོས་དོན་དུ་བརྗོད་པའོ། །དགེ་
ལེགས་འཕེལ།། །།
152



༄༅། །ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་
བྱུང་བ་བཞུགས།
རྗེ་བཙུན་ཏཱ་ར་ནཱ་ཐ།
ན་མོ་བུདྡྷཱ་ཡ། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་དོན་ཕྱོགས་ཙམ་སྨོས་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་པ་དོན་མང་པོ་ལ་འཇུག་ཀྱང་། དངོས་དང་གཙོ་བོ་ནི།
ཤེས་བྱ་ཐམས་ཅད་ཀྱི་གནས་ལུགས་གཉིས་མེད་ཀྱི་ཡེ་ཤེས་བདེ་གཤེགས་སྙིང་པོ་དེ་ཡིན་
ལ། མདོ་སྡེ་འདིས་ཤེར་ཕྱིན་དེའི་རང་བཞིན་སྤྲོས་བྲལ་གྱི་མཚན་ཉིད་དང་། འགྱུར་བ་མེད་
པའི་མཚན་ཉིད་དང་། རྣམ་པ་ཐམས་ཅད་པའི་མཚན་ཉིད་དེ། དོན་གྱི་གཙོ་བོ་གསུམ་པོ་དེ་
སྟོན་ཅིང་། ཚིག་ཤིན་ཏུ་ཉུང་ངུའི་ཕྱིར་སྙིང་པོའོ། །ཇི་ལྟར་སྟོན་ཞེ་ན། གཟུགས་མེད་ཅེས་པ་
ལ་སོགས་པས་སྤྲོས་བྲལ་དང་། མ་སྐྱེས་པ་ཞེས་པ་ལ་སོགས་པས་འགྱུར་མེད་དང་།
གཟུགས་སྟོང་པའོ་ཞེས་པ་ལ་སོགས་པས་རྣམ་པ་ཐམས་ཅད་པའོ། །
མདོ་འདི་ལ་དོན་གསུམ་སྟེ། གླེང་བསླང་བ་དང་། དོན་གཏན་ལ་དབབ་པ་དང་།
རང་མངོན་པར་བསྟོད་པའོ། །དང་པོ་ལ། གླིང་གཞིའི་ཚིག་དང་། མདོ་སྡེའི་ཆོས་འབྱུང་
བའི་སྒོ་གཉིས་སོ། །དང་པོ་ནི། འདི་སྐད་སོགས་ཏེ། གནས་རྒྱལ་པོའི་ཁབ་ཀྱི་ནང་ཚན་བྱ་
ཡི་
ལ153~



ས་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒོད་ཕུང་པོའི་རི་ལ། སྟོན་པ་བཅོམ་ལྡན་འདས་ཤཱཀྱ་ཐུབ་པ་འཁོར་དགེ་སློང་སྟེ་ཉན་ཐོས་
དགྲ་བཅོམ་པའི་དགེ་འདུན་གྱི་ཚོགས་ཆེན་པོ་དང་། ཞིང་ཁམས་སྣ་ཚོགས་ནས་འདུས་པའི་
བྱང་ཆུབ་སེམས་དཔའ་འཕགས་པའི་དགེ་འདུན་རྒྱ་ཆེན་པོ་དང་། ཐབས་ཅིག་པ་ལྷན་ཅིག་
ཏུ་བཞུགས་ཤིང་། འཁོར་ཚོགས་ཐམས་ཅད་ཆོས་འདིའི་སྣོད་དུ་གྱུར་ཅིང་རྒྱུད་སྨིན་པའི་དུས་
ཅིག་ན། ཆོས་ཤེར་ཕྱིན་སྙིང་པོའི་ཚིག་འདི་སྐད་མ་ནོར་བར། བསྡུད་པ་པོ་ཕྱག་ན་རྡོ་རྗེ་
བདག་གིས་ཐོས་སོ། ཞེས་གནས་དུས་ངེས་པ་དང་། འཁོར་ཚོགས་དཔང་བོར་གཞག་པས།
སྟོན་པའི་གསུང་དུ་ངེས་ཤེས་བསྐྱེད་ཅིང་། ངོ་མཚར་བའི་དད་པ་བསྐྱེད་པའི་ཕྱིར་རོ། །
གཉིས་པ་མདོ་སྡེ་ཆོས་འབྱུང་བའི་སྒོ་ནི། དེའི་ཚེ་བཅོམ་ལྡན་འདས་སོགས་སོ། །
རྟོགས་པར་དཀའ་བས་ན་ཟབ་མོ་སྟེ་གནས་ལུགས་ཤེས་རབ་ཀྱི་ཕ་རོལ་ཏུ་ཕྱིན་པའོ། །དེ་
མངོན་སུམ་རྟོགས་པའི་ཡེ་ཤེས་ནི་སྣང་བ་སྟེ། དངོས་སུ་མཐོང་བའི་དོན་ཡིན་ལ། ཡེ་ཤེས་
དེ་དང་ལྡན་པའི་མཉམ་གཞག་ནི་ཏིང་ངེ་འཛིན་ཏེ། བཅོམ་ལྡན་འདས་ཏིང་ངེ་འཛིན་དེ་ལ་
རྟག་ཏུ་བཞུགས་པ་ཡིན་ཀྱང་། དེར་འདུས་ཀྱི་གདུལ་བྱ་རྣམས་ཀྱི་སྣང་བ་ལ། ཟབ་མོ་སྣང་
བའི་ཏིང་ངེ་འཛིན་དེ་ལ་གསར་དུ་མཉམ་པར་གཞག་པ་ལྟར་སྣང་ངོ་། །ཡང་བཅོམ་ལྡན་
འདས་མཉམ་པར་གཞག་མ་ཐག་པ་དེའི་ཚེ། བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་ཀྱང་། ཤེས་རབ་ཀྱི་ཕ་རོལ་ཏུ་བྱིན་པ་ཟབ་མོ་
མངོན་སུམ་དུ་རྟོགས་ཤིང་སྤྱོད་པའི་ཡེ་ཤེས། ཏིང་ངེ་འཛིན་དང་རྗེས་སུ་འབྲེལ་བའི་མཉམ་
གཞག་རྣམ་པར་ལྟ་བ་སྟེ་མཁྱེན་པའི་ཡེ་ཤེས་ལ་གནས་པ་དང་། དེ་འདྲ་བའི་ཤེར་ཕྱིན་ལ་
དངོས་སུ་སྤྱོད་པའི་རྒྱུ། ཕུང་པོ་ལྔ་པོ་རང་བཞིན་གྱི་ངོ་བོས་མ་གྲུབ་ཅིང་སྟོང་པར། ཡེ་ཤེས་
ཀྱིས་རྣམ་པར་བལྟ་ཞིང་སྒོམ་མོ། །ཕུང་པོ་ལྔ་པོ་རང་བཞིན་གྱི་སྟོང་པ་དེ་ཉིད། ཤེར་ཕྱིན་
ཟབ་མོ་ལས་ལོགས་སུ་བསྟན་པས། ཤེར་ཕྱིན་ཟབ་མོ་ནི་རང་གི་ངོ་བོས་མི་སྟོང་པར་གྲུབ་
~154ལ



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
པའི་ཕྱིར། འདི་ནི་གཞན་སྟོང་དབུ་མ་གསལ་བར་སྟོན་པའི་ཚིག་དང་པོའོ། །སྤྱན་རས་
གཟིགས་ཀྱི་ཤེར་ཕྱིན་ལ་གསར་དུ་མཉམ་པར་གཞག་པའི་ཚུལ་བསྟན་མ་ཐག་པ་དེ་ནས་
ཞེས་སྔ་ཕྱི་འཚམས་སྦྱོར་ཏེ།
གཉིས་པ་དོན་གཏན་ལ་དབབ་པ་ལ། དྲི་ལན་གྱི་སྒོ་ནས་གཏན་ལ་ཕབ་པ་དང་།
མཐུན་འགྱུར་གྱི་སྒོ་ནས་ཐེ་ཚོམ་བསལ་བའོ། །དང་པོ་ལ་དྲིས་པ་དང་། ལན་བསྟན་པའོ། །
དང་པོ་ནི། དེ་ནས་སངས་རྒྱས་ཀྱིས་མཐུས་སོགས་ཏེ། ཤཱ་རིའི་བུ་ལ་སོགས་པ་ཉན་ཐོས་
རྣམས་ཀྱི་རང་སྟོབས་ཀྱིས་ཆོས་ཟབ་མོ་འདི་འདྲི་བར་ཡང་མི་ཤེས་མོད། སངས་རྒྱས་ཀྱི་
བྱིན་གྱིས་བརླབས་པའི་མཐུ་ལས། ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །
ཅི་སྨྲས་ཅེ་ན་རིགས་ཀྱི་བུ་སྐྱེས་པའམ། རིགས་ཀྱི་བུ་བུད་མེད་ཡིན་ཡང་རུང་སྟེ། གང་སུ་
ཡང་རུང་བ་ལ་ལ་དག་བྱང་ཆུབ་ཏུ་སེམས་བསྐྱེད་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
འདི་ལ། ཐོས་བསམ་སྒོམ་གསུམ་གྱི་སྒོ་ནས་སྤྱད་པ་སྤྱོད་པ་སྟེ། ཉམས་ལེན་བྱེད་པར་འདོད་
པས། སྒོམ་ཚུལ་ཇི་ལྟར་བསླབ་པར་བྱ་དགོས་ཞེས་པའོ། །
གཉིས་པ་ལན་ལ། ཤེར་ཕྱིན་ལ་སྤྱོད་ཚུལ་མདོར་བསྟན། ཤེར་ཕྱིན་གྱི་ངོ་བོ་རྒྱས་
པར་བཤད། དེ་རྟོགས་པའི་ལམ་གྱི་ཕན་ཡོན་བསྟན། ལམ་དེས་རྟོགས་པའི་འབྲས་བུ་
བཤད། ཕན་ཡོན་དང་བཅས་པའི་གཟུངས་སྔགས་བསྟན། དོན་བསྡུའི་ཚུལ་དུ་ཤེར་ཕྱིན་
ལ་སློབ་པར་གདམས་པའོ། །དང་པོ་ནི། དེ་སྐད་སོགས་ཏེ། ཤཱ་རིའི་བུས་དེ་སྐད་ཅེས་སྨྲས་
པ་དང་། དེའི་ལན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་གིས། ཤཱ་རིའི་བུ་ལ་འདི་སྐད་ཅེས་སྨྲས་སོ། །ཅི་སྐད་ཅེས་ཟེར་ན།
རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱད་པ་
ལ155



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྤྱོད་པར་འདོད་པ་དེ། ཚུལ་འདི་ལྟར་རྣམ་པར་ཏེ་ཤིན་ཏུ་ལྟ་ཞིང་བསྒོམ་པར་བྱའོ། །འདིར་
སྤྱད་པ་ཞེས་པ་ནི། སྤྱད་བྱ་དེ་ལས་སུ་བྱ་བའི་ཚིག་ཡིན་ལ། སྤྱོད་པ་ནི་སྤྱོད་ཚུལ་ཏེ། བྱེད་
པའི་ཚིག་ཡིན་པས་སྤྱད་བྱ་ཤེར་ཕྱིན་དེ་ལ་སྤྱོད་ལུགས་ཇི་ལྟ་བུ་ཞེས་པ་སྟེ། ཉམས་སུ་བླང་
བྱ་ཤེར་ཕྱིན་གང་ལ། ཉམས་སུ་ལེན་པའི་ཐབས་གང་གིས་ཚུལ་ཇི་ལྟར་ཉམས་ལེན་བྱེད་པར་
འདོད་ལ་ཞེས་པའོ། །སྤྱོད་པའི་ངོ་བོ་ནི་ཆོས་སྤྱོད་བཅུ་དང་ཕར་ཕྱིན་དྲུག་ལ་སོགས་པའོ། །
ཇི་ལྟར་རྣམ་པར་ལྟ་བར་བྱ་ཅེ་ན། ཕུང་པོ་ལྔ་པོ་དེ་དག་དང་། གཞན་ཡང་ཁམས་དང་སྐྱེ་མཆེད་
ལ་སོགས་པའི་དབྱེ་བའི་སྒོ་ནས་ཀྱང༌། སྣང་གྲགས་ཀྱི་ཆོས་དེ་དག་ཐམས་ཅད་རང་བཞིན་
ནམ་རང་གི་ངོ་བོས་མ་གྲུབ་པའི་ཚུལ་གྱིས་མ་ནོར་བ་ཡང་དག་པའི་གནས་ལུགས་ལ།
ཡུལ་ཅན་སྒོམ་པའི་ཡེ་ཤེས་ཀྱིས་ཀྱང་གནས་ལུགས་དང་རྗེས་སུ་མཐུན་པར་བལྟ་ཞིང་སྒོམ་
མོ། །
གཉིས་པ་ཤེར་ཕྱིན་གྱི་ངོ་བོ་རྒྱས་པར་བཤད་པ་ལ། རང་བཞིན་ཤེར་ཕྱིན་གཏན་ལ་
དབབ་པ་དང་། ལམ་ཤེར་ཕྱིན་སྒོམ་པའི་ཚུལ་ལོ། །དང་པོ་ནི། གཟུགས་སྟོང་པའོ་སོགས་ཏེ།
བདེན་གཉིས་ཐུན་མོང་དུ་སྦྱར་ན། ད་ལྟ་བྱིས་པ་སོ་སོ་སྐྱེ་བོ་རྣམས་ལ་གཟུགས་ཕུང་དུ་སྣང་
བའི་གནས་འདི་ན། གཟུགས་ཕུང་ནི་ཡོད་པ་མ་ཡིན་ཏེ། གཟུགས་དེ་ནི་འཁྲུལ་སྣང་ཙམ་
མ་གཏོགས་རང་གི་ངོ་བོས་སྟོང་པའི་ཕྱིར་རོ། །དེས་ན་གཟུགས་ཀྱི་རང་ལྡོག་ནས་མེད་ཅིང་
མ་ཡིན་པའི་སྟོང་པའོ། །
གཟུགས་ཀྱི་ཤུལ་ན་སྟོང་པའི་ཆོས་ཉིད་གནས་པ་དེ་ཉིད་སྟོང་པ་ཉིད་དངོས་དེ། འདི་ནི་
བདེན་ཅིང་ཡོད་པ་དང་ཡིན་པའི་སྟོང་ཉིད་དོ། །གནས་ཚུལ་ལ་ཡོད་པའི་ཆོས་ཉིད་སྟོང་པ་
ཉིད་ལ་བྱས་པ་སོ་སོའི་སྐྱེ་བོ་རྣམས་ལ་གཟུགས་ཕུང་དུ་སྣང་ཡང་འཁྲུལ་སྣང་ཙམ་མ་
གཏོགས་ངོ་བོས་མེད་དོ། །གཟུགས་ཁྱད་གཞིར་བྱས་ན་དེ་ལས་གཞན་དུ་ཆོས་དབྱིངས་
ལ156



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
སྟོང་ཉིད་ལོགས་སུ་གནས་པ་མ་ཡིན་ཏེ། གཟུགས་སྣང་འཆར་བའི་གནས་དེ་ཉིད་ཆོས་
དབྱིངས་ཡིན་པའི་ཕྱིར་དང་། ཁྱད་གཞི་གཟུགས་ཕུང་ཉིད་ཡོད་མ་མྱོང་བས། གཟུགས་ཕུང་གི་
ཆོས་ཉིད་ལ་ཐ་དད་དུ་རང་སོ་འཛུགས་པའི་རྐྱ་མི་ཕེར་བའི་ཕྱིར་དང་། ཆོས་ཉིད་ཀྱི་རིག་པ་དེ་
ཡང་སྤྲོས་བྲལ་ཡིན་པའི་ཕྱིར། གཟུགས་དང་དོ་སྡེ་བའི་ཟླ་བོ་ཐ་དད་པའི་མཚན་ཉིད་མི་
འཛིན་པའི་ཕྱིར་རོ། །ཆོས་དབྱིངས་སྟོང་པ་ཉིད་དེ་ཉིད་ཁྱད་གཞིར་བཟུང་ན། དེ་ལས་
གཞན་དུ་གཟུགས་ཡོད་པ་མ་ཡིན་ཏེ། ཆོས་ཉིད་གནས་ཀྱང་གཟུགས་ཕུང་མེད་པའི་ཕྱིར་
དང་། རྒྱུ་མཚན་སྔ་མ་རྣམས་ཀྱིས་ཡང་ཕྱིར་རོ། །དཔེར་ན་མཁྲིས་ནད་ཅན་གྱི་དུང་ལ་
བལྟས་ན། གོང་བུ་དཀར་པོ་འཁྱིལ་བ་ཅན་དུ་མི་མཐོང་གི་སེར་བོ་འཁྱིལ་བ་ཅན་དུ་མཐོང་
བར་འགྱུར་རོ། །མཐོང་ཡང་སེར་པོ་འཁྱིལ་བ་དེ་ནི་འཁྲུལ་སྣང་ཙམ་མ་གཏོགས་གདོད་
ནས་མེད་ལ། དཀར་པོ་ནི་ཡོད་པས་ན་གང་ལ་སེར་པོ་སྣང་བ་འཆར་བ་དང་དཀར་པོ་
གཉིས་གཞི་ཐ་དད་མེད་པའི་ཚུལ་གྱི་གཅིག་པ་ལ་བསམས་ནས། སེར་པོར་མཐོང་བ་དེ་ནི་
གཞན་མ་ཡིན་གྱི་དུང་ངོ་། །དུང་ནི་ཁྱོད་ཀྱིས་མཐོང་བའི་སེར་པོ་དེའོ། །ཁྱེད་ཀྱིས་མཐོང་
བའི་སེར་པོ་དེ་ལས་གཞན་དུང་མེད་དོ། །དུང་ལས་གཞན་དུ་ཁྱོད་ཀྱིས་མཐོང་བའི་སེར་པོ་
དེ་གྲུབ་པ་མ་ཡིན་ནོ། །ཞེས་བརྗོད་པ་ལྟ་བུ་ཡིན་ཏེ། དོན་ལ་ཤིན་ཏུ་འབྱོར་རོ། །རང་སྟོང་
སྨྲ་བ་རྣམས་ཀྱི་ལྟར་ན་ནི། སྟོང་པ་ལ་དོན་དམ་གྱིས་ཁྱབ་པར་འདོད་པས། གཟུགས་ཕུང་
དོན་དམ་བདེན་པར་ཐལ་བར་འགྱུར་ལ། སྟོང་པ་ཉིད་གཟུགས་མ་ཡིན་གཟུགས་ལས་གཞན་
པ་ཡང་མ་ཡིན་ཞེས་བརྗོད་པར་འཐད་ཀྱི། གཟུགས་སྟོང་པའོ། །སྟོང་པ་ཉིད་གཟུགས་སོ་
ཞེས་པ་འདི་མི་རུང་ངོ་། །དེ་ལྟར་ན་འདི་ནི་གཞན་སྟོང་དབུ་མ་ཆེན་པོ་གསལ་བར་སྟོན་པའི་
ཚིག་གཉིས་པའོ། །འདི་ལྟར་འཆད་པ་ནི་མདོ་འདིའི་དངོས་བསྟན་དགག་ཚིག་ཏུ་གསལ་བ་
ལྟར་བསྟན་པ་ཡིན་ལ། སྦས་དོན་ལྟར་བཤད་ན་སྒྲུབ་ཚིག་ཁོ་ན་ཏེ། ཆོས་ཉིད་དོན་དམ་
ལ157



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་གཟུགས་གང་ཡིན་པ་དེ་ནི་སྟོང་པ་ཉིད་ཀྱི་ཡེ་ཤེས་སོ་སྟོང་པ་ཉིད་ཀྱི་ཡེ་ཤེས་གང་ཡིན་
པ་དེ་ཆོས་ཉིད་ཀྱི་གཟུགས་སུ་སྣང་ངོ་། །ཞེས་བསྟན་པས། དེ་གཉིས་གཞི་མཐུན་པ་ཡོད་པ་
ཙམ་དུ་གོ་ཡང་། སྟོང་པའི་ཡེ་ཤེས་དོན་དམ་གྱི་གཟུགས་མ་ཡིན་པ་ཡང་སྲིད། དོན་དམ་གྱི་
གཟུགས་སྟོང་པའི་ཡེ་ཤེས་མ་ཡིན་པ་ཡང་སྲིད་སྙམ་པའི་དོགས་པ་ད
གཟུགས་ལས་ཀྱང་སོགས་སོ། །དེ་ལ་སྐབས་འདིར་སྟོང་པ་ཞེས་པ་སྟོང་རྐྱང་མ་ཡིན་ཏེ་
གཉིས་སྟོང་གི་ཡེ་ཤེས་སོ། །དོན་དམ་པའི་གཟུགས་ཕུང་ནི་གཟུགས་ཕུང་མ་ཡིན་མོད།
ཆོས་དབྱིངས་རྣམ་པ་ཐམས་ཅད་པའི་ནང་གི་གཟུགས་ཕུང་གི་རྣམ་པ་དོན་དམ་པ་དེ་ནི།
ཆོས་ཉིད་ཀྱི་གཟུགས་ཕུང་ངམ། དོན་དམ་གྱི་གཟུགས་ཕུང་ཞེས་བྱའོ། །
དེའི་འོག་མ་རྣམས་ལ་ཡང་རིགས་འགྲེ་སྟེ། དེ་བཞིན་དུ་ཚོར་བ་དང་། འདུ་ཤེས་
དང༌། འདུ་བྱེད་དང༌། རྣམ་པར་ཤེས་པ་རྣམས་སྟོང་པའོ། །སྟོང་པ་ཉིད་ཚོར་བ་ནས་རྣམ་
པར་ཤེས་པའི་བར་རོ། །ཚོར་བ་ནས་རྣམ་པར་ཤེས་པའི་བར་ལས་སྟོང་པ་ཉིད་གཞན་མ་
ཡིན། སྟོང་པ་ཉིད་ལས་ཀྱང་ཚོར་བ་ནས་རྣམ་པར་ཤེས་པའི་བར་གཞན་མ་ཡོན་ནོ། །ཞེས་
སྦྱར་རོ། །དེ་ལྟ་བུའི་སྟོང་པ་ཉིད་བཤད་པའི་མཇུག་བསྡུ་བ་ནི། དེ་ལྟ་བས་ན་ཆོས་ཐམས་
ཅད་སྟོང་པ་ཉིད་དེ་ཞེས་པ་སྟེ། ཇི་སྐད་དུ། ཆོས་ཀྱི་དབྱིངས་ནི་མ་གཏོགས་པ། །གང་ཕྱིར་
ཆོས་མེད་དེ་ཡི་ཕྱིར། །ཞེས་རྗེ་བཙུན་གྱིས་གསུངས་པའོ། །མཚན་ཉིད་མེད་པ་ཞེས་པ་ནི།
ཀུན་རྫོབ་ནི་རང་གི་ངོ་བོས་སྟོང་པའི་ཕྱིར་དེ་དང་དེའི་མཚན་ཉིད་མེད་དེ། བུམ་པ་བདེན་
པར་མེད་པས་བུམ་པའི་མཚན་ཉིད་ཀྱང་བདེན་པར་མེད་པ་བཞིན་ནོ། །དོན་དམ་ནི་རང་གི་
ངོ་བོས་ཡོད་ཀྱང་། དོན་དམ་གྱི་མཚན་ཉིད་རང་བཞིན་གྱིས་མ་གྲུབ་སྟེ། མཚན་མཚོན་གཞི་
གསུམ་ནི་བློས་གཞག་པ་ཙམ་ཡིན་གྱི་གནས་ལུགས་ལ་མེད་པས་སོ། །
དེ་བཞིན་དུ་སྐྱེ་བ་མེད་པའི་ཕྱིར་འགག་པ་མེད་ཅེས་བྱ་སྟེ། སྐྱེ་མེད་དང་འགག་མེད་
ལ 158



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
འདི་གཉིས་ལ་ཡང་སྔ་མ་དང་འདྲ་སྟེ། ཀུན་རྫོབ་ལ་ནི་སྣང་ངོ་ཙམ་དུ་སྐྱེ་འགག་གི་མཚན་
ཉིད་ཡོད་ཀྱང་འཁྲུལ་སྣང་ཙམ་ཡིན་གྱི། ཀུན་རྫོབ་ཉིད་ཡེ་ནས་མེད་ན། དེ་ལ་སྐྱེ་རྒྱུ་དང་
འགག་རྒྱུ་མེད་པའི་ཕྱིར་སྐྱེ་འགག་མེད་ལ། དོན་དམ་ནི་རང་གི་ངོ་བོས་སྟོང་བ་ཡོད་ཀྱང་།
དེ་ལ་སྐྱེ་འགག་གནས་གསུམ་མ་གྲུབ་པས་མ་སྐྱེས་ཤིང་མ་འགགས་པའོ། །དེ་ལྟར་ན།
སྟོང་པ་ནི་འདུས་བྱས་ཀྱི་སྟོངས་པའི་དོན་ཡིན་པས། འདུས་བྱས་དང་། མཚན་ཉིད། སྐྱེ་བ་
དང་། འགག་པ་རྣམས་ཀུན་བརྟགས་ཙམ་ཡིན་པས་མེད་པར་བསྟན་ལ། ཆོས་ཉིད་ནི་ཀུན་
བརྟགས་ཀྱིས་སྟོང་པའི་དོན་ནོ། །འདུས་བྱས་ཙམ་ཀུན་བརྟགས་སུ་བྱར་མི་རུང་ངོ་སྙམ་ན།
འདུས་བྱས་ཡིན་ན་ཀུན་བརྟགས་ཡིན་པས་མ་ཁྱབ་ཀྱང་། འདུས་བྱས་ཐམས་ཅད་ལ་ཀུན་
བརྟགས་ཀྱི་མཚན་ཉིད་འཇུག་པས་ཁྱབ་སྟེ། འདུས་བྱས་ཐམས་ཅད་ཀྱང་མདོར་བསྡུ་ན།
ཡུལ་དང་ཡུལ་ཅན་གཉིས་སུ་ཟད་དོ། །ཡུལ་ཅན་གྱི་སྟེང་ན་ཡུལ་གཟུང་བ་ལས། ཡུལ་ཅན་
ཉིད་ལོགས་སུ་ཚུགས་ཐུབ་པ་ལྟར་སྣང་བ་དེ་ནི་ཀུན་བརྟགས་ཡིན་པས་ཤེས་པ་ཐམས་ཅད་
ལ་ཀུན་བརྟགས་དེ་འཇུག་ལ། ཤེས་པ་ལས་ལོགས་སུ་ཡུལ་གཟུང་བ་ཕྱི་དོན་ཡོད་པར་སྣང་
ཡང་། ཀུན་བརྟགས་ཡིན་ཞིང་དེ་ཉིད་གཟུགས་སོགས་ཡུལ་དང་། མིག་སོགས་དབང་པོ་
ཐམས་ཅད་ལ་འཇུག་པ་ཡིན་ནོ། །དེ་དག་ལས་གཞན་བརྟགས་ཡོད་ཀྱི་དངོས་པོ་དང་།
དངོས་མེད་ཐམས་ཅད་ནི་ཀུན་བརྟགས་ཡིན་པ་སྨོས་མ་དགོས་ཏེ། དེའི་ཕྱིར་འདུས་བྱས་
ཐམས་ཅད་ལ་ཀུན་བརྟགས་ཀྱི་མཚན་ཉིད་འཇུག་པ་ཡིན་ནོ། །དེས་ན་གཞན་དབང་ཀུན་
བརྟགས་ཀྱི་མཚན་ཉིད་ཅན་ཡིན་ཞིང་
། ཀུན་བརྟགས་ཀྱང་གཞན་དབང་གི་མཚན་ཉིད་ཅན་
ནོ། །ཡོངས་གྲུབ་དངོས་ནི་དེ་ལྟར་མ་ཡིན་ཀྱང་། ཡོངས་གྲུབ་བརྟགས་པ་བ་ཡང་དེ་དག་
དང་འདྲའོ། །ད་ནི་དཀྱུས་ལ་འཇུག་པར་བྱ་སྟེ། དྲི་མ་ནི་འཁོར་བ་སྟེ། ལས་ཉོན་གྱི་དབང་
གིས་སྡུག་བསྔལ་སྣ་ཚོགས་འབྱུང་བར་སྣང་བའི་དྲི་མ་འཁོར་བ་ཡང་རང་གི་ངོ་བོས་མེད་
ལ159ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ། དྲི་མ་དང་བྲལ་བ་ནི་མྱ་ངན་ལས་འདས་པ་སྟེ། ལམ་བསྒོམས་པས་སྒྲིབ་པ་སྤངས་ནས་
བྱང་ཆུབ་ཐོབ་པ་ཡིན་ན། ལམ་སྒོམ་པ་ཡང་བདེན་པར་མེད་ལ་སྒྲིབ་པ་རང་བཞིན་མེད་
པའི་ཕྱིར། སྒྲིབ་པ་དང་བྲལ་བར་སྣང་བ་ཡང་བློའི་འཆར་ཚུལ་ཙམ་ལས་ངོ་བོས་མེད་དོ། །
ཡང་དག་པའི་སངས་རྒྱས་བདེན་པར་གྲུབ་ཀྱང་། དེ་ཐོབ་པར་སྣང་བ་ནི་བློའི་འཆར་ཚུལ་
ཡིན་པས། ཀུན་རྫོབ་སྒྱུ་མ་ཙམ་མོ། །དེ་ལྟར་ན། ཀུན་ནས་ཉོན་མོངས་པ་དང་། རྣམ་པར་
བྱང་བར་བྱ་བའི་ལམ་འདི་དག་ནི། གཞན་དབང་ཡིན་ལ་དེ་ངོ་བོས་མེད་པར་བསྟན་པས།
ཆོས་ཉིད་ལ་གཞན་དབང་གིས་མ་གོས་ཤིང་། གཞན་དབང་རང་གི་ངོ་བོས་སྟོངས་པར་
བསྟན་ཏོ། །དོན་དམ་དབྱིངས་དེ་ལ་འཁོར་བའི་གནས་སྐབས་ན་ཡོན་ཏན་བྲི་བ་དང་། མྱང་
འདས་ཀྱི་གནས་སྐབས་ན། སྒྲིབ་པ་སྤངས་ཤིང་བྲི་བ་ལྟར་སྣང་ཡང་འཁོར་བ་པ་དང་རྣལ་
འབྱོར་པའི་བློའི་འཆར་ཚུལ་ཡིན་གྱི། གནས་ཚུལ་ལ་བྲི་བ་མེད་ཅིང་། འཁོར་བའི་དུས་ན་
སྐྱོན་གྱིས་གང་བ་དང་
། མྱང་འདས་ཀྱི་དུས་ན་ཡོན་ཏན་གྱིས་གང་བར་སྣང་བ་ཡང་། གོང་
མ་དང་འདྲ་སྟེ་བདེན་པར་མ་གྲུབ་བོ། །
དེའི་རྒྱུ་མཚན་སྒྲིབ་པ་གདོད་ནས་མ་གྲུབ་པའི་ཕྱིར་དང་། ཡོན་ཏན་གདོད་ནས་རང་
ཆས་སུ་གནས་པའི་ཕྱིར་འཕེལ་འགྲིབ་ཏུ་སྣང་བ་ནི་ལོག་སྣང་ཙམ་མོ། །འདིས་ནི་དོན་དམ་
ཡོངས་གྲུབ་ལ་ཀུན་རྫོབ་འཁོར་འདས་ཀྱིས་སྟོངས་པར་བསྟན་ཅིང་། ཡོངས་གྲུབ་དོན་དམ་
གྱི་ཡེ་ཤེས་དེ་འཁོར་འདས་ཀུན་ཁྱབ་ཡིན་ཡང་། འཁོར་འདས་སོ་སོས་གོས་པ་མེད་ལ། དེ་
མེད་པས་འཕོ་འགྱུར་མེད་པའི་ཕྱིར་རྟག་པར་བསྟན་ཏོ། །འདི་ནི་གཞན་སྟོང་དབུ་མ་
གསལ་བར་བསྟན་པའི་ཚིག་གསུམ་པའོ། །དེ་ལྟར་ན། སྟོང་ཉིད་དང་། མཚན་ཉིད་མེད་པ་
དང༌། མ་སྐྱེས་པ་དང་། མ་འགགས་པ་དང་། དྲི་མ་མེད་པ་དང་། དྲི་བྲལ་མེད་པ་དང་། བྲི་
བ་མེད་པ་དང་། གང་བ་མེད་པ་སྡེ། ཟབ་མོ་མཚན་ཉིད་བརྒྱད་ཅེས་གྲགས་ལ། དེས་ན་
160



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
རང་གཞིན་ཤེར་ཕྱིན་སྟོང་པ་ཉིད་ཀྱི་ཡེ་ཤེས་དེ། སྟོང་ཉིད་ཡིན་པ་ནས་གང་བ་མེད་པའི་
བར་དུ་ཡིན་ནོ། །
གཉིས་པ་ལམ་ཤེར་ཕྱིན་སྒོམ་པའི་ཚུལ་ནི། མཁས་པར་བྱ་བའི་དངོས་པོ་དྲུག་ལ་སློབ་
པའི་དབང་དུ་བྱས་ནས། དང་པོ་ཕུང་པོ་ལ་མཁས་པར་བསླབ་པ་ནི། ཤཱ་རིའི་བུ་དེ་ལྟ་བས་ན་
སྟོང་པ་ཉིད་ལ་གཟུགས་མེད་ཅེས་བྱ་བ་སྟེ། སྟོང་པའི་གཞི་བདེ་གཤེགས་སྙིང་པོ་དོན་དམ་
པའི་སེམས་ཉིད། ཡོངས་གྲུབ་སྟོང་པ་ཉིད་ཆེན་པོ་དེ་ལ་ཆོས་ཅན་གློ་བུར་གྱི་དྲི་མ།
གཟུགས་ཀྱི་ཕུང་པོ་མེད། ཚོར་བའི་ཕུང་པོ་མེད། འདུ་ཤེས་ཀྱི་ཕུང་པོ་མེད། འདུ་བྱེད་ཀྱི་
ཕུང་པོ་མེད། རྣམ་པར་ཤེས་པའི་ཕུང་པོ་མེད་དོ། །དེའི་རྒྱུ་མཚན་ནི་དེ་ལྟ་བས་ན་ཞེས་པ་སྟེ།
སྟོང་པ་ཉིད་ནས་གང་བ་མེད་པའི་བར་དུ་ཟབ་མོ་བརྒྱད་ཀྱི་རང་བཞིན་གྱི་ཕྱིར་རོ། །ཤཱ་རིའི་
བུ་ཞེས་བྱ་བ་ནི་བོད་པའོ། །སྟོང་པ་ཉིད་ལ་ཞེས་པའི་ཚིག་འདི་ནི། མ་ཐོབ་པ་ཡང་མེད་དོ་
ཞེས་པའི་བར་ཐམས་ཅད་ལ་སྦྱོར་རྒྱུ་སྟེ་ཐོག་མའི་གསལ་བྱེད་དོ། །འདི་ནི་སྟོང་ཉིད་ཀྱི་ཡེ་
ཤེས་ཁྱད་གཞིར་བྱས་ནས། དེ་ལ་ཀུན་རྫོབ་ཀྱི་ཆོས་གང་ཡང་མེད་པར་སྟོན་པ་ཡིན་པས།
གཞན་སྟོང་དབུ་མ་ཆེན་པོ་གསལ་བར་སྟོན་པའི་ཚིག་བཞི་པ་ཡིན་ནོ། །རང་སྟོང་སྨྲ་བར་
གྲགས་པ་རྣམས་ཀྱི་ལྟར་ན། སྟོང་པ་ཉིད་ལ་གཟུགས་མེད་ཅེས་པ་མི་རུང་སྟེ། ཁྱད་གཞི་
སྟོང་ཉིད་མ་གྲུབ་པའི་ཕྱིར། དེ་ལ་ཁྱད་ཆོས་གཟུགས་ལོགས་སུ་འགོག་པ་ནམ་དུ་ཡང་མི་
འཐད་ལ། རང་སྟོང་པའི་སྟོང་ཉིད་བློ་ངོར་གྲུབ་ཟིན་ལ་གཟུགས་སོགས་འགོག་ན་བཀག་
ཟིན་འགོག་པར་ཐལ་བའི་ཕྱིར་རོ། །དེ་རྣམས་ཀྱི་ལྟར་ན། གཟུགས་མེད་པ་ནི་སྟོང་པ་ཉིད་དོ་
ཞེས། མདོ་ཚིག་བསྒྱུར་ཏེ་འདོན་དགོས་སོ། །
གཉིས་པ་སྐྱེ་མཆེད་ལ་བསླབ་པ་ནི། སྟོང་ཉིད་ཀྱི་ཡེ་ཤེས་དེ་ལ། མིག་གི་སྐྱེ་མཆེད་
མེད། དེ་བཞིན་དུ་སྦྱར་ཏེ། རྣ་བ་མེད། སྣ་མེད། ལྕེ་མེད། ལུས་མེད། ཡིད་ཀྱི་སྐྱེ་མཆེད་
ལ161



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད། གཟུགས་ཀྱི་སྐྱེ་མཆེད་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་ཀྱི་སྐྱེ་
མཆེད་མེད་དོ། །
གསུམ་པ་ཁམས་ལ་མཁས་པར་བསླབ་པ་ནི། སྟོང་ཉིད་ཀྱི་ཡེ་ཤེས་དེ་ལ། མིག་གི་
ཁམས་མེད་པ་ནས། ཡིད་ཀྱི་ཁམས་ཀྱི་བར་དུ་མེད་དོ། །མིག་གི་ཁམས་དང་། རྣ་བ། སྣ།
ལྕེ། ལུས། ཡིད་ཀྱི་ཁམས་ཏེ་དྲུག་དང་། གཟུགས་སྒྲ་དྲི་རོ་རེས་བྱ་ཆོས་ཀྱི་ཁམས་ཏེ་དྲུག་
དང་། མིག་གི་རྣམ་ཤེས། རྣ་བའི་རྣམ་ཤེས། སྣའི་རྣམ་ཤེས། ལྕེའི་རྣམ་ཤེས། ལུས་ཀྱི་རྣམ་
ཤེས། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་པའོ། །
བཞི་པ་རྟེན་འབྲེལ་ལ་མཁས་པར་བསླབ་པ་ནི། སྟོང་པ་ཉིད་ཀྱི་ཡེ་ཤེས་ལ། མ་རིག་
པ་མེད་པ་ནས། རྒ་ཤིའི་བར་དུ་མེད་དེ། མ་རིག་པའི་ཡན་ལག་མེད། དེ་བཞིན་དུ་སྦྱར་ཏེ།
འདུ་བྱེད་ཀྱི་ཡན་ལག་དང་། རྣམ་པར་ཤེས་པ་དང༌། མིང་གཟུགས་དང་། སྐྱེ་མཆེད་དང་།
རེག་པ་དང་། ཚོར་བ་དང་། སྲེད་པ་དང་། ལེན་པ་དང་། སྲིད་པ་དང་། སྐྱེ་བ་དང་། རྒ་ཤིའི་
ཡན་ལག་མེད་ཅིང་། ལམ་བསྒོམས་པས་མ་རིག་པའི་ཡན་ལག་ཟད་ཅིང་། འགོགས་པ་
མེད་པ་དང་། དེ་བཞིན་དུ་སྦྱར་ཏེ། འདུ་བྱེད་ཀྱི་ཡན་ལག་འགགས་པ་མེད་པ་དང་། རྣམ་
ཤེས་ཀྱི་ཡན་ལག་འགགས་པ་དང་། མིང་གཟུགས་ཀྱི་ཡན་ལག་འགགས་པ་དང་། སྐྱེ་
མཆེད་དྲུག་གི་ཡན་ལག་འགགས་པ་དང༌། རེག་པ་འགགས་པ་དང་། ཚོར་བ་འགགས་པ་
དང་། སྲེད་པ་འགགས་པ་དང་། ལེན་པ་འགགས་པ་དང་། སྲིད་པ་འགགས་པ་དང་། སྐྱེ་
བ་འགགས་པ་དང་། རྒ་ཤིའི་ཡན་ལག་ཟད་ཅིང་འགགས་པའི་བར་དུ་ཡང་མེད་དོ། །
ལྔ་པ་བདེན་པ་ལ་མཁས་པར་བསླབ་པ་ནི། སྟོང་ཉིད་ཀྱི་སྟེང་ན་ཕུང་ཁམས་སྐྱེ་
མཆེད་རྟེན་འབྲེལ་མ་གྲུབ་པ་དེ་བཞིན་དུ། སྟོང་ཉིད་ཀྱི་ཡེ་ཤེས་ལ་སྡུག་བསྔལ་བདེན་པ་
ཐམས་ཅད་དང་། ཀུན་འབྱུང་བདེན་པ་ཐམས་ཅད་དང་། འགོགས་བདེན་གསར་ཐོབ་
ལ162ལ



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
རྣམས་དང་། ལམ་བདེན་རྣམས་ངོ་བོས་མེད་དོ། །དེ་ཡང་སྤང་བླང་གི་གཞི་འགོག་བདེན་
ནི་སྟོང་ཉིད་ཡིན་ལ། བླང་དོར་བྱེད་པའི་བདེན་པ་བཞི་ཅར་འགོག་གོ། །
དྲུག་པ་གནས་དང་གནས་མ་ཡིན་པ་ལ་མཁས་པར་བསླབ་པ་ནི། སྟོང་པ་ཉིད་ཀྱི་ཡེ་
ཤེས་ལ། ལམ་གྱིས་བསྡུས་པའི་ཡེ་ཤེས་མེད་ཅིང་། དེས་ངེས་པར་འབྱུང་བ་ཡང་མེད།
དངོས་པོ་རྣམས་ཀྱི་རྒྱུ་འབྲས་ཀྱི་གནས་སྐབས་སོ་སོ་ཐོབ་པར་འགྱུར་བ་ཡང་མེད་ལ། རྒྱུ་
མིན་ལས་འབྲས་བུའི་གནས་སྐབས་མ་ཐོབ་པ་ཡང་མེད་དོ། །དེ་དག་ཐམས་ཅད་ཀྱི་དོན་གྱི་
མདོ་འདི་ལྟར་གཟུང་སྟེ། འཁོར་བའི་སེམས་ཅན་རྣམས་དང་། ལམ་སྒོམ་པ་པོ་ཐམས་ཅད་ལ།
ཆོས་དབྱིངས་དེ་གཟུགས་སོགས་གཞིའི་ཆོས་ཀྱི་འཁྲུལ་བ་དང་། ལམ་དང་འབྲས་བུའི་ཆོས་ཀྱི་
སྣང་བ་སྣ་ཚོགས་སུ་ཤར་ཞིང་། གནས་ལུགས་དེའི་རང་གཟུགས་སུ་མ་མཐོང་ལ། དེས་ན་
གཞི་ལམ་གྱི་སྣང་བ་དེ་དག་ཐམས་ཅད་མེད་བཞིན་དུ་སྣང་བ་ཡིན་པའི་ཕྱིར། ཐོས་བསམ་
གྱི་དུས་སུ་དེ་ལྟར་གཏན་ལ་ཕབ་ནས། སྒོམ་པས་གཟུགས་ཕུང་ནས་མ་ཐོབ་པའི་བར་གྱི་
ཆོས་ཐམས་ཅད་རིག་པའི་ངོ་བོར་རང་སངས་སུ་བཏང་སྟེ། རང་བཞིན་སྟོང་ཉིད་ཀྱི་ཡེ་ཤེས་
དེ་ལ་མཉམ་པར་འཇོག་དགོས་པར་བསྟན་ཏོ། །
ངོ་བོ་ཉིད་མེད་གསུམ་དུ་འཆད་པ་དང་འདི་གནད་གཅིག་པས། གསུམ་དུ་བཤད་
པའི་གྲུབ་དོན་ལའང་དོན་དམ་དབྱིངས་ཡང་དག་པར་གནས་པ་དེ། གློ་བུར་ཀུན་རྫོབ་ཀྱིས་
ངས་པ་ཙམ་ཁོ་ན་འབྱུང་བའི་ཕྱིར་རོ། །དེས་ན་ཁ་ཅིག་བཤད་ཚུལ་དེ་གཉིས་འགལ་བར་
སེམས་པ་ནི། མ་གོ་བ་ཡུས་ཆེ་བའི་ཚུལ་ལོ། །དེ་ལྟར་དྲུག་ལས་ཕུང་ཁམས་སྐྱེ་མཆེད་
གསུམ་ལ་བསླབ་པས་ནི། ཆོས་ཐམས་ཅད་ཀྱི་མཚན་ཉིད་ལ་མཁས་པར་འགྱུར་ལ། རྟེན་
འབྲེལ་དང་བདེན་བཞི་ལ་བསླབ་པས་བླང་དོར་འཇུག་ལྡོག་ལ་མཁས་ཤིང་། གནས་དང་
གནས་མ་ཡིན་པ་ལ་བསླབ་པས་རྒྱུ་རྐྱེན་འབྲས་བུ་ལ་མཁས་པར་འགྱུར་བ་ཡིན་ནོ། །
ལ163ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ་དེ་རྟོགས་པའི་ལམ་གྱི་ཕན་ཡོན་ནི། དེ་ལྟ་བས་ན། བྱང་ཆུབ་སེམས་དཔའ་
སོགས་སོ། །ཐོབ་པ་མེད་པའི་ཕྱིར་ཞེས་པ་མཐའི་གསལ་བྱེད་དེ། གཟུགས་མེད་ཅེས་པ་ཚུན་
ཆད་ཐམས་ཅད་ལ་སྙེག་པར་མངོན་ལ། གཙོ་བོ་ཐོབ་པ་སྨོས་པ་ནི། གནས་ལུགས་ལ་སྐྱེད་
བྱེད་རྒྱུས་བསྐྱེད་བྱ་འབྲས་བུ་བསྐྱེད་དུ་རུང་བ་དང་མི་རུང་བ་གང་ཡང་མ་གྲུབ་ཅེས་པར་
གཞན་རྣམས་ཀྱང་འདུས་པར་དགོངས་སོ། །དེས་ན་འདི་ལྟར་གཟུགས་ནས་མ་ཐོབ་པའི་
བར་གང་ཡང་དངོས་པོའི་གནས་ཚུལ་ལ་མ་གྲུབ་པ་ལྟར། ཐེག་ཆེན་པ་རྣམས་ཀྱིས་སྒོམ་
དགོས་པ་དེ་ལྟ་བས་ན། བྱང་ཆུབ་སེམས་དཔའ་རྣམས་ཀྱི་མཉམ་གཞག་ཡེ་ཤེས་ཀྱི་རང་ངོ་
ལ། རྒྱུ་དང་འབྲས་བུའི་དངོས་པོ་བྱ་བྱེད་དང་བཅས་པ་གདོད་ནས་མ་གྲུབ་པའི་ཕྱིར།
འཁྲུལ་ངོར་རང་སེམས་ལ་ཤར་བའི་སྒྲིབ་གཉིས་བག་ཆགས་དང་བཅས་པ་ཡང་། གཤིས་
ལ་གདོད་ནས་མེད་ཅིང་། འཁོར་བའི་སྡུག་བསྔལ་དང་ལས་ཉོན་གྱིས་སྐྲག་ཅིང་། འཇིགས་
པ་ཡང་གཤིས་ལ་ནམས་ཡང་མེད་པས། མེད་པ་མངོན་སུམ་དུ་རྟོགས་པ་ན། གཟུང་འཛིན་
འཁྲུལ་པ་ཕྱིན་ཅི་ལོག་གི་སྣང་བ་རྣམས་རིམ་པས་སྤངས་པས། མཐར་འཁྲུལ་བ་ཐམས་
ཅད་ལས་ཤིན་ཏུ་འདས་ནས། མྱ་ངན་ལས་འདས་པ་རྫོགས་པའི་སངས་རྒྱས་ཀྱི་གོ་འཕང་
གི་མཐར་ཕྱིན་ཅིང་རེག་པར་འགྱུར་རོ། །ཕྱིན་ཅི་ལོག་ལས་རིམ་པས་འདས་ཚུལ་ནི། མོས་
སྤྱོད་ཀྱི་ས་དང་། འཕགས་པའི་ས་བཅུའི་རིམ་པས། མཐར་རྡོ་རྗེ་ལྟ་བུའི་ཏིང་ངེ་འཛིན་གྱི་
བར་རོ། །
བཞི་པ་ལམ་དེས་ཐོབ་པའི་འབྲས་བུ་མངོན་དུ་འགྱུར་ཚུལ་ནི། དུས་གསུམ་སོགས་
ཏེ། དུས་གསུམ་དུ་མངོན་པར་བཞུགས་པ་སྟེ་སྔོན་བྱུང་བ་དང་། ད་ལྟར་བཞུགས་པ་དང་།
མ་འོངས་པ་ན་འབྱོན་འགྱུར་གྱི་སངས་རྒྱས་ཐམས་ཅད་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་
པ་ཟབ་མོ་མཚན་ཉིད་བརྒྱད་དང་ལྡན་པ་འདི་ཉིད་ལ་བརྟེན་ནས། མཁས་པའི་ཚུལ་དྲུག་
~164



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
གིས་བསྒོམས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སངས་རྒྱས་ཟིན་པ་
དང་། སངས་རྒྱ་བར་འགྱུར་རོ། །དེ་དག་ཐམས་ཅད་ཀྱི་དངོས་བསྟན་ལ་ཆོས་ཀྱི་བདག་མེད་
ཁོ་ན་གསུངས་ཏེ། གང་ཟག་གི་བདག་མེད་ནི་དེའི་ཤུགས་ལ་འབྱུང་བར་དགོངས་སོ། །འོན་
ཀྱང་གང་ཟག་གི་བདག་མེད་བྱང་ཆུབ་སེམས་དཔས་མི་སྒོམ་པ་ལྟར་གསུངས་པ་ནི།
དགག་གཞི་ཕུང་པོ་ཡོད་པར་བྱས་ནས། དེའི་སྟེང་དུ་ང་བདག་མེད་པར་སྒོམ་པའི་གང་ཟག་
གི་བདག་མེད་སྒོམ་ཚུལ་དེ་འདྲ་མི་བྱེད་ཅེས་པའི་དོན་ཡིན་གྱི། སྤྲོས་བྲལ་གྱི་རྣམ་པ་ཅན་
གྱི་གང་ཟག་གི་བདག་མེད་ནི་རྒྱལ་སྲས་རྣམས་ཀྱིས་བསྒོམ་བྱ་ཁོ་ནའོ། །གནས་ཚུལ་ལ་ང་
བདག་གང་ཡང་མ་གྲུབ་པ་ནི། གང་ཟག་གི་བདག་མེད་ཡིན་ལ། གནས་ཚུལ་ལ་སྣང་
གྲགས་ཀྱི་ཤེས་བྱ་གང་ཡང་ཡོད་མ་མྱོང་བ་ནི་ཆོས་ཀྱི་བདག་མེད་ཡིན་པས། སྔ་མ་ཕྱི་མའི་
ནང་དུ་འདུས་པའི་ཕྱིར། ཆོས་ཀྱི་བདག་མེད་བསྒོམས་པས་གང་ཟག་གི་བདག་མེད་སྒོམ་པར་
ཤུགས་ལ་འགྲུབ་བོ། །
ལྔ་པ་ཕན་ཡོན་དང་བཅས་པའི་གཟུང་སྔགས་བསྟན་པ་ནི། དེ་ལྟ་བས་ན་ཤེས་རབ་
ཀྱི་སོགས་ཏེ། མངོན་པར་རྫོགས་པར་སངས་རྒྱས་པ་དེ་ལྟ་བས་ན། རང་བཞིན་ཤེས་རབ་ཀྱི་
ཕ་རོལ་ཏུ་ཕྱིན་པ་མངོན་སུམ་དུ་རྟོགས་པའི་ཡེ་ཤེས་ཀྱི་སྣང་ཆ་ལ། རིག་སྔགས་བྱུང་སྟེ།
ཆོས་སྐུའི་རྒྱུ་མཐུན་པའོ། །སྔགས་དེའི་ཆེ་བ་ནི། འདོད་པའི་དོན་དང་ལས་ཐམས་ཅད་
འགྲུབ་པར་བྱེད་པའི་ཕྱིར། རིག་པ་ཆེན་པོའི་གསང་སྔགས་ཡིན་ལ། སྔགས་ཀྱི་ངོ་བོ་འཇིག་
རྟེན་ཐམས་ཅད་ལ་འདས་ཤིང་། ཐེག་པ་དམན་པ་ཟིལ་གྱི་གནོན་པས། བླ་ན་མེད་པའི་ཡེ་
ཤེས་ཉིད་རིག་སྔགས་ཀྱི་རྣམ་པར་ཤར་བ་དང་། འདི་ཡིས་འདོད་པའི་ལས་གཞན་བྱེད་པ་
ལྟ་སྨོས་ཀྱང་ཅི་དགོས། རང་དོན་དུ་མི་མཉམ་པ་དང་མཉམ་པ་སྟེ། སྲིད་ཞི་གཉིས་ལ་
འགྲན་ཟླ་དང་བྲལ་བའི་སངས་རྒྱས་ཀྱང་ཐོབ་པར་བྱེད་པའི་སྔགས་སོ། །གཞན་དོན་དུ་
~165



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སེམས་ཅན་གྱི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་ཀྱང་ཡིན་ནོ། །ཆོས་
ཀྱི་སྐུ་བསླུ་བ་མེད་པའི་ཕྱིར་རྫུན་པ་མ་ཡིན་ཞིང་། རང་གི་ངོ་བོ་མི་འགྱུར་ཞིང་རྟག་པས་ན་
བདེན་པར་གྲུབ་པ་སྟེ། སྔགས་འདི་ཡང་ཆོས་སྐུ་དེ་དང་ངོ་བོ་གཅིག་པའི་ཕྱིར། མི་བསླུ་
ཞིང་མི་རྫུན་པས་ན། བདེན་པར་ཤེས་པར་བྱ་སྟེ། ཞེས་པའི་དོན་ཡིན་ལ། འདི་གཞན་སྟོང་
དབུ་མ་ཆེན་པོ་གསལ་བར་སྟོན་པ་ཚིག་ལྔ་པ་ཡིན་ནོ། །ཤེར་ཕྱིན་གྱི་རིག་སྔགས་དངོས་ནི།
སངས་རྒྱས་ཀྱི་ཐུགས་རྒྱུད་ལ་བཞུགས་པ་དེ་ཡིན་པས་ཆོས་སྐུ་དངོས་དང་བདེན་གྲུབ་དངོས་
ཡིན་ཞིང་། སློབ་པ་རྣམས་དང་སོ་སོ་སྐྱེ་བོ་རྣམས་ཀྱི་ངག་དང་ཡིད་ངོར་སྣང་བ་དེ་ནི། དེ་
འདྲ་དངོས་མ་ཡིན་ཀྱང་། དེ་ཐོབ་བྱེད་ཀྱི་རྒྱུ་ཡིན་པས་འབྲས་བུ་ཐོབ་པ་ལ་མི་བསླུ་བའི་
བདེན་པ་ནི་ཡིན་ནོ། །
འོན་ཀྱང་རྒྱལ་བས་གསུངས་པའི་རིག་སྔགས་འདི་ལྟ་བུ་དག་སོ་སོ་སྐྱེ་བོ་ལམ་མ་
ཞུགས་ཀྱི་བློ་ལ་ཤར་བ་ཚུན་ཆད་ཀྱང་། ཡོངས་གྲུབ་ཏུ་གཏོགས་ཤིང་ཟག་མེད་ཡིན་པར་
གསུངས་སོ། །ཕན་ཡོན་དེ་དང་ལྡན་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་འཕགས་
པ་འཇིག་རྟེན་དབང་པོས་སྨྲས་ཤིང་བཤད་པ་ནི། ཏདྱ་ཐཱ། ཞེས་པ་ནི་འདི་ལྟ་སྟེ། ག་ཏེ་ནི་
གཤེགས་ཤིང་རྟོགས་པ། ལན་གཉིས་འབྱུང་པ་ནི་ཀུན་རྫོབ་རྟོགས་པ་དང༌། དོན་དམ་
རྟོགས་པའོ། །པ་ར་ནི་མཆོག་སྟེ་གནས་ལུགས། ག་ཏེ་རྟོགས་པ། ཡང་པ་ར་མཆོག སམ་
ནི་ཡང་དག་པ། ག་ཏེ་རྟོགས་པ། བོ་དྷི་ནི་བྱང་ཆུབ་སྟེ་བདེན་པ་གཉིས་ཀྱི་གནས་ལུགས་
ཕྱིན་ཅི་མ་ལོག་པར་རྟོགས་པའི་ཡེ་ཤེས། བྱང་ཆུབ་སྟེ་ཆོས་དབྱིངས་དང་རོ་ཅིག་པར་གྱུར་
པ་ཞེས་པའོ། །སྭཱཧཱ་ནི་གཞི་ཚུགས་ཤིག་པ་སྟེ། སྔགས་ཀྱི་མཐའ་འགྲུབ་པར་བྱེད་པའོ།
དྲུག་པ་དོན་བསྡུའི་ཚུལ་དུ་ཤེར་ཕྱིན་ལ་སློབ་པར་གདམས་པ་ནི། ཤཱ་རིའི་བུ་བྱང་ཆུབ་
སེམས་དཔའ་སོགས་ཏེ། ཤཱ་རིའི་བུ་ཞེས་བོས་ནས། བྱང་ཆུབ་སེམས་དཔའ་སེམས་དཔའ་
ལ166



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
ཆེན་པོ་རྣམས་ཀྱིས་མཁས་ཚུལ་དྲུག་ལ་སོགས་པ་དེ་ལྟ་བུའི་སྒོ་ནས། ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་མཚན་ཉིད་བརྒྱད་ལྡན་ལ་བསླབ་པར་བྱའོ། །
གཉིས་པ་མཐུན་འགྱུར་གྱི་སྒོ་ནས་ཐེ་ཚོམ་བསལ་བ་ནི། དེ་ནས་བཅོམ་ལྡན་འདས་
སོགས་ཏེ། དེ་ལྟར་བཤད་པའི་རྗེས་དེ་ནས། བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་
ཏིང་ངེ་འཛིན་དེ་ལས་བཞེངས་པའི་ཚུལ་བསྟན་ཏེ། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས། ཅེས་
མདོར་བསྟན་ལ། ཇི་སྐད་དུ། ངོ་མཚར་བ་དང་རྩོད་པ་དང་། ཁྲོ་དང་ཞུམ་དང་ངེས་བཟུང་
དང་། །དགའ་དང་དད་པ་དག་ལས་ནི། །ཚིག་གཅིག་ལན་གཉིས་འབྱུང་བ་ཡིན། །ཞེས་པ་
ལྟར། རབ་ཏུ་དགྱེས་པས་ལེགས་སོ་ལེགས་སོ་རིགས་ཀྱི་བུ་ཞེས་སྤྱན་རས་གཟིགས་ལ་
བོས་ནས། ཁྱོད་ཀྱི་བཤད་པ་དེ་ནི་མ་ནོར་བ་དེ་ཁོ་ན་བཞིན་ནོ། །དེ་ནི་དེ་ཁོ་ན་བཞིན་ཡིན་
ཏེ་དེའི་རྒྱུ་མཚན་གྱིས་ཇི་ལྟར་སྤྱན་རས་གཟིགས་ཁྱོད་ཀྱིས་བསྟན་པ་དེ་བཞིན་དུ། ཤཱ་རིའི་
བུ་ལ་སོགས་པ་དེར་འདུས་ཀྱི་འཁོར་ཁྱེད་རྣམས་ཀྱིས་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་
པ་ཟབ་མོ་ལ་མཁས་པ་དྲུག་ལ་སོགས་པའི་སྒོ་ནས་སྤྱོད་ཚུལ་དེ་ལྟར་སྤྱད་པར་བྱ་དགོངས་
ཏེ། སྤྱན་རས་གཟིགས་ཀྱིས་བཤད་པ་འདི་དང་། འཁོར་གཞན་རྣམས་ཀྱིས་དེ་དང་མཐུན་པར་
བསྒྲུབ་པ་འདི་ལ། ད་ལྟར་བཅོམ་ལྡན་འདས་ཤཱཀྱ་ཐུབ་པ་བདག་གིས་ཡི་རང་མཛད་པར་
མ་ཟད། ཕྱོགས་བཅུའི་དེ་བཞིན་གཤེགས་པ་རྣམས་ཐམས་ཅད་ཀྱིས་ཀྱང་རྗེས་སུ་ཡི་རང་
བར་མཛད་དོ། །ཞེས་སྟོན་པ་ཤཱཀྱ་སེང་གེས་དཔལ་གྱི་མགུར་ལས་གསུངས་སོ། །རྩ་བའི་
གསུམ་པ་ཡི་རང་མངོན་པར་བསྟོད་པ་ནི། བཅོམ་ལྡན་འདས་ཀྱིས་དེ་སྐད་ཅེས་སོགས་ཏེ།
འཁོར་རྣམས་སྔར་སྤྱན་རས་གཟིགས་ཀྱིས་བསྟན་པ་འདི་ལས་ལྷག་པའི་ཤེར་ཕྱིན་གྱི་དོན་
ཞིག་ཀྱང་ཡོད་དམ་སྙམ་དུ་ཐེ་ཚོམ་དང་བཅས་པ་ལས། བཅོམ་ལྡན་འདས་ཀྱི་ཞལ་སྔ་ནས་
ལ167



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱོགས་བཅུའི་སངས་རྒྱས་ཀུན་གྱིས་བསྟན་ཀྱང་ཤེར་ཕྱིན་གྱི་དོན་དེ་ཁོ་ན་བཞིན་ཡིན་ཏེ་
གཞན་དུ་མ་ཡིན་ནོ་ཞེས་བཀའ་སྩལ་པ་དང་། དྲི་བ་བྱེད་པ་ཤཱ་རིའི་བུ་དང་། ལན་ལྡོན་པ་
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་
དང་། ཐམས་ཅད་དང་ལྡན་པ་ནི་ཐམས་ཅད་ཡོད་པ་སྟེ། ཡུལ་ཐ་དད་པ་དང་། རིགས་ཐ་
དད་པ་དང་། འགྲོ་བ་ཐ་དད་པ་དང་། གཟུགས་ཐ་དད་པ་དང་། ལོངས་སྤྱོད་ཐ་དད་པ་དང་།
སྐད་རིགས་ཐ་དད་པ་ལ་སོགས་པ་ཐམས་ཅད་དང་ལྡན་པའི་འཁོར་དེ་དག་ཡི་རང་ཞེས་
པའོ། །ཐམས་ཅད་དང་ལྡན་པའི་འཁོར་དེའི་གཙོ་བོ་དང་། ཕལ་བའི་ཁྱད་པར་སྨོས་ན།
ནམ་མཁའ་ལ་སྤྱོད་པའི་ལྷ་དང་། ས་སྟེང་ན་སྤྱོད་པའི་མི་དང་། ས་འོག་ན་སྤྱོད་པའི་ལྷ་མ་
ཡིན་དང་། གནས་གསུམ་ན་སྤྱོད་པའི་དྲི་ཟ་སྟེ། གཙོ་ཆེ་བ་བཞི་པོ་དེ་དག་སྨོས་པའི་འཇིག་
རྟེན་ཕལ་པའི་འཁོར་དཔག་ཏུ་མེད་པ་རྣམས་དགའ་ཞིང་མགུ་ལ་ཡི་རང་སྟེ། སྤྱན་རས་
གཟིགས་ཀྱིས་བཤད་པ་དང་མཐུན་པར་བཅོམ་ལྡན་འདས་ཀྱིས་གསུངས་པ་དེ་ལ། ཡིད་
བརྟན་ཅིང་མངོན་པར་བསྟོད་དེ། ཆེད་ཆེར་འཛིན་པ་དང་ངེས་བཟུང་དུ་བྱེད་དོ། །དེ་ལ་དེ་
བཞིན་གཤེགས་པས་མཐུན་འགྱུར་དེ་བཞིན་མ་གསུངས་ན་ནི། འཁོར་རྣམས་ཀྱང་ཡིད་མ་
ཆེས་པས་དགའ་ཞིང་ཚིམ་པར་མི་འགྱུར་ལ། གདུལ་བྱ་གཞན་སྣང་དང་བསྟུན་ནས་ཤཱ་རིའི་
བུ་ཡང་བདག་གི་དྲི་བ་སྐབས་སུ་མ་བབ་བམ་སྙམ་པ་དང་། སྤྱན་རས་གཟིགས་ཀྱང་བདག་
གིས་ལན་ལེགས་པར་མ་སྟོན་པ་ཡང་སྲིད་སྙམ་དུ་ཞུམ་ཞིང་དོགས་པ་དང་བཅས་པར་
འགྱུར་ན། སྟོན་པས་ལེགས་སོའི་མཐུན་འགྱུར་བཀའ་སྩལ་པས། ཤཱ་རིའི་བུ་ཡང་། རང་ཉིད་
ཀྱི་དྲི་བ་ལེགས་པས་དགའ་བ་དང་། འཕགས་པ་སྤྱན་རས་གཟིགས་ཀྱང་རང་གི་དྲི་ལན་
ལེགས་པོ་བྱུང་བར་ཤེས་ཏེ་མཆོག་ཏུ་དགྱེས་པ་དང་། འཁོར་གཞན་རྣམས་ཀྱང་ཡིད་ཆེས་
ཤིང་ཐེ་ཚོམ་ཆོད་པས། མགུ་ཞིང་ཚིམ་པ་ཐོབ་པ་ཡིན་ནོ། །
ལ168ལ



ཤེར་ཕྱིན་སྙིང་པོའི་མདོའི་ཚིག་འགྲེལ་རྨད་དུ་བྱུང་བ།
ཡང་འདིར་མདོ་སྡེ་ཟབ་མོ་འདི་ནི་འཁོར་ལོ་བར་པའི་མདོར་གཏོགས་པ་ཡིན་ན།
གཞན་སྟོང་གི་དབུ་མ་སྟོན་པར་མི་རིགས་སོ། །ཞེས་དང༌། དེ་སྟོན་ན་བར་མཐའ་གཉིས་
ལ་ཟབ་མི་ཟབ་མེད་པར་འགྱུར་རོ། །ཞེས་སྨྲ་བ་བྱེད་པ་དག་བྱུང་ན་འདི་སྐད་ཅེས་བརྗོད་དེ།
འཁོར་ལོ་གསུམ་ཅར་གྱི་དགོངས་པ་ཡང་གཞན་སྟོང་གི་དབུ་མ་ཡིན་ཅིང་
། དང་པོ་དང་བར་
བ་ནས་ཀྱང་སྒྲས་ཟིན་ལ་གསལ་བར་སྟོན་པའི་ཚིག་ཅི་རིགས་པ་ནི་ཡོད་དོ། །དོན་དམ་
རྣམ་པར་ངེས་པའི་འཁོར་ལོ་ལས་ནི། འཁོར་ལོ་དང་བར་གཉིས་ཀ་ལས་ཆེས་གསལ་ཞིང་
རྒྱས་པ་མ་སྦྱངས་ཤིང་མངོན་དུ་ཕྱུང་བའམ། འབྱམས་ཀླས་པར་གསུངས་པས། འཁོར་ལོ་
གསུམ་ལ་མཆོག་དམན་གྱི་ཁྱད་པར་ཡང་འབྱུང་ཞིང་། དགོངས་པ་གཅིག་པ་ཡང་ཡིན་པས་
སྐྱོན་དེ་གཉིས་མེད་དོ། །
དེ་བས་ན་མདོ་འདིའི་དངོས་བསྟན་ལ། གཞན་སྟོང་ཐུན་མོང་པ་ནི་གསལ་བར་སྟོན་
ཞིང་། ཐུན་མོང་མ་ཡིན་པ་བདེ་བར་གཤེགས་པའི་སྙིང་པོའི་དོན། རྟག་བརྟན་གཡུང་དྲུང་
རྣམ་པ་ཐམས་ཅད་པ་དེ་སྦས་དོན་གྱི་ཚུལ་གྱིས་འཆད་པ་ཡིན་ནོ། །ཤེར་ཕྱིན་སྙིང་པོའི་
མདོའི་ཚིག་འགྲེལ་རྨད་དུ་བྱུང་བ་འདི་ཡང་། རྒྱལ་ཁམས་པ་ཏཱ་ར་ནཱ་ཐས་སྨྲས་པའོ། །གཅིག་
ཞུས། དགེ་ལེགས་འཕེལ།། །།
ལ169



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་
གསལ་བར་བསྟན་པ་བཞུགས་སོ། །
འབྲུག་པདྨ་དཀར་པོ།
བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །ཆོས་ཀྱི་འཁོར་ལོ་སྒྱུར་
སྲས་དེ་ཡུལ་འོས། །ཤེར་ཕྱིན་སྒྱུ་འཕྲུལ་ཆེ་ལོགས་གཉིས་པ་གར། །དེ་ཕྱིར་ཉན་རང་བྱང་
སེམས་ཤཱཀ་རིགས་པ། །བཞེད་དོན་སྒྲུབ་ནུས་དེ་ལ་སུ་མི་འདུད། །ཤེས་རབ་མཆོག་གིས་
དྲིས་པ་ལ། །སངས་རྒྱས་བྱེད་ཡུམ་འདི་རང་དུ། །སྙིང་རྗེ་ཆེན་པོས་མཛུབ་ཚུགས་པར། །
དགའ་མགུར་སྤྱོད་ཐོབ་བདག་སྐལ་བཟང་། །གཙུག་ལག་མཱ་ལ་ཡ་ཡི་དཔལ། །ཤེར་ཕྱིན་
སྦྲུལ་གྱི་སྙིང་པོའི་ལྕམ། །སྲིད་གདུང་གཞོམ་ལ་འགུགས་ངལ་བའི། །ལྷོ་ཕྱོགས་རླུང་བཞོན་
སྨན་པ་བཞིན། །
འདིར་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ། ཚིག་སྤུན་གྱིས་མ་
བསྒྲིབས་པར་རྗེན་ཐེར་སྟོན་པས་སྙིང་པོར་བཞག་པ། བཀའ་བསྡུ་མཛད་པ་རྣམས་ཀྱི་
གླེགས་བམ་ལ་བཀོད་ནས་ཀླུ་རྣམས་ལ་གཏད་པས། ཕྱིས་མི་ཡུལ་དུ་མགོན་པོ་ཀླུ་སྒྲུབ་ཀྱིས་
སྤྱན་དྲངས་པའི་སྡེ་ཚན་དུ་གཏོགས་པ་འདི། དེ་ཉིད་ཀྱི་མན་ངག་རིག་ནས་འཆད་པར་
ལ170ལ



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
འདོད་དོ། །
དེ་ཡང་གླེང་གི་དང་། གླེང་བསླང་ཚུལ། བར་གྱི་མཚམས་སྦྱོར། མཐའི་འཇུག་སྡུད་
རྣམས་ནི་སྟོན་པ་ཉིད་ཀྱིས་གདམས་པ་ཇི་བཞིན་བསྡུ་བ་པོས་བཀོད་པས་དེ་དག་རྗེས་སུ་
གནང་བའི་བཀའོ། །དེའི་དབང་གིས་གླིང་གཞི། །མདོར་བསྟན་དུ་འོས། གླེང་བསླང་ནས་
ལན་རྫོགས་པའི་བར་བྱིན་གྱིས་རློབ་པའི་དངོས་ཀྱི་བདག་རྐྱེན་སྟོན་པ་ཉིད་ཡིན་པས་བྱིན་
གྱིས་བརླབས་པའི་བཀའོ། །དངོས་ཞེས་མ་སྦྱར་ན། འཛམ་བུའི་གླིང་ན་ཆུ་འབབ་པ་ཇི་
སྙེད་པ་ཀླུ་མ་དྲོས་པའི་མཐུ་ཡིན་པ་དཔེར་མཛད་ནས་སངས་རྒྱས་ཀྱི་ཉན་ཐོས་རྣམས་ཀྱི་
ཆོས་ཅི་སྟོན་པ་ཐམས་ཅད་རྒྱལ་བའི་བྱིན་རླབས་ཡིན་པར་གསུངས་པ་གཉིས་མཚམས་མི་
ཕྱེད་པའི་སྐྱོན་དུ་འགྱུར་རོ། །ལེགས་སོ་ནས་ཡི་རང་ངོའི་བར་ནི་ཚངས་པའི་དབྱངས་ཉིད་
ཀྱིས་བཤད་པས་ཞལ་ནས་གསུངས་པའི་བཀའོ། །
དེ་བས་ན་བར་མ་རྒྱས་བཤད། འདི་དོན་བསྡུར་ཡོད་པ་བཞིན་མདོར་བསྟན། རྒྱས་
པར་བཤད། དོན་བསྡུ་བ་གསུམ་ལས། དང་པོ་ནི། འདི་སྐད་བདག་གིས་ཐོས་པའི་དུས་
གཅིག་ན་ཞེས་པ་དུས་འཆད་པ་ཡིན་ལ། འདི་སྐད་ཀྱིས་བཤད་བྱ་རིལ་པོ་བསྡུས་པ་སྟེ།
དེས་ན་དེའི་ལེགས་སྦྱར་ལ་ཨེ་ཝཾ་ཞེས་བྱུང་། ཡི་གེ་དེ་གཉིས་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་པོ་ཐམས་ཅད་ཀྱི་ཕ་དང་མར་གསུངས་པ་ཡིན་ནོ། །བཅོམ་ལྡན་འདས་དེ་ནི་སྟོན་པ། རྒྱལ་
པོའི་ཁབ་བྱ་རྒོད་ཕུང་པོའི་རི་ལ་གནས། དགེ་སློང་གི་དགེ་འདུན་ཆེན་པོ་དང་། བྱང་ཆུབ་
སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ་འཁོར། དེ་དག་རེ་རེ་ཡང་
བསམ་གྱིས་མི་ཁྱབ་པའི་ཕྱིར་ཕྱོགས་གཅིག་གིས་བཤད་དུ་མི་རུང་ངོ་། །དེའི་ཕྱིར་ཕུན་སུམ་
ཚོགས་པ་ཞེས་བྱའོ། །དགེ་སློང་གི་དགེ་འདུན་ཞེས་པའི་ཁོངས་ན་རང་རྒྱལ་སློབ་པ་དག་ཉན་
ཐོས་ཀྱི་ཚུལ་དུ་གནས་པས་དངོས་ཀྱི་འཁོར་ལ་རིགས་ཅན་གསུམ་ཚང་བ་སྟེ། ཉན་རང་
ལ171ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱམས་སེམས་ཐམས་ཅད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱ་བ་དང་། ལ་
ལ་རང་བྱང་ཆུབ་ཏུ་སེམས་བསྐྱེད་དོ་ཞེས་འབྱུང་བས་ཀྱང་ཤེས་པར་ནུས་སོ། །
དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་པའི་ཆོས་ཀྱི་རྣམ་གྲངས་ཀྱི་ཏིང་ངེ་
འཛིན་ལ་སྙོམས་པར་ཞུགས་སོ། །ཟབ་མོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་
སྟེ། སངས་རྒྱས་ནི་བཞེད་པས་འཇུག་པ་ཡིན་པས་མེ་བུས་ན་དུ་བ་འཐུལ་བ་བཞིན་དུ་
གདུལ་བྱ་དག་ལ་དེ་བར་ཆད་མེད་པར་སྣང་བས་ན་ཟབ་མོ་སྣང་བ་ཞེས་བྱའོ། །
གཉིས་པ་ལ། གླེང་བསླང་ལུས་དང་། དྲི་བ་དང་ལན་ཡན་ལག་རྒྱས་བཤད་ཀྱི་ཚུལ་
དུ་བསྟན་པ་གཉིས་ལས། དང་པོ་ནི། ཡང་དེའི་ཚེ་བྱང་ཆུབ་སེམས་དཔའ་སེམས་དཔལ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་
སྤྱོད་པ་ཉིད་ལ་རྣམ་པར་བལྟ་ཞིང་། དེ་ནི་ཤེས་རབ་ཀྱི་ཆོས་ཐམས་ཅད་རབ་ཏུ་མི་གནས་
པར་སྦྱོང་བ་ཡིན་ནོ། །ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་ལྟའོ། །
སྙིང་རྗེས་སྒྱུ་མ་ཙམ་དུ་ལམ་དུ་འཁྱེར་བ་བསྟན་ཏེ། འདིའི་མན་ངག་ཀམ་པ་ལའི་ཡུམ་གྱིས་
མཛད་པ་ལས། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་ཀུན་ནས་ཉོན་མོངས་པ་དང་རྣམ་
པར་བྱང་བའི་སྒོ་ནས་ཤེས་པར་བྱས་ནས། དེ་ཁོང་དུ་ཆུད་པར་བྱ་བ་ཡིན་ནའང་། ཕལ་ཆེ་
བའི་སྤྱོད་ཡུལ་མ་ཡིན་པས་ཞེས་གསུངས་པའི་ཕྱིར་རོ། །
དེ་ནས་སངས་རྒྱས་ཀྱི་མཐུས། ཚེ་དང་ལྡན་པ་ཤཱ་རིའི་བུས། སྤུས་རས་གཟིགས་དེ་
ལྟར་ལྟ་བ་ཤཱ་རིའི་བུས་ཤེས་པ་སངས་རྒྱས་ཀྱི་མཐུ་ཡིན་ནོ་ཞེས་སྟོན་པ་སྟེ། གཞན་ཉན་
ཐོས་དག་གིས་བྱང་ཆུབ་སེམས་དཔའི་གནས་སྐབས་གཞལ་བར་མི་ནུས་པས་སོ། །དེ་ལྟར་
ཤེས་ནས་སྤྱོད་པ་དེ་ཞིབ་མོར་དྲི་བའི་འདོད་པ་སྐྱེས་པ་ཡིན་ནོ། །
གཉིས་པ་ལ། དྲི་བ་འགོད་པ་དང་། ལན་གྱིས་རྒྱས་པར་བཤད་པའོ། །དང་པོ་ནི།
ལ172



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
འདི་སྐད་ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས། ཇི་ལྟར་བསླབ་པར་བྱ། དེ་སྐད་ཅེས་
སྨྲས་པ་དང་།
གཉིས་པ་ལ། ལྟ་བའི་གནད་མིག་གིས་ལྟ་བ་ལྟ་བུ། སྒོམ་པའི་གནད་གོམ་པ་དོར་བ་
ལྟ་བུ། འབྲས་བུའི་གནད་འདོད་སར་བརྟོལ་བ་ལྟ་བུ། སྤྱོད་པའི་གནད་གསེང་ལམ་ལྟ་བུར་
བཤད་པ་ལས། དང་པོ་ནི། རྣམ་པར་ཐར་པའི་སྒོ་གསུམ་གྱིས་བསྟན་ཏེ། ངོ་བོ་སྟོང་པའི་
ཚུལ་གྱིས་སྟོང་ཉིད་ཀྱི་རྣམ་པར་ཐར་པ། རྒྱུས་སྟོང་པའི་ཚུལ་ཀྱིས་མཚན་མ་མེད་པའི།
འབྲས་བུས་སྟོང་པའི་ཚུལ་གྱིས་སྨོན་པ་མེད་པའི་རྣམ་པར་ཐར་པ་བཤད་ལ། དེ་ལས་དང་
པོ་ནི། བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཚེ་
དང་ལྡན་པ་ཤཱ་ར་དྭ་ཏིའི་བུ་ལ་འདི་སྐད་ཅེས་སྨྲས་སོ། །མའི་མིང་ཤྭ་རི་ཀ །དེའི་བུ་ཡིན་
པས་ཤྭ་རིའི་བུ། ཤཱ་རི་དྭ་ཏིའི་རིགས་ལས་འཁྲུངས་པས་དེའི་བུ། དེས་ན་ཕྱོགས་གཅིག་ངོ་
ཤེས་པས་ཅིག་ཤོས་མི་བསུབ་བོ། །ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་
རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས། འདིས་གདུལ་བྱ་
བསྟན་ཏེ། རིགས་ཅན་གཞན་གཉིས་ཀྱང་མཐར་འདི་ལ་སློབ་དགོས་མོད་ཀྱང་རེ་ཞིག་མ་
ཡིན་པས། རིགས་ནི་བླ་ན་མེད་པའི་བྱང་ཆུབ་སེམས་བསྐྱེད་པའི་ཐེག་པ་ཆེན་པོའོ། །གང་
ལ་ལ། དེའི་ཡང་ཐམས་ཅད་མ་ཡིན་ཏེ། ལམ་གྱི་ཤེས་པའི་ས་པ་དག་གོ། །
ཆོས་རབ་ཏུ་རྣམ་པར་འབྱེད་པའི་བློ་གྲོས་ཀྱིས། ཆོས་ཐམས་ཅད་རབ་ཏུ་མི་གནས་
པར་སྦྱངས་པ་ནི་འདིར་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་དུ་གཟུང་ངོ་། །ཟབ་མོའི་སྤྱོད་
པ་ནི་གསེར་འོད་དམ་པ་ལས། རིགས་ཀྱི་ལྷ་མོས་བཅོམ་ལྡན་འདས་ལ་གསོལ་པ།
༤173



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདགདང་གཞན་ལ་ཕན་གདགས་ཕྱིར། །བྱང་ཆུབ་སེམས་དཔའ་རྣམས་ཀྱིས་ནི། །འཁོར་བ་
མྱ་ངན་འདས་བྲལ་བའི། །བྱང་ཆུབ་སྤྱོད་པ་ཇི་ལྟར་སྤྱད། །དེ་ནས་བཅོམ་ལྡན་ཀྱིས་རིགས་
ཀྱི་ལྷ་མོ་ལ་འདི་སྐད་ཅེས་བཀའ་སྩལ་ཏོ། །ལྷ་མོ། ཆོས་ཀྱི་དབྱིངས་ལ་གནས་ཏེ་བྱང་ཆུབ་
ཀྱི་སྤྱོད་པ་སྤྱད་པས་ན་མཉམ་པ་ཉིད་ལ་ནན་ཏན་དུ་བྱའོ། །དེ་སྐད་ཅེས་བཀའ་སྩལ་པ་དང་
ཞེས་གསུངས་པ་དེའོ། །རབ་ཏུ་མི་གནས་པར་སྦྱངས་པ་དེ་ཡང་། མེས་བུད་ཤིང་ཐལ་བར་
བཏང་བ་ལྟ་བུ་མ་ཡིན་ཏེ། ཆོས་ཐམས་ཅད་གཟོད་མ་ནས་ཞི་བ་ཡིན་པས་གཞི་ཇི་ལྟར་
གནས་པ་ལམ་དུ་དེ་ལྟར་འཁྱེར་བས་འབྲས་བུ་ཇི་ལྟ་བ་མངོན་དུ་འགྱུར་བའོ། །དེའི་ཕྱིར་
ཤེར་ཕྱིན་དེ་ཡང་། རང་བཞིན། ལམ། འབྲས་བུ་གསུམ་དུ་བཞག་སྟེ། མགོན་པོ་ཀླུ་སྒྲུབ་
ཀྱིས་འདི་ཉིད་སྒྲུབ་ཐབས་སུ། དུས་གསུམ་རྒྱལ་བ་ཀུན་གྱི་གཞི་ཡིན་ལམ་ཡིན་འབྲས་
བུའང་དེ། །ཤེས་རབ་མི་དམིགས་ཤེས་རབ་སྙིང་པོ་ཞེས་གསུངས་པས་སོ། །
འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་རང་བཞིན་གྱིས་སྟོང་པ་
ཡང་དག་པར་རྗེས་སུ་ལྟའོ། །ཕུང་པོ་ནི་སྤུངས་པ་སྟེ་དུ་མ་ཚོགས་པའི་བརྡའོ། །དེ་ཡང་
འཆད་པར་འགྱུར་བ་ལྟར་ལྔར་ཕྱེ་ལ། དངོས་པོ་དམིགས་སུ་རུང་བ་ནི་དེ་དག་ཏུ་ཟད་དོ། །
དེ་དག་ད་ལྟར་ཡོད་ཕྱིས་རྐྱེན་གྱིས་ཞིག་པ་ལྟ་བུའི་སྟོང་པ་མ་ཡིན་པས་རང་བཞིན་གྱིས་
སྟོང་པ་ཞེས་སྦྱར། དེ་ཡང་ཆོས་ཐམས་ཅད་ཀྱི་རང་བཞིན་ནི་རབ་ཏུ་མི་གནས་པ་ཡིན་པས།
རབ་ཏུ་མི་གནས་པས་དེ་དག་སྟོང་སྟེ། འཇུག་པར། གང་ཕྱིར་དེ་ཡི་རང་བཞིན་དེ། །ཡིན་
ཕྱིར་མིག་ནི་མིག་གིས་སྟོང་། །ཞེས་པས་སོ། །དེ་ལྟར་མདོར་བསྟན་ནས་ཞིབ་མོར་འཆད་
པའི་ཕྱིར་གཟུགས་སྟོང་པའོ། །ཆོས་མངོན་པར། གཟུགས་སུ་རུང་བ་ནི་གཟུགས། དེ་དུ་མ་
སྤུངས་པ་གཟུགས་ཕུང་དུ་བཞག་པས་ན། གཟུགས་ཀྱི་ཕུང་པོ་དེ་ཐམས་ཅད་ངོ་བོས་
པས་དེ་དག་གིས་སྟོང་པ་ཉིད་དོ། །རང་བཞིན་ནམ་ངོ་བོ་དེ་ཉིད་གཟུགས་སུ་སྣང་བས་སྟོང་
~174



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
པ་ཉིད་གཟུགས་སོ། །དེའི་ཕྱིར་གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་
ལས་ཀྱང་གཟུགས་གཞན་མ་ཡིན་ནོ། །དེ་ཡང་དཔེས་བཤད་ན། སྣོད་དག་པར་ཞོ་གཙང་
མ་བླུགས་པ་རྒན་མོ་མིག་རབ་རིབ་ཀྱིས་ཁེབས་པ་ལ་བྱིན་ན། དེས་དེ་སྐྲ་ཤད་ཀྱིས་གང་
བར་མཐོང་སྟེ་སེལ་བར་རྩོམ་མོ། །མིག་དག་པས་དེ་ཉིད་དུ་སྐྲ་ཤད་མ་མཐོང་ནས་བརྡ་སྤྲོད་དོ། །
དེ་ཉིད་ཀྱང་མིག་ནད་དག་པ་ན་སྐུ་ཤད་གཅིག་ཀྱང་མི་སྣང་ངོ་། །དེ་ལས་གཟུགས་ངོ་བོ་སྟོང་
པ་ནི། ཞོ་གཙང་མར་མཐོང་བས་སྐྲ་ཤད་མི་རྙེད་པ་ལྟ་བུ། རང་བཞིན་གཟུགས་སུ་སོང་བ་
ནི། རབ་རིབ་ཅན་ལ་ཞོ་གཙང་མ་དེ་ཁ་སྐྲ་ཤད་ཅན་དུ་སྣང་བ་ལྟ་བུ། གཟུགས་ལས་སྟོང་པ་
དང་སྟོངས་པལས་གཟུགས་གཞན་མ་ཡིན་ནོ། །ཞོ་གཙང་མ་དེ་ལས་སྐྲ་ཤད་ཅན་ནམ། དེ་
ལས་ཞོ་གཙང་མ་ལོགས་སུ་མི་རྙེད་པ་ལྟ་བུའོ། །དེའི་ཕྱིར་སྟོན་པ་ཀུན་ནས་ཉོན་མོངས་
པའི་ངོ་བོ་ཉིད་ཤེས་པ་དེའི་རྣམ་པར་བྱང་བ་ཞེས་གསུངས་སོ། །རབ་ཏུ་མི་གནས་པ་དེ་
མཐོང་ན་དམིགས་པ་ཐམས་ཅད་ལ་སྡོད་པའི་གླགས་མེད་དེ། དེ་ལྟར་ཡང་དག་པར་མཐོང་
བ་དེ་ཁ་ཐར་པ་དང་ཐམས་ཅད་མཁྱེན་པའོ། །
དེ་བཞིན་དུ། ཚོར་བ་དང་། ཉམས་སུ་མྱོང་བ་ནི་ཚོར་བ་སྟེ། དེའི་ཕུང་པོ་ཡང་། རང་
བཞིན་གྱིས་སྟོང་ངོ་། །སྟོང་པ་ཉིད་དེ་ཚོར་བའི་ཕུང་པོའོ། །ཚོར་བ་ལས་སྟོང་པ་ཉིད་གཞན་
མ་ཡིན། སྟོང་པ་ཉིད་ལས་ཀྱང་ཚོར་བ་གཞན་མ་ཡིན་ནོ། །འདུ་ཤེས་དང་། མཚན་མར་
འཛིན་པ་འདུ་ཤེས་ཏེ། དེའི་ཕུང་པོ་དང་། འདུ་བྱེད་རྣམས་དང་། སེམས་མངོན་པར་འདུ་
བྱེད་པ་ནི་འདུ་བྱེད་དང་། དེ་ནི་རབ་ཏུ་མང་བས་རྣམས་སྒྲ་སྦྱར་ལ། རྣམ་པར་ཤེས་པ་
རྣམས་སྟོང་པའོ། །རྣམ་པར་རིག་པས་རྣམ་པར་ཤེས་པ་སྟེ། དེའི་ཕུང་པོ། དེ་ཐམས་ཅད་ལ་
གཞི་སྦྱར་ནས་ཤེས་པར་བྱའོ། །
ཤཱ་རིའི་བུ་དེ་ལྟར་ཆོས་ཐམས་ཅད་སྟོང་པ་ཉིད་དེ། དེ་དག་ཀྱང་གསེར་འོད་ཀྱི་སྔར་
，
175



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀྱི་འཕྲོར། རིགས་ཀྱི་ལྷ་མོ་བཅོམ་ལྡན་འདས་ལ་འདི་སྐད་ཅེས་གསོལ་ཏེ། །བཅོམ་ལྡན་
འདིས་ཇི་ལྟར་ན་ཆོས་ཀྱི་དབྱིངས་ལ་གནས་ཏེ་བྱང་ཆུབ་སྤྱད་པ་སྤྱོད་ཅིང་མཉམ་པ་ཉིད་ལ་
ནན་ཏན་དུ་བགྱི་བ་ལགས། ལྷ་མོ་དེ་ནི་ཕུང་པོ་ལྔ་ལ་ཆོས་ཀྱི་དབྱིངས་སུ་འདོགས་ཏེ། ཆོས་
ཀྱི་དབྱིངས་ནི་ཕུང་པོ་ལྔ་ཉིད་དོ། །ཞེས་གསུངས་སོ། །སྟོན་པས་ཆོས་ཅན་རེ་རེའང་།
མཚན་ཉིད་གསུམ་དུ་ཕྱེ་བ་སྟེ་བསྟན་པའི་སྐབས་སུ། ཀུན་བརྟགས་པའི་གཟུགས་གསུངས་
པ་དེ་སྐྲ་ཤད་ལྟ་བུ། རྣམ་པར་བརྟག་པའི་གཟུགས་ཞོ་དང་དེ་འདྲེས་མར་མཐོང་བ། ཆོས་
ཉིད་ཀྱི་གཟུགས་ནི་ཞང་མ་ལྟ་བུ། གཟུགས་དང་དེའི་རང་བཞིན་མ་ཕྱེ་བ། དེ་དུས་ཀྱི་གདུལ་
བྱས་ཞིབ་མོ་བཟོད་པས་ཡིན། འདིར་དེ་ཕྱེ་བ་ཆོས་ཉིད་ཀྱི་ཚེ་གཟུགས་བཞག་ཏུ་མེད་དོ། །
མཚན་ཉིད་མེད་པ། མཚན་ཉིད་གཉིས་ལས། དངོས་པོ་དག་གི་མི་རྟག་པ་ལ་
སོགས་པའི་སྤྱིའི་མཚན་ཉིད། འདིས་གཟུགས་རྟག་ཅེས་རྟོག་ན་མཚན་མར་འགྱུར་བར་མ་
ཟད་གཟུགས་མི་རྟག་གོ་ཞེས་བརྗོད་པའང་མཚན་མའོ། །དེས་ན་གཟུགས་རྟག་པ་དང་མི་
རྟག་པར་མི་དམིགས་པ་དེས་སྤྱིའི་མཚན་ཉིད་མེད་པ་ཞེས་བྱའོ། །གཟུགས་སུ་རུང་བ་ལ་
སོགས་པ་ནི་རང་གི་མཚན་ཉིད་དེ། གཟུགས་བཞག་ཏུ་མེད་པས་དེར་རུང་མ་བྱུང་། ཞོ་
གཙང་མ་སྐྲ་ཤད་ཅན་དུ་ཤར་བའི་ཚེ་ཞོ་ལ་སྐྲ་ཤད་ཡོད་མ་མྱོང་བ་བཞིན། སྟོང་པ་ཉིད་ཕུང་
པོ་ལྟར་བཞག་པའི་ཚེ་ཡང་ཕུང་པོ་ལྟར་མ་སོང་། སོང་ན་ཕུང་པོ་ལྔ་མི་སྣང་བར་འགྱུར་བ་ལྟར་
སྟོང་པ་ཉིད་ཀྱང་ཆད་པར་འགྱུར་རོ། །གལ་ཏེ་སྟོང་ཉིད་གཞན་ལ་ཕུང་པོ་ལྔ་དེ་ལ་དྲི་མ་
འབགས་པ་ལྟ་བུ་འདོད་ན་རྟག་པར་འགྱུར་རོ། །དེས་རང་གི་མཚན་ཉིད་ཀྱིས་ཀྱང་སྟོང་
པོས་མཚན་ཉིད་མེད་པ་ཞེས་བྱའོ། །གསེར་འོད་ཀྱི་འཕྲོས་སུ་ཕུང་པོ་ལྔ་ཡང་བརྗོད་དུ་མེད་
པ། ཕུང་པོ་ལྔ་མ་ཡིན་པ་ཡང་བརྗོད་དུ་མེད་པ་སྟེ། དེ་ལ་ཆོས་ཀྱི་དབྱིངས་དེ་ཉིད་ཕུང་པོ་ལྔ་
ཡིན་པ་ནི་ཚད་པར་འགྱུར་རོ། །
ལ176



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བོར་བསྟན་པ།
གལ་ཏེ་ཕུང་པོ་ལྔ་ལ་གཞན་པར་འདོད་ན་ནི་རྟག་པར་འགྱུར་རོ། །མཚན་མ་གཉིས་
དང་བྲལ་བ། མཐའ་གཉིས་ལ་མི་གནས་པ། བལྟར་མེད་པ་བལྟ་བར་བྱ་བ་ལས་འདས་པ།
མིང་དང་མཚན་མ་མེད་པ་དེ་ནི་ཆོས་ཀྱི་དབྱིངས་ཞེས་བརྗོད་དོ། །ཞེས་གསུངས་སོ། །མ་
སྐྱེས་པ། ཕུང་པོ་ལྔ་པ་དེ་བདག་དང་གཞན་དང་གཉིས་ཀ་དང་རྒྱུ་མེད་པ་ལས་སྐྱེད་པས་
སྟོང་པ་སྟེ། གསེར་འོད་ཀྱི་འཕྲོས་སུ། །རིགས་ཀྱི་ལྷ་མོ། ཕུང་པོ་ལྔ་ལ་ཆོས་ཀྱི་དབྱིངས་སུ་ཇི་
ལྟར་གདགས་ཞེ་ན། ཕུང་པོ་ལྔ་པོ་དེ་ནི་རྒྱུ་དང་རྐྱེན་གྱིས་མ་སྐྱེས་པ་སྟེ། དེ་ཡང་གལ་ཏེ་རྒྱུ་
དང་རྐྱེན་ལས་སྐྱེ་བ་ཞིག་ཡིན་ན་ནི། སྐྱེས་ཟིན་པ་སྐྱེ་འམ། མ་སྐྱེས་པ་སྐྱེ་ཞེས་བྱ། གལ་ཏེ་
སྐྱེས་ཟིན་པ་སྐྱེ་ན་ནི་རྒྱུ་དང་རྐྱེན་ཀྱང་མི་དགོས་པར་རིགས་སོ། །གལ་ཏེ་མ་སྐྱེས་པ་སྐྱེ་ན་ནི་སྐྱེ་
བ་དམིགས་སུ་མེད་པར་འགྱུར་རོ། །དེ་ཅིའི་ཕྱིར་ཞེ་ན། གང་མ་སྐྱེས་པའི་ཆོས་རྣམས་ནི་
ཡོད་པ་མ་ཡིན་པས། མིང་མེད་པ། མཚན་མ་མེད་པ། གཞལ་བ་དང་། དམིགས་པ་མེད་པ་
དང་། དཔེར་བྱས་པ་བརྗོད་དུ་མེད་པ་སྟེ་རྒྱུ་དང་རྐྱེན་གྱིས་བསྐྱེད་པར་བྱ་བ་མ་ཡིན་ནོ།
ཞེས་སོ། །མ་འགག་པ་དུས་གསུམ་དུ་མ་གྲུབ་ཅིང་མི་སྐྱེ་བ་དེའི་ཕྱིར་འགག་པས་སྟོང་པ་སྟེ།
གསེར་འོད་ཀྱི་འཕྲོས་སུ། རིགས་ཀྱི་ལྷ་མོ། དཔེར་ན་རྔའི་སྒྲ་ནི་ཤིང་དང་ཀོ་བ་དང་ལག་པ་
ལ་བརྟེན་ཏེ་སྒྲ་འབྱུང་མོད་ཀྱི། རྔའི་སྒྲ་དེ་ནི་འདས་པ་ཡང་སྟོང་། མ་འོངས་པ་ཡང་སྟོང་། ད་
ལྟར་གནས་པ་ཡང་སྟོང་སྟེ། རྔ་སྒྲ་དེ་ནི་ཤིང་ལས་མ་བྱུང་། ཀོ་བ་དང་ལག་པ་ལས་ཀྱང་མ་
བྱུང་། དུས་གསུམ་གྱིས་མ་སྐྱེས་པས་མི་སྐྱེ་བ་སྟེ། གང་གི་སྐྱེ་བ་དེ་ནི་འགོག་པའོ། །གང་མི་
འགོག་པ་དེ་ནི་གང་ནས་ཀྱང་མ་འོངས་པའོ། །གང་ནས་ཀྱང་མ་འོངས་པ་དེ་ནི་གང་དུ་ཡང་
མི་འགྲོ་བའོ། །ཞེས་སོ། །དྲི་མ་མེད་པ། ཕུང་པོ་ལྔ་དང་སྟོང་པ་ཉིད་ཐ་དད་པས་སྟོང་ངོ་། །
དྲི་མ་དང་བྲལ་བ་མེད་པ། དེ་གཉིས་དོན་གཅིག་ཡིན་པས་སྟོང་ངོ་། །
དེ་གསེར་འོད་ཀྱི་འཕྲོས་སུ། གང་དུ་ཡང་མི་འགྲོ་བ་དེ་ནི་རྟག་པ་དང་ཆད་པ་མ་ཡིན་
~177



ཐར་ལམ་གསལ་སྒྲོན་ལས་ རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པས་གཅིག་པ་མ་ཡིན། ཐ་དད་པ་ཡང་མ་ཡིན་ནོ། །དེ་ཅིའི་ཕྱིར་ཞེ་ན། གལ་ཏེ་གཅིག་པ་
ཡིན་ན་ཆོས་ཀྱི་དབྱིངས་དང་ཐ་མི་དད་པས། འོ་ན་ནི་བྱིས་པ་སོ་སོ་སྐྱེ་བོ་རྣམས་ཀྱིས་ཀྱང་
དོན་དམ་པའི་བདེན་པ་མངོན་དུ་གྱུར་ནས་མྱ་ངན་ལས་འདས་པའི་བདེན་པ་དམ་པ་ཐོབ་
པར་འགྱུར་བ་ཞིག་ན། དེ་ལྟ་མ་ཡིན་པས་དེ་གཅིག་མ་ཡིན་ནོ། །གལ་ཏེ་ཐ་དད་པ་ཡིན་ན་
ནི། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་སྤྱོད་པ་དང་མཚན་མ་དེ་ཉིད་འཛིན་
པ་ཡིན་པས་རྣམ་པར་གྲོལ་བར་མི་འགྱུར་ཞིང་། ཉོན་མོངས་པའི་འཆིང་བ་དང་མ་བྲལ་བས་
དེ་བླ་ན་མེད་པའི་བྱང་ཆུབ་ཏུ་འཚང་མི་རྒྱའོ། །དེ་ཅིའི་ཕྱིར་ཞེ་ན། འཕགས་པ་རྣམས་ནི་འདུ་
བྱེད་པ་དང་། འདུ་བྱེད་མ་ཡིན་པ་ཡང་དག་པའི་ངོ་བོར་གཅིག་པའི་ཕྱིར་ཐ་དད་པ་མ་ཡིན་
ནོ། །ཞེས་གསུངས་པས། འདིས་མ་རྟོགས་པ་ལ་དེ་ཁ་འཁྲུལ་བ་དང་། རྟོག་ན་དེ་ཁ་སྟོང་པ་
ཉིད་དུ་བཤད་པ་སྟེ། དམིགས་པ་ལ་བརྟེན་ནས་རབ་ཏུ་མི་གནས་པ་ལ་རྩལ་སྦྱོང་དགོས་
པའོ། །དེའི་ཕྱིར་རྣམ་རྟོག་ཆོས་སྐུ་ཞེས་པའི་ཆོས་སྐད་ཀྱི་དོན་ས་དེ་ནའོ། །བྲི་བ་མེད་པ།
ཕུང་པོ་ལྔ་འབྲི་བ་ནི་མཛད་པ་སྟེ་མེད་པའི་མཐའོ། །མེད་པས་སྟོང་པའི་ཕྱིར་མཐའ་དེ་དང་
བྲལ་ལོ། །གང་བ་མེད་པའོ། །གང་བ་ནི་འཕེལ་བའམ་རྫོགས་པ་སྟེ་ཡོད་པའི་མཐའོ། །
དེས་སྟོང་པ་སྟེ་ཡོད་པ་མ་ཡིན་པས་སོ། །དེ་ལྟར་ཡང་གསེར་འོད་ཀྱི་འཕྲོས་སུ། དེ་བས་ན་
ཕུང་པོ་ལྔ་པོ་དེ་ནི་ཡོད་པ་ཡང་མ་ཡིན། མེད་པ་ཡང་མ་ཡིན། རྒྱུ་དང་རྐྱེན་གྱིས་བསྐྱེད་
པའང་མ་ཡིན། རྒྱུ་དང་རྐྱེན་མེད་པ་ལས་སྐྱེས་པ་ཡང་མ་ཡིན། ཚིག་གིས་ཐོག་ཏུ་མི་ཕེབས་
པ། མིང་དང་མཚན་མ་མེད་པ། རྒྱུ་དང་རྐྱེན་མེད་པ། དཔེས་བསྟན་དུ་མེད་པ། ཐོག་མ་
དང་མཐའ་མར་དབེན་པ། རང་གི་ངང་གིས་སྟོང་པ་སྟེ། དེ་ནི་འཕགས་པ་རྣམས་ཀྱིས་
མཁྱེན་པར་བྱ་བ་ཡིན་གྱི། གཞན་གྱི་སྤྱོད་ཡུལ་དུ་མ་གྱུར་པའོ། །དེ་བས་ན་ཕུང་པོ་ལྔ་ལ་
ཆོས་ཀྱི་དབྱིངས་སུ་འདོགས་སོ་ཞེས་གསུངས་སོ། །
ལ178ལ



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
ཤཱ་རིའི་བུ་དེ་ལྟ་བས་ན། སྟོང་པ་ཉིད་གཟུགས་མེད། ཚོར་བ་མེད། འདུ་ཤེས་མེད།
འདུ་བྱེད་རྣམས་མེད། རྣམ་པར་ཤེས་པ་མེད་དོ། །མཚན་མ་དེ་དང་མེད་པའི་རྒྱུ་མཚན་ཡང་
གཉིས་ཏེ། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད། ནང་གི་སྐྱེ་
མཆེད་དྲུག་མེད་པས་དང་། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་
མེད་དོ། །ཕྱིའི་སྐྱེ་མཆེད་དྲུག་མེད་པས་སོ། །དེ་ལྟར་སྐྱེ་མཆེདབཅུ་གཉིས་པོ་དེ་ནི་མཚན་མ་
རྣམས་སྐྱེ་བའི་གོ་འབྱེད་མཁན་ཡིན་པས། དེ་དག་མི་དམིགས་པས་མཚན་མ་ཡོད་པའི་
སྐབས་མེད་པས་སོ། །དེ་སྐྱེ་སྒོ་ཡིན་པའང་མིག་དང་གཟུགས་ལ་བརྟེན་ནས་མིག་གི་རྣམ་
པར་ཤེས་པ་འབྱུང་བ་སོགས་ཀྱིས་གཏན་ལ་ཕབ་བོ། །
རྒྱུ་མཚན་གཉིས་པ། མིག་གི་ཁམས་མེད་པ་ནས། ནས་ཞེས་པས། ལྷག་མ་དག་
འདྲེན་པ། ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་མེད་དོ། །
བར་ཞེས་པས་བཅུ་དྲུག །དེ་ལྟར་ཁམས་བཅོ་བརྒྱད་དེ་ནང་གི་དྲུག ། ཕྱིའི་དྲུག ། རྣམ་
པར་ཤེས་པའི་དྲུག་གོ། །དེ་དག་མཚན་མ་རྣམས་ཀྱི་ས་བོན་ནམ། རིགས་སམ་རྒྱུ་དྲུག་པོ་
ཡིན་ལ། དེ་དག་མེད་པས་རྒྱུ་མེད་པས་འབྲས་བུ་མི་སྲིད་པའི་དོན་གྱིས་སོ། །དེས་ན་སྐྱེ་
མཆེད་ཞིང་ས་ལྟ་བུ། ཁམས་ས་བོན་ལྟ་བུ་མེད་པས་མཚན་མ་མྱུ་གུ་ལྟ་བུར་མི་དམིགས་པ་
འདི་རྣམ་པར་ཐར་པའི་སྒོ་མཚན་མ་མེད་པ་ཞེས་བྱའོ། །
མ་རིག་པ་མེད། དེ་ནི་རྟེན་འབྲེལ་ཡན་ལག་བཅུ་གཉིས་ཀྱི་ཐོག་མ་སྟེ། དེ་རབ་ཏུ་མི་
གནས་པས། མ་རིག་པ་ཟད་པ་མེད་པ་ན། དེའི་ཟད་པ་དང་མི་སྐྱེ་བ་ཤེས་པ་མེད་ལ་ལྷག་
མ་བཅུ་ཡང་དེ་བཞིན་དུ་སྦྱར་ནས། རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ། །འདི་
ནི་ལུགས་འབྱུང་གི་རྟེན་འབྲེལ་མེད་པས་ལུགས་ལས་ཟློག་པ་དེ་ལ་བལྟོས་པ་ཡིན་པའི་
གནད་ཀྱིས་མེད་པར་བསྟན་ནོ། །སྡུག་བསྔལ་བ་དང་། ཀུན་འབྱུང་བ་དང་། འགོག་པ་
ལ179ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་། ལམ་མེད། འཕགས་པའི་བདེན་པ་མི་དམིགས་པར་དང་། ཡེ་ཤེས་མེད། འབྲས་བུ་
གཉིས་སུ་མེད་པའི་ཡེ་ཤེས་ཀྱང་མི་དམིགས་པར་དང་། ཐོབ་པ་མེད། ཐོབ་བྱ་སངས་རྒྱས་
མེད་ལ། དེས་མ་ཐོབ་པ་ཡང་མེད་དེ་ཐོབ་པར་བྱ་བ་ལ་སློབ་པའང་མེད་དོ། །དེའི་ཕྱིར་
འདིས་འབྲས་བུ་མེད་པས། དེ་ཐོབ་བྱའོ་སྙམ་པའི་འདོད་པ་དང་འདུན་པ་མི་དམིགས་པས་
སྨོན་རྒྱུ་མེད་དེའི་ཕྱིར་རྣམ་པར་ཐར་པའི་སྒོ་འདི་ལ་སྨོན་པ་མེད་པ་ཞེས་བྱའོ། །དེ་ཡང་ཡོད་
་པ་དང་མེད་པ་ནི་འགལ་བས། ཡོད་པས་མེད་པ་དང༌། མེད་པས་ཡོད་པ་དགག་ནུས་པའི་
ཕྱིར། འདིར་མེད་ཅེས་གང་གསུངས་པ་དེ་ནི་ཡོད་པ་དགག་པའི་ཕྱིར་བསྟན་ནོ། །འོན་ཀྱང་
ཡོད་པ་མ་ཡིན་ན་མེད་པ་ཡིན་པར་འགྲོ་བ་ལྟ་བུ་ནི་མ་ཡིན་ཏེ། དེ་ལྟ་ན། ཡོད་མིན་མེད་
མིན་ཡོད་མེད་མིན། །གཉིས་ཀའི་བདག་ཉིད་མིན་པའང་མིན། །ཞེས་པ་དང་འགལ་བར་
འགྱུར་རོ། །སྟོང་ཉིད་ཀྱང་ཡོད་པ་བཀག་ཙམ་དེ་ལ་བྱས་ན། སྟོང་པ་ཉིད་མེད་དགག་ཏུ་
འགྱུར་ལ། དེ་ཚད་སྟོང་ཡིན་པས་མི་རུང་ངོ་། །
དེ་ཡང་ཀླུ་སྒྲུབ་ཀྱིས། ཤིན་ཏུ་ཕྲ་བའི་དངོས་ལ་ཡང་། །གང་གིས་ཆད་པར་རྣམ་
བརྟགས་པ། །རྣམ་པར་མི་མཁས་དེ་ཡིས་ནི། །རྐྱེན་ལས་བྱུང་བའི་དོན་མ་མཐོང་། །ཞེས་
གསུངས་པས། སྟོང་ཉིད་དེ་ནི་རྟེན་འབྱུང་ངོ༌། །རྟེན་འབྱུང་གི་དོན་ཡང་རྒྱུ་རྐྱེན་ལས་སྐྱེ་བར་
བྱེད་པ་ནི་ནོར་བ་སྟེ། འདིར་ནི་རྒྱུ་རྐྱེན་ལས་སྐྱེ་བ། དེ་དགག་པ་ལ་གཙོ་བོར་རྟེན་འབྲེལ་
གསུངས་པ་ཡིན་པས་ན། སྟོང་ཉིད་དང༌། རྟེན་འབྲེལ་དང་། དབུ་མའི་བཤུལ་ཞེས་བྱ་བ་
གཅིག་པས། དེ་ཕྱིར་སྟོང་དང་རྟེན་འབྱུང་དག །དབུ་མའི་ལམ་དུ་དོན་གཅིག་པར། །གསུང་
མཆོག་མཚུངས་པ་མེད་པ་ཡི། །ཐུབ་དབང་དེ་ལ་ཕྱག་འཚལ་ལོ། །ཞེས་འཕགས་པ་ཀླུ་སྒྲུབ་
ཀྱིས་སོ། །དེ་དག་ཀྱང་འདིའི་སྒྲུབ་ཐབས་སློབ་དཔོན་དྷ་རི་ཀ་པས་མཛད་པར། གཟོད་ནས་ཞི་
བའི་ཆོས་ཀུན་ནི། །རྐྱེན་དབང་འཁྲུལ་པར་རབ་སྣང་བ། །དེ་ཉིད་ཚེ་ན་ཞི་བ་ཉིད། །ཅེས་
ལ180ལ



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
གསུངས་པས་སོ།། །།
གཉིས་པ་སྒོམ་པའི་གནད་གོམ་པ་དོར་བ་ལྟ་བུ་ནི། ཤཱ་རིའི་བུ། དེ་ལྟ་བས་ན་བྱང་
ཆུབ་སེམས་དཔའ་རྣམས། ཐོབ་པ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་
ཅིང་གནས་ཏེ། དེ་ཡང་གསེར་འོད་ཀྱི་འཕྲོས་སུ། གཞན་ཡང་རིགས་ཀྱི་ལྷ་མོ། གང་རིགས་
ཀྱི་བུའམ་རིགས་ཀྱི་བུ་མོ་ལ་ལ་ཞིག །བླ་ན་མེད་པ་ཡང་དག་པར་རྫོགས་པའི་བྱང་ཆུབ་
དོན་དམ་པ་དང་། ཀུན་རྫོབ་གཞན་དང་གཞན་མ་ཡིན་པར་འདོད་པ་དེ་ནི་དཔག་པར་
དཀའ་སྟེ། འཕགས་པ་དང་ཡ་རབས་རྣམས་ཀྱི་སྤྱོད་ཡུལ་ནི། གཅིག་པ་དང་ཐ་དད་པའི་རང་
བཞིན་མ་ཡིན་ཏེ། ཀུན་རྫོབ་ཀྱང་མ་སྤངས་དོན་དམ་པ་ཡང་བྲལ་བར་མ་གྱུར་པ་དེ་ནི་ཆོས་
ཀྱི་དབྱིངས་ལ་གནས་ཤིང་བྱང་ཆུབ་སེམས་དཔའི་སྤྱོད་པ་སྤྱོད་པའོ། །ཞེས་པས། དམིགས་པ་
ཐམས་ཅད་ཉེ་བར་ཞི་བར་གནས་པ་དེ་ཉིད། གོམས་པར་བྱ་བ་ཡིན་པས་སྒོམ་པ་སྟེ། ཆོས་ཀྱི་
དབྱིངས་ལ་གནས་པའམ། སྣང་བ་མེད་པ་ལ་གནས་པ་ཞེས་བྱའོ། །དེའི་ཕྱིར་ལྟ་བ་ཉིད་
ལས་ལོགས་ན་སྒོམ་པ་མེད་པས་ལྟ་སྒོམ་ཟུང་འཇུག་གོ། །སེམས་ལ་སྒྲིབ་པ་མེད་པས། དེ་
ལས་ལངས་པའི་ཚེ་ཡང་། ལུས་དང་ངག་གི་འདུ་བྱེད་པ་ཡོད་ཀྱང་སེམས་འཁོར་གསུམ་དུ་
རྟོགས་པ་མེད་པས་སྒྱུ་མའི་སྐྱེས་བུ་བྱ་བ་བྱེད་པ་ལྟ་བུ་དེ་ནི་སྤྱོད་པ་སྟེ། དེའི་ཚེ་ལྟ་སྤྱོད་ཟུང་
དུ་འཇུག་གོ། །དེ་ལ་སྒྱུ་མ་ལྟ་བུའི་ཏིང་ངེ་འཛིན་ཞེས་བྱའོ། །སྐྲག་པ་མེད་དེ། དེས་ཁ་བ་ཞུ་
རིམ་གྱིས་ཆུ་རྒྱས་པ་བཞིན་དམིགས་པ་ཇེ་ཉུང་དུ་སོང་། རྣམ་པར་མི་རྟོག་པ་ཇེ་རིང་དུ་གྱུར་
པས་ས་ནས་སར་འགྲོ་བ་ལ་མི་ཞུམ་པའི་ཁར་དཔའ་བས། དེ་ནི་དཔའ་བར་འགྲོ་བའི་ཏིང་
ངེ་འཛིན་ནོ། །བྱང་ཆུབ་སེམས་དཔའ་དེ་ནམ་སྒོམ་པ་ཐ་མ་ལ་གནས་པ་ན། སྔར་གཞོམ་
པར་མ་ནུས་པའི་ཤེས་སྒྲིབ་ཕྲ་མོ་དེ་ཡང་རྨེག་མེད་པར་འཇོམས་པས། དེ་ནི་རྡོ་རྗེ་ལྟ་བུའི་
ཏིང་ངེ་འཛིན་ནོ། །དེ་ལྟར་གསུམ་ཡང་བྱིས་པ་དང་གཞོན་ནུ་དང་དར་མའི་གནས་སྐབས་
ལ181



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟ་བུ་ཡིན་ནོ། །དེ་ཡང་དྷ་རི་ཀ་པས། སྔར་གྱི་འཕྲོས་སུ། ཞི་ཚེ་སྒྱུ་མ་ལྟ་བུར་སྣང་
། །མཐའ་
བཞིར་མི་རྟོག་བྲལ་བར་མིན། །བྱིང་རྒོད་མི་གནས་སེམས་ཉིད་ནི། །འོད་གསལ་ཅིར་ཡང་མི་
སྒོམ་པ། །མཚན་མེད་རྣལ་འབྱོར་ཞེས་པ་གསུངས་སོ།། །།
གསུམ་པ་འབྲས་བུའི་གནད་འདོད་སར་བརྟོལ་བ་ལྟ་བུ་ནི། ཕྱིན་ཅི་ལོག་ལས་ཤིན་
ཏུ་འདས་ནས། མཐོང་བའི་ལམ་མངོན་དུ་བྱས་པའི་དུས་སུ་ནི་ཕྱིན་ཅི་ལོགས་ལས་འདས་
ལ། འདིའི་སྔ་ལོགས་དེ་མ་ཐག་ནས་ནི་ཤིན་དུ་འདས་པ་སྟེ་མ་རིག་པའི་གཉིད་ཐམས་ཅད་
སངས་པའི་དོན་ནོ། །མྱ་ངན་ལས་འདས་པའི་མཐར་ཕྱིན་ཏོ། །སྲིད་པ་དང་ཞི་བ་ལ་མི་
གནས་པས་མི་གནས་པའི་མྱ་ངན་ལས་འདས་པར་ཕྱིན་པ་སྟེ། ཤེས་བྱ་ཐམས་ཅད་ལ་བློ་
རྒྱས་པའི་དོན་ནོ། །དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་སངས་རྒྱས་སོ། །སངས་རྒྱས་ཐམས་ཅད། སངས་རྒྱས་སུ་བྱེད་པའི་ཆོས་
དེ་ལ་བརྟེན་ནས་སངས་རྒྱས་པ་སྟེ། དེའི་ཕྱིར་འདི་སངས་རྒྱས་ཐམས་ཅད་ཀྱི་ཡུམ་ངོ་མའོ། །
དེ་ཡང་སྔ་མའི་འཕྲོས་སུ། ཕ་རོལ་ཕྱིན། །རྒྱལ་བ་ཞི་བར་རབ་གསུངས་པ། །ཞེས་པས་
བསྟན་ནོ།། །།
བཞི་པ་སྤྱོད་པའི་གནད་གསེང་ལམ་ལྟ་བུར་བཤད་པ་ལ། བསྟན། བཤད། བསྡུ་
གསུམ་ལས་དང་པོ་ནི། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། ཕ་རོལ་ཏུ་
ཕྱིན་པ་ཉིད་སྔགས་ཀྱི་ཐེག་པར་སྟོན་པ་སྟེ། སྔགས་ཀྱི་སྤྱོད་པ་རྗེས་སྤྱད་ན། །སྐྱེ་འདི་ཉིད་
ལ་སངས་རྒྱས་འགྱུར། །ཞེས་པའི་དགོངས་པས་སོ། །ལྟ་བ་ནི་ངོ་བོ་ཉིད་གཏན་ལ་ཕབ་
ནས་དམིགས་པ་ཐམས་ཅད་ཞི་བར་བྱེད་པ་སྟེ་སྔར་གྱི་དེའོ། །འདིར་སྤྱོད་པས་དམིགས་པ་
ཉིད་ལྷུར་བླངས། དེས་དམིགས་པ་མེད་པ་བསྒྲུབ་པ་སྟེ། སོ་སོ་སྐྱེ་བོ་དུག་ལྔ་རགས་པོ་ཅན་
ལ182ལ



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
གྱི་བཙན་ཐབས་སུ་དམིགས་པ་ཞི་བར་བྱེད་མི་ནུས་པས། དེ་ལ་ནི། འདི་མཆོག་ཏུ་འགྱུར་
རོ། །དེ་ཡང་ཡུམ་གསུམ་གནོད་འཇོམས་ལས། མ་ན་ནི་ཤེས་པ་ཡིན་ལ། ཏྲ་ཡ་ཞེས་བྱ་བ་ནི་
སྐྱོབ་པ་ཡིན་པར་བཤད་པས་ཤེས་པ་དང་སྙིང་རྗེ་ལ་གསང་སྔགས་ཞེས་བྱ་བར་བརྗོད་དོ། །དེ་
གཉིས་ཀྱི་རྒྱུ་མཐུན་པ་ཡིན་པའི་ཕྱིར་ཡི་གེ་དེ་དག་ལ་ཡང་གསང་སྔགས་ཞེས་བྱའོ། །ཞེས་
དང་། རིག་པ་ཆེན་པོའི་སྔགས་དང་། མ་རིག་པ་སྤོང་བར་བྱེད་པ་དང་། རིག་པ་སྐྱེད་པར་
བྱེད་པའི་ཕྱིར་དེ་ཉིད་ལ་རིག་པ་ཞེས་བྱའོ། །ཞེས་གསུངས། བླ་ན་མེད་པའི་སྔགས།
འཁོར་གསུམ་དུ་རྟོག་པ་ནི། བླ་ན་ཡོད་པ། སྐབས་ཡོད་པ་ཞེས་བྱ། དེ་དང་བྲལ་བས་བླ་ན་
མེད་པའོ། །མི་མཉམ་པ་དང་མཉམ་པའི་སྔགས། སངས་རྒྱས་ཐམས་ཅད་མི་མཉམ་པ་ནི་
གཟུགས་ཀྱི་སྐུ། སངསརྒྱས་ཐམས་ཅད་མཉམ་པ་ནི་ཆོས་ཀྱི་སྐུའོ། །སྡུག་བསྔལ་ཐམས་ཅད་ཞི་
བར་བྱེད་པའི་སྔགས། སྡུག་བསྔལ་ནི་འཁོར་བ་པ་སྟེ། དེ་ཐམས་ཅད་ཉེ་བར་ཞི་བ་ལ་
འགོད་པ་སྟེ། སྐྱོབ་པ་ཉིད་གཟིགས་ལམ་གསུང་བ་ཞེས་པའི་དབང་གིས་སོ།། །།
གཉིས་པ་བཤད་པ་ནི། མི་རྫུན་པས་ན་བདེན་པར་ཤེས་པར་བྱ་སྟེ། འདོད་པ་ཐམས་
ཅད་འགྲུབ་པ་མི་བསླུ་བའི་ཕྱིར་མི་རྫུན་པའོ། །དེ་ཡང་གསང་སྔགས་ཀྱི་དགྲ་ཐེ་ཚོམ། དེ་
ཡོད་པས་མི་འགྲུབ་པས་ཐེ་ཚོམ་དགག་པའོ། །བདེན་ནོ་སྙམ་སུ་གུས་པ་དེས་འགྲུབ་པར་
བསྒྲུབ་བོ། །དེ་ཡང་སངས་རྒྱས་ཀྱི་བསྟན་པའི་སྔགས་རྣམས་ནི་འགྲུབ་དཀའ་སྟེ། དགོས་པ་
དང་ཉིང་དགོས་མཐའ་ཡས་པས་རིན་ཐང་ཆེ་བ། མུ་སྟེགས་ཅན་གྱི་ནི་འགྲུབ་སླ་དེ་མཐུ་ཆུང་
།
དེ་ཡང་སྤྱང་པོ་ཟས་ཙམ་ཐོབ་སླའི། །རིན་པོ་ཆེ་རྙེད་དཀའ་བ་ལྟ་བུའི་སྙམ་དུ་ཤེས་ནས་གསང་
སྔགས་ཅི་བཤད། བཤད་ཚོད་དུ་མི་བསམ་པར་ཉམས་ལེན་དུ་བྱའོ། །རིག་པའི་དབང་ཕྱུག་
དག་ཀྱང་། ཤིན་ཏུ་ཕྲ་མོའི་གནས་སྟོན་པ་ལ་ལུང་ཚད་མར་བྱེད་དེ། སངས་རྒྱས་ལས་
མཁས་པ་སུ་ཡང་མེད་པས་དེའི་ཚིག་ཚད་མར་གྱུར་པ་དཔང་དུ་གྱུར་པའོ་སྙམ་དགོངས་པ་
༤ 183



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། སྔགས་རེ་རེས་ཀྱང་ལས་སྣ་
ཚོགས་འགྲུབ་པ་ནི་བྱེད་པ་པོ་དང་བྱ་བའི་ཡུལ་རྐྱེན་གྱིས་ཏེ། སྐྱེས་བུ་གཅིག་ཀ་དགྲ་གཉེན་
བར་མ་སྐྱོང་བ་ལ་ཞུགས་པ་བཞིན་ནོ། །ཨོཾ་ནས་བརྩམས་པའི་ཡི་གེ་འབྲུ་རེ་རེས་ཀྱང་ཆོས་
ཀྱི་སྒོ་མཐའ་ཡས་པ་སྟོན་པས་དེ་དག་སྟོང་པ་ཉིད་དུ་བཞག་པ་སྟེ། དྷ་རི་ཀ་པས། སྟོང་པ་
བཅོ་བརྒྱད་བརྗོད། ཞེས་གསུངས། དེས་ན་གཟུངས་འདིའི་དོན་ནི་བསམ་པར་དཀའ་བས་
བསྡུས་ཏེ་བསྟན་ནོ། །ཏདྱ་ཐཱ། འགའ་ཞིག་ལས། འདི་ཐོར་མར་བརྗོད་པ་དག་ནི་རིག་
སྔགས་ཞེས་དང་། གསང་སྔགས་ནི་ལྷ་ཕོ། རིག་སྔགས་ནི་ལྷ་མོ་ཞེས་བཤད་པའི་སྐབས་
ཡོད་པ་བཞིན། གང་སྔོན་དུ་སོང་བའི་ལྷག་མ་ཐམས་ཅད་རིག་སྔགས་ཡིན་པ་བཞིན།
སྔགས་ཀྱི་སྒོར་སེམས་བསྐྱེད་ན། ཕྱིན་ཆད་དེའི་ལས་སུ་བྱ་བ་ཅི་གསུངས་པ་ཐམས་ཅད་
སྔགས་སུ་འགྱུར་བར་བསྟན་པ་དང་། སེམས་བསྐྱེད་པ་དང་། དཀོན་མཆོག་གསུམ་རྗེས་
སུ་དྲན་པའི་དུས་དེར། སངས་རྒྱས་བྱང་ཆུབ་ཡིད་ཀྱིས་གཟུང་། །ཞེས་གཟུང་བ་ཉིད་དུ་
སློབ་དཔོན་ཀུན་དགའ་སྙིང་པོས་བཤད་པ་ལྟར་ཡིན་ལ། དེ་འཛིན་པའང་མ་འོངས་པ་ན་
ཐོབ་པར་བྱའོ་སྙམ་པ་ནི་མ་ཡིན་ནོ། །འོ་ན་གང་ཞེ་ན། ད་ལྟ་ཉིད་དུ་དེ་ལ་བསླབ་པར་དམ་
བཅའ་བ་སྟེ། དེ་ཡང་ཤེས་རབ་ཉིད་ཡིན་ལ། དེའི་སྐད་ལ་མོ་རྟགས་ཡོད་པས་མ་ཞེས་
བཞག་པས་འདི་རིག་པ་དང་
། དེ་ལྷ་མོར་བཞག་པའི་གནད་གོ་བར་བྱའོ། །ཨོཾ་ག་ཏེ་ག་ཏེ།
ཨོ་རིག་བྱེད་ཐམས་ཅད་འདུས་པ་དང་། དེའི་མ་མོ་ཡིན་པ་བཞིན། སངས་རྒྱས་ཐམས་ཅད་
འདུས་པ་དེས་བྱིན་གྱིས་བརླབ་པ་དང༌། བྱིན་རླབས་དེ་མ་རིག་པ་འཐོར་པ་དང་རིག་པ་
ཆེན་པོ་བསྐྱེད་པའམ་བླུགས་པས་གཏོར་བ་དང་བླུགས་པའི་ཕྱིར་དེ་ལ་དབང་བསྐུར་བ།
དེས་ག་ཏེ་ཟློས་ཏེ་གསུངས་སོ། །དབང་སྐུར་བ་དེ་ལ་སྔགས་ཀྱི་མ་མོ་ཞེས་བྱའོ། །པ་ར་ག་
ཏེ། ཕ་རོལ་ནི་བླ་ན་མེད་པ། དེར་འགྲོ་བ་ནི་རྩ་བའི་མདོ་དོན་བསྒོམས་པ་ཡིན་ལ། དེ་ཡང་
184



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
ནམ་མཁའ་ལ་སྦྱོར་བ་དང་། ལོངས་ན་ཡང་སླར་ཤེས་རབ་ཀྱི་དམིགས་པ་སྟེ། སྦྱངས་པས་
བླ་མེད་པ་ལ་རྣལ་འབྱོར་བྱ་བ་གཉིས་སོ། །འདིས་ཕྱིས་ཐབས་ཅི་ལ་སྦྱངས་ཀྱང་འཇིག་རྟེན་
དུ་མི་འཆིང་བར་ཐར་པའི་རྒྱུར་འགྱུར་རོ། །ཨོཾ་སྭ་བྷཱ་ཝ་དང་ཤུནྱ་ཏའི་སྔགས་དོན་ཀྱང་རིམ་
པ་དེའོ། །པ་ར་སམ་ག་ཏེ། ཕ་རོལ་ཙམ་ནི་ཉན་རང་དག་ལའང་ཡོད་དེ། འཁོར་བའི་ཕ་
རོལ་མཐར་སོན་པ་ཞེས་བྱ་བས་སོ། །དེས་ཕ་རོལ་དེ་ཙམ་དུ་སླེབ་པས་མི་ཆོག་པས་སམ་ཉེ་
སྒྱུར་དེས། ལུས་མཚན་དཔེ་བརྒྱན་པའི་སངས་རྒྱས་ཀྱི་སྐུར་དང་། ངག་ཆོས་ཀྱི་གཎྜིའམ་
ཆོས་ཀྱི་དུང་ངམ། ཆོས་ཀྱི་རྔ་དང་། ཡིད་ཏིང་ངེ་འཛིན་གྱི་རྩལ་སྦྱོར་བ་སྟེ། དང་པོ་གཉིས་
ཀྱིས་མི་མཉམ་པ་དེ་ལམ་དུ་འཁྱེར་ཕྱི་མས་མཉམ་པ་དེ་ལམ་དུ་འཁྱེར་བ་བསྟན་པ་ཡིན་ནོ། །
འདི་ལ་ཀླུ་སྒྲུབ་ཉིད་ཀྱིས་སྲས་གཙོ་བོ་དང་། དྷ་རི་ཀས་དེའི་ལུགས་བཀོད་པར་ཡུམ་གཙོ་
བོར་བྱེད་པའི་ལྷ་ལྔའི་དཀྱིལ་འཁོར་བཤད་དེ་གང་མོས་གཟུང་ངོ་། །ཏིང་ངེ་འཛིན་ལ་མཚན་
མ་ཅན་ཀམ་པ་ལས་དང་། མཚན་མེད་དེའི་ཡུམ་གྱི་མཛད་པའང་ཀླུ་སྒྲུབ་ཀྱི་ལུགས་ཁོ་ནའོ། །
བོ་དྷི་སྭཱ་ཧཱ། ལམ་དེ་ལ་བྱང་ཆུབ་ནས་བྱ་བ་ཐམས་ཅད་གཞན་སྡུག་བསྔལ་ཞི་བའི་དོན་ལ་
སྦྱོར་བ་སྟེ། དེ་ལ་བསྲུང་བ་དང་། ཟློག་པ་དང་། བསད་པ་དང༌། སྡེ་རེངས་པ་རྣམས་ནི་
མངོན་སྤྱོད་དེ། འདིར་བསྲུང་བ་རིབ་ཀྱིས་བཟློག་པར་དང་། བཟློག་པ་རབ་ཀྱིས་བསད་
པར་འགྱུར་པས་དྲག་ལས་སུ་བསྡུས་ཏེ་ཚར་གཅོད་ཀྱི་འཕྲིན་ལས། ཞི་བ་དང་རྒྱས་པ་
གཉིས་ནི་ཕན་འདོགས་པ་སྟེ་རྗེས་སུ་འཛིན་པའི་འཕྲིན་ལས་སོ། །ཇི་སྐད་བཤད་པའི་དྲག་
པོ་ལ་སོགས་པ་དེ་ཡང་དེ་ཉིད་ལ་སྙིང་རྗེའི་བསམ་པ་ཁོ་ནས་ཏེ། དེ་མི་དགེ་བ་ལ་ཞུགས་པ་
ཐབས་གཞན་གྱིས་ལྡོག་མི་ཐུབ་ན་བྱ་བ་ཡིན་ལ་དེ་རྒྱུ་དགགས་པའི་ཕྱིར་འབྲས་བུ་སྡུག་
བསྔལ་ཞི་བ་ཡིན་ནོ། །
གསུམ་པ་བསྡུ་བ་ནི། ཤཱ་རིའི་བུ། བྱང་ཆུ་བསེམས་དཔའ་སེམས་དཔའ་ཆེན་པོས་དེ་
༤ 185



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ།། །།
གསུམ་པ་དོན་བསྡུ་བ་ནི། དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ།
དེ་ལ་ཞུགས་པའི་དགོས་པ་གྲུབ་ཟིན་པའི་ཕྱིར་དེ་ལས་བཞེངས་སོ། །བྱང་ཆུབ་སེམས་
དཔའ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས། དེ་འཆད་པ་པོ་ཡིན་
པས་སོ། །ལེགས་སོ་ལེགས་སོ། །རིགས་ཀྱི་བུ་དེ་དེ་བཞིན་ནོ། །རིགས་ཀྱི་བུ་དེ་བཞིན་ཏེ།
ལེགས་སོ་ཇི་ལྟར་མཛད་པའི་ཚུལ་ལོ། །དེ་ལྟར་ཁྱོད་ཀྱིས་བསྟན་པ་བཞིན་དུ་ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ། ད་ལྟ་ཡོད་པ་དང་འབྱུང་བར་འགྱུར་བའི་
གདུལ་བྱ་རྣམས་ཀྱིས་སོ། །དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །སངས་
རྒྱས་རྣམས་ཀྱིས་མཁྱེན་ཅིང་གཟིགས་པ་དེ་ལྟར་བཤད་པས་དེ་ལ་དགྱེས་པ་ཡིན་ནོ། །
མདོ་རིལ་པོའི་མཇུག་སྡུད་ནི། དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་རི་དྭ་
ཏིའི་བུ་དང༌
། བྱང་ཆུབ་སེམས་དཔའ་སྤྱན་གཟིགས་དབང་ཕྱུག་དང་། ཐམས་ཅད་དང་ལྡན་
པའི་འཁོར་དེ་དག་དང་། ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་
རངས་ཏེ་བཅོམ་ལྡན་ལྡན་འདས་ཀྱི་གསུངས་པ་ལ་མངོན་པར་བསྟོད་དོ། །
འགྱུར་ཡང་བསམ་ཡས་སུ་བསྒྱུར་བ་ཕྱིས་འོན་ལྗང་རྡོར་སྐད་གསར་བཅད་ཀྱིས་
བཅོས་ནས་གཏན་ལ་ཕབ་པའོ། །འགའ་ཞིག་ཀ་ཅོག་གི་འགྱུར་ལ་སྒྲ་དང་མི་མཐུན་པ་
འདུག་གོ་ཞེསཟེར་བ་དང་། དཔེར་ན་བརྒྱད་སྟོང་པ་བཟོ་སྦྱངས་ལས་འཕྲེང་བ་ཅན་འགྱུར་
མང་པོ་སྙམ་ནས་དེ་ལ་མགུ་བ་ནི་ཕྱིན་ཅི་ལོག་སྟེ་ཀ་ཅོག་གི་དུས་གསུང་རབ་ཀྱི་བརྡ་ཕལ་ཆེ་
བ་བཟོས། དེ་ལ་བརྡ་རྙིང་པ་ཀོ་དཀའ་བ་རྣམས་གཉགས་ཛྙཱ་ན་དང་ཞིང་ཡེ་ཤེས་ལ་སོགས་
པས་སྐད་གསར་དུ་བཅོས་དེ་ཡང་སྒྲ་གཙོ་བོ་དེའི་གཞུང་ལུགས་བཞིན་དང་། དོན་གཙོ་བོ་
བདག་ཉིད་ཆེན་པོ་རྣམས་ཀྱི་འགྲེལ་པ་དང་བསྟུན་ནས་འགའ་ཞིག་བོད་སྐད་ལ་བླ་ཐབས་
ལ186ལ



ཤེས་རབ་སྙིང་པོའི་རྣམ་བཤད་ཀླུ་སྒྲུབ་ཀྱི་དགོངས་པ་གསལ་བར་བསྟན་པ།
སུ་སྣོན་དགོས་བཅོས་ཏེ་ཞུས་ཤིང་གཏན་ལ་ཕབ་པས་ཚད་མར་འོས། །དཔང་པོར་འོས་པ་
དེ་ཁོ་ནའོ། །ཀློག་པ་ཕལ་ཆེར་བླ་མཆོད་བཞིན། །ཡིག་ནག་ཉིད་ཀྱི་ཕྱི་རྗེས་འབྲང་། །
གཟུང་ཡང་ཞིབ་མོས་མི་གཞལ་བར། །གཞུང་ཀུན་ངང་ཚུལ་སྟོན་མི་སྤྲོ། །སྔོན་གྱི་རབས་སུ་
མཛའ་བས་ན། །བདག་ལ་བག་ཕབ་དེས་འཕྲོས་བྱིན། །གསུང་རབ་དགོངས་འགྲེལ་
བཅས་ལྟ་ལ། །ཆགས་བྲིལ་ཚིག་འཁྲིའི་གླུ་ཆུང་འཐེན། །རྩོམ་པའི་སྔོན་ལ་ཆགས་པའང་
ཕལ། །བདེར་འཁྱུག་དོགས་འབྲང་ལ་བྱོལ་ཕྱིར། །དཀའ་གནས་གར་སོང་གར་འདེད་པ།
ང་འདྲ་ཚོལ་དང་རྙེད་ན་མཚར། །དོན་མིན་ཚད་གདུངས་སྙིང་ལ་ཞེན་པའི་རྨོངས་པས་
རྨོངས་ནས་དྲན་སྟོར་ལ། །དོན་འབྱེད་དྲི་བཟང་ག་པུར་ཆུས་གཉིད་སད་ལྟར་སད་པའི་ཕྱིར་
སྤྲོ་བ། །དོན་བཞི་རྣམ་བཤད་ཙཱུ་ཏའི་ལྗོན་པས་ས་འགོ་ས་དང་མཐོ་རིས་སར། །དོན་འབྲས་ཅི་
འདོད་ལན་རེ་མ་ཡིན་དུས་དང་དུས་སུ་སྟེར་གྱུར་ཅིག །ཤེས་རབ་སྙིང་པོའི་རྣམ་བཤད་ཀླུ་
སྒྲུབ་ཀྱི་མན་ངག་རིག་ནས་པདྨ་དཀར་པོས་བྱམས་པ་ཆེན་པོའི་ཆོས་གླིང་དུ་སྦྱར་བའོ།། །།
མངྒ་ལཾ།། །།
སྤར་བྱང་སྨོན་ཚིག །ཤིས་པར་གྱུར་ཅིག་ཕུལ་བྱུང་རྣམ་དཀར་གྱི། །ལེགས་བྱས་ཟླ་
བའི་འོད་དཀར་བསིལ་རྡུལ་གྱིས། །མ་རིག་མུན་སྟུག་གདུང་བ་གཏན་བཅོམ་ནས། །རྣམ་
མཁྱེན་ཉམས་དགའི་གྲོང་གི་དཔལ་སྤྱོད་ཤོག །ལེགས་བྱས་སྣང་བའི་ཕོ་ཉ་ཁྱུང་སྔོན་སྐྱེས། །
དད་སྟོབས་མཐོ་རིས་འཛིན་གྱིས་ཉེར་དྲངས་པས། །མཁྱེན་གཉིས་འོད་སྟོང་འབར་བའི་
ཕྲིན་ལས་ཀྱིས། །ཕན་བདེའི་འདབ་སྟོང་རྒོད་པའི་དགེ་མཚན་རྨད། །བསོད་ནམས་བྱེ་བའི་
ཆུ་གཉེར་སྙིང་པོ་ལས། །ཐེག་གསུམ་འདོད་རྒུ་འཇོ་བའི་བསམ་འཕེལ་དབང་། །དད་
གསུམ་རྒྱལ་མཚན་ཏོག་ཏུ་ལེགས་བཀོད་པས། །ཐུབ་བསྟན་རྣམ་པར་རྒྱལ་བའི་དགེ་མཚན་
འབར། །ཟླ་བྲལ་ལྷག་བསམ་རིན་ཆེན་རྡུལ་བརྩེགས་སྤོར། །ཟབ་དོན་ཆོས་མཛོད་རྣམ་
༤187



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྒྱལ་གནྡྷོ་ལར། །འཇིགས་མེད་ལྷ་དབང་མཉམ་མེད་དཔལ་འབྲུག་པའི། །ལེགས་
གསུངས་གདམས་ཟབ་དུ་བྷིའི་སྒྲ་དབྱངས། །ཆོས་སྐུའི་རིང་བསྲེལ་ཟད་མེད་སྲིད་མཐའི་
བར། །མི་ཟད་འཇོ་བའི་རྣམ་དཀར་ལེགས་བྱས་ཕུལ། །སྲིད་ཞིར་བསྐལ་བཟང་དགའ་སྟོན་
མཆོག་གྱུར་ནས། །ཀུན་ཀྱང་དབང་བཅུའི་དཔལ་སྤྱོད་གྱུར་ཅིག །།
ཅེས་མཆོག་གཟིགས་དམ་པ་ངག་དབང་མཐུ་སྟོབས་ཚུལ་ཁྲིམས་བསྟན་འཛིན་རྒྱ་
མཚོའི་གསུང་བྱིན་རླབས་ཅན་ནོ།། །།
ལ188
རྩ་



༄༅༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཉི་ཤུ་ལྔ་པ་སྐད་གཉིས་
ཤན་སྦྱར་བ་བཞུགས་སོ། །
འབྲི་གུང་ཆོས་ཀྱི་གྲགས་པ།
རྒྱ་གར་སྐད་དུ། བྷ་ག་ཝ་ཏཱི་པྲཛྙཱ་པཱ་ར་མི་ཏཱ་ཧྲི་ད་ཡ། བོད་སྐད་དུ། བཅོམ་ལྡན་འདས་མ་ཤེས་
རབ་ཀྱི་ཕ་རོལ་ཏུ་ཕྱིན་པའི་སྙིང་པོ། ན་མོ་བྷ་ག་ཝ་ཏི་པྲཛྙཱ་པཱ་ར་མི་ཏཱ་ཡེ། བཅོམ་ལྡན་འདས་མ་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་ཕྱག་འཚལ་ལོ། །ཨེ་ཝཾ་ཨསྨིན་གྲྭ་ཝ་ཡེ་ཀ་ཝ་ཡེ་ལེ། འདི་སྐད་བདག་གིས་ཐོས་པ་དུས་
གཅིག་ན། བྷ་ག་ཝ་ཏེ་རྭ་ཛ་གྲིཧ་གྲིདྷ་ཀུ་ཊ་པརྦ་ཏེ། བཅོམ་ལྡན་འདས་རྒྱལ་པོའི་ཁབ། བྱ་རྒོད་ཕུང་པོའི་རི་ན།
བྷིཀྵ་མ་ཧཱ་སཾགྷ། དགེ་སློང་གི་དགེ་འདུན་ཆེན་པོ་དང་། བོ་དྷི་སཏྭ་མ་ཧཱ་སཾགྷ་སཏྟཾ་ཏིཥྛ་ བྱང་ཆུབ་སེམས་
དཔའི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་སོ། །ཏེན་ཀཱ་ལེན་བྷ་ག་ཝ་ཏེ་གཾ་བྷིར་ཝཱ་བྷ་ནཱ་མ་དྷརྨ་
པརྱ་ཡ་སྱ་ས་མཱ་དྷི་ས་མ་ནི་ཁི་ཤི་ཝཱན། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བའི་ཆོས་ཀྱི་རྣམ་གྲངས་
ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །ཏེན་ཁ་ལུ་སུ་ནོ་བོ་དྷི་སཏྭ་མ་ཧཱ་སཏཱ་དྷཱ་ཝ་ལོ་ཀི་ཏེ་ཤྭ་ར་ཙ་
པཱ་ར་མི་ཏཱ་གཾ་བྷིར་ལྕེར་དྲྀཔཉྩ་སྐནྡྷ་ས་ཡིས་པྲ་ཀྲིཏ་ཤུ་ཧཱུྃ་བི་ཏྟ། ཨ་ཐ་བུདྡྷ་ནུ་བྷཱ་ལེན།
ཨ་ཡུ་ཏྱཾ་ཤཱ་རི་པུ་ཏྲེ་ཎ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་ཉིད་ལ་རྣམ་པར་ལྟ་ཞིང་། བོ་དྷི་སཏྭ་མ་ཧཱ་སཏྭ་སྱ་ཝ་ལོ་
ལ 189ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀི་ཏེ་ཤྭ་རི་ཨེ་ཝཾ་མོཀྟ། གོ་ཏྲ་པུ་ཏྲ་ཀུལ་དི་ཏུ་ཀ་ཡཾ། ཡ་ཀཏྱ་པྲཛྙཱ་པཱ་ར་མི་ཏཱ་གི་བྷིར་ཙརྱ་ཙཱ་
ཊཾ་ཀཱ་མ་ཏེ། ཡ་ཐཱ་ཤཀྱཱ་ཀ་རོ་མི། ཨེ་ཝཾ་ན་མོ་ཀཱཀྵ་ཙ། བོ་དྷི་སཏཱ་མ་ཧཱ་སཏཱ་སུ་ཝ་ལོ་ཀི་ཏེ་ཤྭ་
རེ་ཎ་ཨ་ཡུ ཙྩཾ་ཤཱ་རི་པུ་ཏྲ་ཨེ་ཝཾ་ནཱ་མོཉ། ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་
བལྟའོ། །དེ་ནས་སངས་རྒྱས་ཀྱི་མཐུས། ཚེ་དང་ལྡན་པ་ཤཱ་རིའི་བུས། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་སྤྱོད་པ་སྤྱད་པར་འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་། བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་ཤཱ་རི་པུ་ཏྲ་གོ་ཏྲ་གོ་ཏྲ་ཀུ་ལ་དཱ་རི་ཀཱ་ཡ་ཡེ་ཀཏྱ་པྲཛྙཱ་པཱ་ར་མི་
ཏཱ་གཾ་བྷིར་ཙརྱ་ཙཱ་རི་ཎ་ཀཱ་མ་ཏེ། ཏ་ཐཱ་ཧི་དྲིཊྚ་ཀ་རོ་མི་ཏི། པཉྩ་སྐནྡྷེ་པ་ཡ་ས་པྲ་ཀྲི་ཤུནྱ་
སམྱཀཱ་ནུ་དྲྀ རཱུ་པ་ཤུ་ཧཱུཾ། ཤུ་ནྱ་ཏ་རཱུ་པྱ། རཱུ་པཱ་ཏ། པི་ཤུ་རྒྱུ་ཏཱ་ནྱ་ཐཱ། ཤཱ་ནཱ་ཏཱ་ཏ་པི་རཱུ་པཱ་ནྱ་
ཐཱ། ཏ་ཐཱ་ན་སཾཛྷཱ་སཾསྐུ་ར། གཟིགས་དབང་ཕྱུག་གིས་ཚེ་དང་ལྡན་པ་ཤ་ར་དྭ་ཏིའི་བུ་ལ་འདི་སྐད་ཅེས་སྨྲས་སོ། །ཤཱ་
རིའི་བུ་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་སྤྱད་པར་འདོད་པ་དེས་
འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་
བལྟའོ། །གཟུགས་སྟོང་པའོ། །སྟོང་པ་ཉིད་གཟུགས་སོ། །བི་ཛྷཱ་ནཱ་ནི་ཤུ་ཅུ་ཏེ། ཤཱ་རི་པུ་ཏྲ་ཏསྨཏྟ་དྷི་སརྦ་
དྷརྨ་ཤུ་རྩྭ་ཏ། ཨ་ལཀྵ་ཎ། ཨུ་ནུཏྤནྣ། ནི་རུ་དྨ། ཨ་མ་ལ། ཨ་བི་མ་ལ། ནོ་ཨཱུ་ན་ནོ་པུཎྜ་ཀ །
ཤཱ་རི་པུ་ཏྲ་ཏསྶཏྟཉི་ཤུ་ནཱཏཾ། ཨ་རུ་པ། ཨ་བེ་ད་ན། ཨ་སཾགྷཱ་ར། ཨ་བི་ཛྷཱ་ན། ཨ་ནེ་ཏྲ། ཨ་
ཤོ་ཏྲ། ཨ་ནཱ་ས། གཟུགས་ལས་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་
བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །ཤཱ་རིའི་བུ་དེ་ལྟར་ཆོས་ཐམས་
ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ།
གང་བ་མེད་པའོ། །ཨ་ཛི་ཧཱ། ཨ་ཀཱ་ཡ། ཨ་མ་ན། ཨ་རུ་པ། ཨ་ཤསྡ། ཨ་གནྡྷ། ཨ་ར་ས།
ཨསྦརླུ། ཨདྷརྨ། ཨ་ནེ་ཏྲ་དྷཱ་ཏུ། ཨ་མ་ན་སུ་བི་ཛྙཱ་ན་དྷཱ་ཏུ་མ་དྷྱ་སི། ནིར་བིད་ཀྵ་ཡ། ཨ་ཛ་
༤190



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཉི་ཤུ་ལྔ་པ་སྐད་གཉིས་ཤན་སྦྱར་བ།
ར་མ་ཎཾ། ཨ་ཛ་ར་མ་ཎཾ། ཨ་ཛ་ར་མ་ཎཾ་ཀྵ་ཡ་མ་ངྷ་ས། ཨེ་ཝཾ་དུ༔ཁ་ས་མུ་ད་ཡ། ཤཱ་རིའི་བུ་དེ་ལྟ་
བས་ན་སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་མེད། འདུ་བྱེད་རྣམས་མེད། རྣམ་པར་ཤེས་པ་མེད། མིག་མེད།
རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །
མིག་གི་ཁམས་མེད་པ་ནས་ཡིད་ཀྱི་ཁམས་མེད་ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །མ་ནི་རོ་དྷ།
ཨ་མཱན། ཨ་ཛྷཱ་ན། ཨ་པྲཔཱ་སནྟི། ཤ་རི་པུ་ཏྲ་ཏསྶདྡ་བོ་དྷི་སཏཱ་ནཾ་ཀྲ་དྲ་སྙ་ན་ཏསྨི་ཏ་པྲཛྙཱ་པཱ་
ར་མི་ཏེ་ཡཾ་བྷ་གོ་ནི་ཀེ་ཏཿ ཙིཏྟཾ་ནོ་ཨཱ་ཝཎཨ་ཏོ་ཏྭཾ། ཀིལླི་ལཱ་ཀཱ་ཡཏྠ་ཝཱ་རེ་ཏི ནིན་ཎི་ནཊྛི་
ག་ཏཿ ཊི་ཀ་ལ་ཀ་ཏི་བྱ་སི་ཅུ་སརྦ་བུདྡྷ་བྷུ་ཡོ་པྲཛྙཱ་པཱ་ར་མིཏཱ། མ་རིག་པ་མེད། མ་རིག་པ་ཟད་པ་མེད་པ་
ནས་རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ། །དེ་བཞིན་དུ་སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་།
ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ་དེ་ལྟ་བས་ན་བྱང་ཆུབ་སེམས་དཔའ་རྣམས་ནི་
ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ཅིང་གནས་ཏེ། ཏེ་ཧ་བྷ་ཝ་ཉ་ནུཏྟ་ར་སམྱཀཾ་
པུཎྜ། བོདྨ་བྷི་སཾ་པུརྞ་བྷ་དྡྷ༔ ཏསྨཏྟ་དྷ་པྲཛྙཱ་པཱ་ར་མི་ཏཱ་མནྟུ། མ་ཧཱ་བིདྡྷཱ་མནྟ། ཨ་ནུཏྟར་མན།
ཨ་ས་མ་ས་མ་ཀ་ར་མནྟུ། སརྦ་དུཉྩཁ་པྲ་ཤཱནྟ་ཀ་ར་མནྟུ། ནོ་མྲྀ་ཥ་སྨ་ཏེ་སཏུཀ་ཛཱ་རོ་མི་ཏེ།
པྲཛྙཱ་པཱ་ར་མི་ཏཱ་སུ་མནྡཱ་ཨུཏྟཾ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་སེམས་ལ་སྒྲིབ་པ་མེད་པས་སྐྲག་པ་
མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་པཱ་ར་
སཾ་ག་ཏེ་བོ་དྷི་སྭ་ཧཱ། ཤཱ་རི་པུ་ཏྲ་བོ་དྷི་སཏྭ་མ་ཧཱ་སཏྭེནེཝེ་ཧི་པྲཛྙཱ་པཱ་ར་མི་ཏཱ་གི་བྷི་ར་ཤཀྱཱ་ཀ་
ར་ཎཿ ཨ་ཐ་བྷ་ག་ཝཱན་ས་མཱ་དྷི་ཏ་ཡོ་ཏཆིར་ཏེ། བོ་དྷི་སཏྭ་མ་ཧཱ་སཏཱ་རྱ་ལོ་ཀེ་ཤྭ་རཾ་སཱ་དྷུ་ཀ་
ར་མ་ཧཱ་ཏ། སཱ་དྷུ་སཱ་དྷུ་གོ་ཏྲ་པུ་ཏྲ་ཏེ་ཏེ་ཐཱ་ཏེ་ཏ་ཐཱ་ཏ། ཡ་ཐཱ་ཏཱ་ཡོ་ད་ཤ་ནེ་ཝཾ། པྲཛྙཱ་པཱ་ར་མི་ཏཱ་
གཾ་བྷཱི་རཾ། ཆེན་པོའི་སྔགས། བླ་ན་མེད་པའི་སྔགས། མི་མཉམ་པ་དང་མཉམ་པར་བྱེད་པའི་སྔགས། སྡུག་བསྔལ་ཐམས་
ལ191ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་རབ་ཏུ་ཞི་བར་བྱེད་པའི་སྔགས། མི་བརྫུན་པས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་
སྨྲས་པ། འདི་ལྟ་སྟེ། འདུད་དོ་གཤེགས་མ་གཤེགས་མ་ཕ་རོལ་ཏུ་གཤེགས་མ་ཡང་དག་པར་གཤེགས་མ་བྱང་ཆུབ་ཏུ་གཞི་
ཚུགས། ཤཱ་རིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཙར་ཀ་རོ་མི་ཏེ། ཏ་
ཐཱ་ག་ཏ་ཡ་སི་ཨ་ནུ་པྲ་ཏྱ་ཡི་ཏཿ བྷ་ག་ཝཱནེ་ཝཾ་ན་མནྡྷ་ཡ་ཏེ་ས་མ། ཨ་ཡུ་ཏྟཾ་ཤཱ་རི་པུ་ཏྲ་བོ་དྷི་
སཏྭ་མ་ཧཱ་སཏཱརྱ་ཝ་ལོ་ཀི་ཏེ་ཤྭ་ར། སརྦ་བཱ་ན་རཾ་སམཏྟ་ཡོ་དེ་ཝ་ནར་ཨ་སུ་ར་ས་གནྡྷརྦ་སུ་
ལོ་ཀ་པྲ་ཏྱ་ཡི་ཏེ། བྷ་ག་ཝཱན་བྷོ་ཌི་ཏེན་བྷ་སྟ་ཏྲད ཨཱརྱ་པཉྩ་བིད་ཏི་པྲཛྙཱ་པཱ་ར་མི་ཏཱ་སིཾ༔ ཕྱིན་
པ་ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ནས། བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །
རིགས་ཀྱི་བུ་དེ་དེ་བཞིན་ནོ། དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
ལ་སྤྱད་པར་བྱ་སྟེ། གབྷ་སམྱཀཱ་མནྟ། པྲཛྙཱ་གབྷ་བྷོ་ཊ་སྱ་ཏུ་ཏྟ་པཱ་སཾསྐྲྀ་ཏ་སྱ་ཏུ་ཏཱ་ཡ་ཙ་མཱ་རི་ར་ཏྲི་
ཀ་དཱི་བྷ་ཌི་དྷརྨ་ཀཱིརྟེནཱ་བ དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །བཅོམ་ལྡན་འདས་ཀྱིས་དེ་སྐད་
ཅེས་བཀའ་སྩལ་ནས། ཚེ་དང་ལྡན་པ་ཤཱ་རིའི་བུ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་
པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །བཅོམ་ལྡན་འདས་ཀྱི་འཕགས་
པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཉི་ཤུ་ལྔ་པ་ཡང་དག་པར་རྫོགས་སོ།། །།ཤེས་རབ་སྙིང་པོ་བོད་ཀྱི་སྐད་ལ་ལེགས་
པར་སྦྱར་བ་འདི། ལེགས་པར་སྦྱར་བའི་སྐད་དུ་འབྲི་གུང་པ་སྐད་གཉིས་སྨྲ་བ་ཆོས་ཀྱི་གྲགས་པས་བསྒྱུར་བའོ།། །།སརྦ་མངྒ་
ལཾ། །ཤེས་རབ་སྙིང་པོ་ཤན་སྦྱར་འདིའི་མ་དཔེ་དབུ་མེད་བྲིས་རྙིང་ལ་སོང་། །མ་གསལ་བ་དང་སྔགས་ཡིག་བརྩེགས་མ་
རྣམས་ཇི་བཞིན་རྟོགས་དཀའ་བར་བརྟེན། །ནོར་འཁྲུལ་མཆིས་རིགས་ལ་སླད་ཞིབ་འཇུག་གནང་བར་རིགས་སོ། །
ལ192ལ



༄༅། །ཤེས་རབ་སྙིང་པོའི་འགྲེལ་བ་ཟབ་རྒྱས་མ་བཞུགས་སོ། །
གཟད་པ།
སྟོན་པའི་ཟབ་རྒྱས་ཏིང་འཛིན་མཐུས། །ཤེས་རབ་ཐུགས་རྗེས་དྲིས་པའི་ལན། །
ཡུམ་སྔགས་གཉིས་མེད་གདུལ་བྱ་ལ། །ལམ་ལྔ་སྟོན་པ་དེ་ལ་འདུད། །ཆོས་ཀྱི་རྣམ་གྲངས་
ཕུང་སོགས་ལ། །ཆོས་ཉིད་ཟབ་མོ་སྟོང་ཉིད་དང་། །དེ་རྟོགས་ཤེས་རབ་ཐབས་བཅས་ཀྱི། །
སྙིང་པོ་ལམ་ལྔ་རབ་བཤད་བྱ། །
ཤེས་རབ་སྙིང་པོ་ལ་དོན་གསུམ་སྟེ། མཚན་ཕྱག་གིས་མདོའི་སྔོན་འགྲོ་སྨོས་པ་དང་།
གླེང་གཞི་གླེང་དངོས་ཀྱིས་མདོའི་དངོས་གཞི་གསུངས་པ་དང་། མཐུན་འགྱུར་ཡིད་རང་
གིས་མདོའི་མཇུག་དོན་བསྟན་པའོ། །དང་པོ་ལ་མཚན་ནི་རྒྱ་སྐད་དང་བོད་སྐད་དེ་དག་
ཡིན་ལ། ཕྱག་ནི་བརྗོད་བྱ་དང་བསྟུན་པ་ཡིན་ནོ། །
གཉིས་པ་ལ་གཉིས་ཏེ། གླེང་གཞི་དང་། གླེང་བ་དངོས་སོ། །དང་པོ་ལ་གཉིས་ཏེ།
ཡུམ་ཐུན་མོང་གི་གླེང་གཞི་དང་། ཁྱད་པར་ཡུམ་འདིའི་གླེང་གཞིའོ། །དང་པོ་ལ་གཉིས་ཏེ།
བཀའ་སྡུད་པ་པོའི་གླེང་སློང་དང་། བཀའ་གསུང་བ་པོ་སྟོན་པའི་གླེང་གཞིའོ། །དང་པོ་
ཡུམ་གྱི་བཀའ་སྡུད་མཁན་ཀུན་དགའ་བོས་འདི་ཁོ་ན་སྐད་ཐོས་ཞེས་སྦྱར་བས་ཐོས་པ་སྒྲོ་
སྐུར་དང་བྲལ་བར་བསྟན་ལ། ཀུན་དགའ་བོ་བདག་གིས་ཐོས་ཞེས་པས་སྟོན་པ་ལས་
༤193ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དངོས་སུ་ཐོས་པར་བསྟན་ཅིང་། ཐོས་ཞེས་པས་དོན་ཐམས་ཅད་རྟོགས་མེད་པར་བསྟན་ཏོ། །
གཉིས་པ་ནི་གལ་ཏེ་ཐོས་ཅེས་པ་དེ་ཆོས་ཅན། བདེན་པའི་དོན་ཅན་ཐོས་པ་མ་ཡིན་
བར་ཐལ། ཐོས་པའི་ཆོས་ལྔ་མེད་པའི་ཕྱིར་ཞེ་ན། ཆོས་ལྔ་འམ་ཕུན་སུམ་ཚོགས་པ་ལྔ་ནི་
རིམ་པ་ལྟར། དུས་དང་། སྟོན་པ་དང་། གནས་དང་། འཁོར་དང་། སྐུའི་མཛད་པ་ཕུན་
སུམ་ཚོགས་པ་ནི་རིམ་པ་ལྟར། དུས་གཅིག་ན་དང་། བཅོམ་ལྡན་འདས་དང་། རྒྱལ་པོའི་
ཁབ་བྱ་རྒོད་ཕུང་པོའི་རི་དང་། དགེ་སློང་གི་དགེ་འདུན་དང་། བྱང་ཆུབ་སེམས་དཔའི་དགེ་
འདུན་ཆེན་པོ་དང་། ཐབས་ཅིག་ཏུ་བཞུགས་ཏེ་ཞེས་པ་རྣམས་སོ། །
གཉིས་པ་ཁྱད་པར་གྱི་གླེང་གཞི་ལ་གཉིས་ཏེ། སྟོན་པའི་གླིང་གཞི་དང་། འཁོར་གྱི་
གླིང་གཞིའོ། །དང་པོ་ནི་སྙོམས་པར་བཞུགས་ཅེས་ཁྱད་པར་གྱི་གཞི་ཡིན་ལ། དེའི་ཁྱད་
པར་གྱི་ཆོས་ལ་གསུམ་སྟེ། དུས་ནམ་གྱི་ཚེ་དང་། གང་ཟག་གང་དང་། ཆོས་གང་ལ་སྙོམས་
པར་ཞུགས་པ་གསུམ་ནི་རིམ་པ་ལྟར། དེའི་ཚེ་དང་། བཅོམ་ལྡན་འདས་དང་། ཆོས་ནས་མ་
ཡི་བར་རོ། །དེ་ལ་ཕུན་སུམ་ཚོགས་པ་ལྔ་ཚང་བ་དེའི་ཚེའོ། །བཅོམ་ལྡན་འདས་ཤཱཀ་ཐུབ།
ཆོས་ཅན་གྱི་རྣམ་གྲངས། ཕུང་པོ་སྐྱེ་མཆེད་ཁམས་གསུམ། བདེན་པ་བཞི། དག་མ་དག་གི་
རྟེན་འབྲེལ། དེ་དག་གི་ཆོས་ཉིད་ཟབ་མོ་རྣམ་ཐར་སྒོ་གསུམ། ཆོས་ཅན་དེ་དག་རྗེས་ཐོབ་
ལ་སྒྱུ་མ་ལྟར་སྣང་ལ། ཆོས་ཉིད་ཟབ་མོ་ནམ་མཁའ་ལྟར་མཉམ་བཞག་གིས་རྟོགས་ནས།
ཐབས་ཤེས་རབ་བམ་ཟབ་རྒྱས་ལ་མ་ཡེངས་པའི་ཏིང་ངེ་འཛིན་ལ་ཐུགས་སྙོམས་པར་
བཞུགས་ཞེས་བྱའོ། །
གཉིས་པ་ནི་རྣམ་པར་བལྟ་ཞེས་པ་ཁྱད་པར་གྱི་གཞི་ཡིན་ལ། དེ་ལ་ཁྱད་པར་གྱི་
ཆོས། དུས་ནམ་གྱི་ཚེ་བལྟ་བ་དང་། གང་ཟག་གང་གིས་བལྟ་བ་དང་། ཡུལ་གང་ལ་བལྟ་བ་
དང་། ཚུལ་ཇི་ལྟར་བལྟ་བ་བཞི་རིམ་པ་ལྟར། ཡང་སྟོན་པ་དེ་ལ་སྙོམས་པར་ཞུགས་པ་དེའི་
~ 194ལ



ཤེས་རབ་སྙིང་པོའི་འགྲེལ་བ་ཟབ་རྒྱས་མ།
ཚེ་དང་། འཁོར་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང་། ཡུལ་ཡུམ་
ཉིད་དང་། ཕུང་པོ་ལ་སོགས་རང་བཞིན་གྱིས་སྟོང་པར་བལྟའོ། །དེ་ལ་ཡུལ་ཟབ་མོ་ནི་ཤེས་
རབ་ཡིན་ལ། སྤྱད་པ་ནི་ཐབས་བྱམས་སེམས་ཡིན་ཅིང་། ཉིད་ནི་ངེས་གཟུང་སྟེ་དེ་གཉིས་
ཟུང་འཇུག་ཁོ་ན་ཞེས་པའི་གཏམ་མོ། །ཀྱང་ཞེས་པ་ནི་ཁམས་ལ་སོགས་ཆོས་ཀྱི་རྣམ་
གྲངས་གཞན་སྡུད་པའོ། །རང་བཞིན་གྱིས་སྟོང་ཞེས་པ་ནི་སྒྲོ་བ་ཕྱེས་སྟོང་པ་ལྟར་ཉི་ཚེ་བའི་
སྟོང་པ་མ་ཡིན་གྱི། ཡང་དག་པར་ན་རང་གི་ངོ་བོས་སྟོང་བའོ། །རྣམ་པར་ནི་ཚིག་གི་ཕྲད་དོ། །
གཉིས་པ་གླེང་བ་དངོས་ཆོས་ཕུན་སུམ་ཚོགས་པ་ལ་གཉིས་ཏེ། དྲི་བ་དང་། ལན་གྱི་
གསུང་ངོ༌། །དང་པོ་ནི་ཁྱད་པར་གྱི་གཞི་འདི་སྐད་ཅེས་སྨྲས་ཞེས་པ་ཡིན་ལ། དེ་ལ་ཁྱད་
པར་གྱི་ཆོས་དུས་ནམ་སྨྲས་པ་དང་། རྒྱུ་གང་དང་། དྲི་མཁན་གང་གིས་དང་། དྲི་ས་གང་ལ་
དང་། ཆོས་གང་དྲིས་པ་ལྔ་ནི་རིམ་པ་ལྟར། སྟོན་པ་ཏིང་ངེ་འཛིན་ལ་བཞུགས། འཁོར་དེ་
ལ་བལྟས་པ་དེ་ནས་དང་། སངས་རྒྱས་ཀྱི་མཐུ་དང་། ཤཱ་རིའི་བུའི་བར། བྱང་ཆུབ་སེམས་
དཔའ་སྤྱན་རས་གཟིགས་དབང་ཕྱུག་དང་། རིགས་ཀྱི་བུ་ནས། ཇི་ལྟར་བསླབ་པར་བྱའི་བར་
རོ། །དེ་ལ་རིགས་ཀྱི་བུ་ཞེས་པ་ནི། སྤྱན་རས་གཟིགས་ལ་སོགས་པ་ཡིན་ལ། དེ་ཡང་སྐྱེས་
པའམ་བུད་མེད་གང་ལས་ཡུམ་ཟབ་མོ་ཤེས་རབ་དང་། ཐབས་སེམས་བསྐྱེད་ཀྱིས་ཟིན་པའི་
སྤྱོད་པ་དང༌། དེ་གཉིས་རིམ་པས་སམ་ཅིག་ཆར་གྱི་གནས་སྐབས་ལམ་ལྔར་སྤྱད་པར་
འདོད་པ་དེས། ལམ་གང་དུ་ཚུལ་ཐབས་ཇི་ལྟར་བསླབ་པར་བྱ་ཞེས་པ་སྟེ། དེ་ཡང་འདོད་
ཅེས་པ་ཚོགས་སྦྱོར་མཐོང་བསྒོམ་གྱི་སློབ་པའི་ལམ་བཞིར། ཆེད་དུ་བྱ་བ་གཞན་དོན་འདོད། བྱང་ཡུལ་
ཆུབ་འདོད། དེའི་རྒྱུ་ལ་འཇུག་པར་ནན་ཏན་གྱིས་འདོད་ཅེས་བྱ་ལ། མི་སློབ་པའི་ལམ་དུ་
འདོད་པ་ཉམས་པ་མི་མངའ་བ་ཡིན་ནོ། །དེ་ཡང་ཚོགས་ལམ་སེམས་བསྐྱེད་པ་དང་གོང་ཆའི་བསྒྲུབ་པ་
གཙོ་བོ་ཆེ་བས་ན་བསམ་པའི་རྣམ་རྟོག་གང་གིས་དང་། སྦྱོར་ལམ་སྦྱོར་པ་མེས་ལྟ་བུ་ལ་སོགས་ལ་སྦྱོར་བ་
195



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཙོ་ཆེ་བས་ན་སྦྱོར་བའི་རྣམ་པ་གང་གིས་དང་། མཐོང་ལམ་ཆོས་ཅན་བདེན་པ་བཞི་དང་ཆོས་ཉིད་དག་
པའི་ཡེ་ཤེས་ན་མངོན་གསུམ་གྱིས་གསར་དུ་རྟོགས་པའི་ཚུལ་དང་། བསྒོམ་ལམ་ན་དེ་གོམས་ཉེས་
པ་སྤོང་བ་དང་ཡོན་ཏན་བསྒྲུབ་པ་པ་དང་། མཐར་ལམ་ཟག་པ་མེད་པའི་ཆོས་ན་མཐར་ཐུག་པའི་ཚུལ་
གྱིས་ཇི་ལྟར་བསླབ་པར་བྱ་ཞེས་ཚིག་གཅིག་གིས་ལམ་ལྔ་དྲིས་པ་ནི། བདག་ལ་ལྷ་མཁས་པ་ཞིག་བསླབ་པར་ཞུ་
ཞེས་པ་འམ་ཀློག་མཁས་པ་ཞིག་སློབ་པར་ཞུ་ཞེས་པ་བཞིན་ནོ། །ལམ་ལྔ་དྲིས་པའོ། །
གཉིས་པ་དེའི་ལན་ལ་བཞི་སྟེ། བསྟན་པ་དང་། བཤད་པ། ཡུམ་སྔགས་གཅིག་ཏུ་
བསྟན་པ་དང་། དོན་བསྡུས་པའོ། །དང་པོ་ནི་འདི་སྐད་ཅེས་སྨྲས་སོ་ཞེས་ཁྱད་པར་གྱི་གཞི་
ཡིན་ལ། དེ་ལ་ཁྱད་པར་གྱི་ཆོས་ནི་དུས་ནམ་སྨྲས་པ་དང་། གང་ཟག་གང་གིས་སྨྲས་པ་དང་།
ཡུལ་གང་ལ་སྨྲས་པ་དང་། དོན་གང་སྨྲས་པ་ནི་རིམ་པ་ལྟར། དེ་སྐད་ཅེས་སྨྲས་པར། བྱང་
ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་དང་། ཤཱ་རིའི་བུ་དང་། རིགས་ཀྱི་བུ་
མན་ཆད་དོ། །
གཉིས་པ་ལ་ལྔ་སྟེ། ཚོགས་ལམ་དང་། སྦྱོར་ལམ་དང་། མཐོང་ལམ་དང་། བསྒོམ་
ལམ་དང་། མཐར་ཕྱིན་པའི་ལམ་མོ། །དང་པོ་ནི་ཚོགས་ལམ་པའི་རིགས་ཀྱི་བུ་འམ་རིགས་
ཀྱི་བུ་མོ་གང་ལ་ལ་སེམས་ཅན་ཐམས་ཅད་ཀྱི་དོན་བྱ་བར་འདོད་པ་དང་། དེ་ལ་རྫོགས་
པའི་བྱང་ཆུབ་མྱུར་དུ་ཐོབ་པར་འདོད་པ་དང་། དེ་ལ་རྒྱུ་ཟབ་མོ་སྤྱོད་པ་ཐབས་ཤེས་རབ་ལ་
སམ་གཅིག་ཆར་གྱིས་སྤྱད་པར་འདོད་པ་དེས་འདི་ལྟར་བལྟ་སྟེ། ཕུང་པོ་ལྔ་ལ་
སོགས་པའི་སྒྲའམ་རྟགས་ལ་བརྟེན་ནས་སྟོང་པར་བལྟའོ། །
གཉིས་པ་ནི། སྦྱོར་ལམ་པ་གང་ལ་ལ་འདོད་པ་ཆོས་གསུམ་ལྡན་དེས་འདི་ལྟར་བལྟ་
སྟེ། ཕུང་པོ་ལྔ་ལ་སོགས་པའི་ཆོས་ཐམས་ཅད། བསྒོམ་བྱུང་འཇིག་རྟེན་པའི་ཡེ་ཤེས་ཀྱིས་
སྟོང་པར་བལྟའོ། །དེ་ལ་ཚོགས་ལམ་དང་། སྦྱོར་ལམ་གཉིས་ནི་དངོས་སུ་རྣམ་པར་རྟོག་པ་
རིམས་སམ་
196



ཤེས་རབ་སྙིང་པོའི་འགྲེལ་བ་ཟབ་རྒྱས་མ།
དང་བཅས་པའི་གཟུགས་བརྙན་གྱི་ལྷག་མཐོང་དང་། ཞི་གནས་ཤུགས་ཀྱིས་རྣམ་པར་རྟོག་པ་མེད་
པའི་སུ་རིམ་པ་བཞིན་དུ་བསྟན་ཏོ། །གསུམ་པ་ལ་གསུམ་སྟེ། སྦྱོར་བ་དང་། དངོས་གཞི་དང་།
རྗེས་སོ། །དང་པོ་ནི་ཕུང་པོ་ལྔ་པོ་དེ་དག་ཀྱང་། ཞེས་པ་ཁམས་དང་སྐྱེ་མཆེད་ལ་སོགས་པ་
ཆོས་ཐམས་ཅད་རང་གི་ངོ་བོ་ཉིད་ཀྱིས་སྟོང་པར་ཆོས་མཆོག་ཆེན་པོའི་ཡེ་ཤེས་ཀྱིས་བལྟའོ། །
གཉིས་པ་ལ་རྣམ་པར་ཐར་པའི་སྒོ་གསུམ་སྟེ། རང་དང་སྤྱིའི་མཚན་ཉིད་མེད་པའི་
སྟོང་པ་ཉིད་དང་། རྒྱུར་མེད་པའི་མཚན་མ་མེད་པ་དང་། འབྲས་བུར་མེད་པའི་སྨོན་པ་མེད་
པའོ། །དང་པོ་ལ་གཉིས་ཏེ། རང་གི་མཚན་ཉིད་སྟོང་པ་ཉིད་དང་། སྤྱིའི་མཚན་ཉིད་སྟོང་པ་
ཉིད་དོ། །དང་པོ་ལ་གསུམ་སྟེ། གཟུགས་ཀྱི་ཕུང་པོ་སྟོང་པར་བསྟན་པ་དང་། མིང་གཞིའི་
ཕུང་པོ་སྟོང་པར་བསྟན་པ་དང་། ཁམས་དང་སྐྱེ་མཆེད་སྟོང་པར་བསྟན་པའོ། །དང་པོ་ནི་
གཟུགས་སྟོང་པའོ་ཞེས་པ་སྟེ། དབྱེར་མེད་དུ་བསྟན་པ་དང་། ཐ་དད་དགག་པའོ། །དང་པོ་
ཆོས་ཅན་གཞིར་བྱས་པ་ལ་གཟུགས་སྟོང་པའོ། །ཞེས་པའོ། །སྣ་དོན་དམ་པའི་གཟུགས་དགུག་པ་སྟེ་
བྱིས་པ་ནས་མཁས་པའི་བར་ལ་སྣང་བའི་གཟུགས་དེ་དག་རིག་པའི་ངོ་བོར་གཅིག་དང་དུ་མ་དང་བྲལ་བས། ཚོགས་
པའི་གཟུགས་དོན་དམ་པར་སྟོང་པ་ཉིད་དོ། །ཆོས་ཉིད་གཞིར་བྱས་པ་ནི་དོན་དམ་པར་
སྟོང་པ་ཉིད་རྣམ་མེད་པས་གཟུགས་དེ་ཉིད་དུ་བདེན་པར་འདོད་པ་ལ། དེ་ཉིད་བདེན་པས་སྟོང་པ་ལ་པ།ཟུགས་སུ་སྣང་
བས། སྣ་ཚོགས་པའི་གཟུགས་སོ། །དོན་ལ་བདེན་པ་གཉིས་དབྱེར་མེད་པ་ཡིན་ནོ། །
གཉིས་པ
ད་པ་ལ་ཆོས་ཅན་གཞིར་བྱས་པ་ནི་གཟུགས་ལ་སོགས་པ་ལས་སྟོང་པ་ཉིད་
གཞན་མ་ཡིན་ནོ། །རྣམ་བཅས་པས་གཟུགས་དེ་ཉིད་ཀྱིས་སྟོང་པ་བདེན་ཏེ་ཤེས་པའི་སྣང་བ་ཡིན་པའི་ཕྱིར་རོ། །དེས་
གཟུགས་གཏན་མེད་དུ་མི་འགྲུབ་ཏེ་རྣམ་པ་འཇོག་མཁན་གྱི་གཟུགས་ཡོད་པས་སོ་ཟེར་བ་ལ། དེ་དགག་པ་ནི་རྣམ་པ་འཇོག་
མཁན་གྱི་གཟུགས་སྟོང་པ་ན་སྟོང་པ་ཉིད་དུ་གཟུགས་ཀྱིས་སྒྲོ་འདོགས་བསལ་ལ། གཟུགས་སྟོང་པ་གཞན་མ་ཡིན་གྱི་ཐ་དད་
བཀག་པ་ལས་བསྐུར་བ་བསལ་ལོ། །ཆོས་ཉིད་གཞིར་བྱས་པ་ནི་སྟོང་པ་ཉིད་ལས་གཟུགས་གཞན་
197



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མ་ཡིན་ནོ། །དོན་ནི་བདེན་པ་གཉིས་པོ་ཐ་དད་མ་ཡིན་ནོ། །
མིང་གཞིའི་ཕུང་པོ་སྟོང་པར་བསྟན་པ་ནི། ཚོར་བ་སྟོང་པའོ། །སྟོང་པ་ཉིད་ཚོར་བའོ། །ཚོར་བ་ལས་
སྟོང་པ་ཉིད་གཞན་མ་ཡིན་
ནོ། །སྟོང་པ་ཉིད་ལས་ཚོར་བ་གཞན་མ་ཡིན་ནོ། །དེས་ཐམས་ཅད་ལ་སྦྱར་རོ། །དེ་བཞིན་དུ་
ཞེས་པ་ནས་སོ། །
ཁམས་དང་སྐྱེ་མཆེད་སྟོང་པར་བསྟན་པ་ནི། ཤཱ་རིའི་བུ་དེ་ལྟ་བས་ན་ཞེས་པ་ནས་སྟེ།
ཆོས་ཐམས་ཅད་ནི་ཁམས་དང་སྐྱེ་མཆེད་ཀྱི་ཆོས་ཐམས་ཅད་དོ། །སྤྱིའི་མཚན་ཉིད་ནི་
མཚན་ཉིད་མེད་པ་ཞེས་པ་སྟེ། སྤྱིའི་མཚན་ཉིད་མི་རྟག་པ་སྡུག་བསྔལ་བ་དང་སྟོང་པ་དང་
བདག་མེད་པའོ། །དེ་ཡང་སྟོང་པ་ཉིད་དོ། །གཉིས་པ་ལ་མཚན་མ་མེད་པ་ནི་མ་སྐྱེས་པ་
ཞེས་པ་སྟེ། ཀུན་རྫོབ་ཏུ་སྐྱེ་བ་ལ་སོགས་པ་ཡོད་ཀྱང་། དོན་དམ་པར་མ་སྐྱེས་པ། མ་
འགགས་པ། དོན་དམ་པར་སྡུག་བསྔལ་དང་ཀུན་འབྱུང་གི་དྲི་མ་མེད་པ། འགོག་པ་དང་
ལམ་གྱི་དྲི་མ་དང་བྲལ་བ་མེད་པའོ། །
གསུམ་པ་སྨོན་པ་མེད་པ་ནི་དོན་དམ་པར་སྐྱོན་བྲི་བ་མེད་པ་དང་། ཡོན་ཏན་གྱིས་
གང་བ་མེད་པའོ། །རྣམ་ཐར་སྒོ་གསུམ་རྟོགས་པ་ནི་མཐོང་ལམ་ཡིན་ལ། དེ་མཐོང་ལམ་གྱི་
དངོས་གཞིའི་ཡིན་ནོ། །མཐོང་ལམ་གྱི་རྗེས་ཐོབ་ལ་དོན་བརྒྱད་ཀྱིས་བསྟན་ཏེ། ཕུང་པོ་
དང་། སྐྱེ་མཆེད་དང་། ཁམས་དང་། རྟེན་འབྲེལ་དང་། བདེན་པ་དང་། ཡེ་ཤེས་དང་། ཐོབ་
པ་དང་། མ་ཐོབ་པའོ། །དང་པོ་ནི་ཤཱ་རིའི་བུ་དེ་ལྟ་རང་གི་མཚན་ཉིད་བས་ན་སྟོང་པ་ཉིད་ལ་མཐོང་
ལམ་གྱི་ངོ་ན་གཟུགས་ཡང་དག་པར་རྗེས་སུ་མེད་པ་ལ་སོགས་པ་སྟེ། མཐོང་བའི་ལམ་གྱི་རྗེས་ཐོབ་
ནས་ཕུང་པོ་ལྔ་སྒྱུ་མ་ལྟར་རྟོགས་པ་ཡིན་ནོ། །དེ་ལྟ་བས་ན་མཚན་ཉིད་མེད་པ་ལ་གཟུགས་
མེད་པའོ། །བདུན་ཀ་ལ་སྦྱར་རོ། །གཉིས་པ་ནི་སྟོང་པ་ཉིད་ལ་མིག་མེད་པ་ལ་སོགས་པ་སྟེ།
སྐྱེ་མཆེད་བཅུ་གཉིས་སྒྱུ་མ་ལྟ་བུར་རྟོགས་པ་ཡིན་ནོ། །གསུམ་པ་ནི་སྟོང་པ་ཉིད་ལ་མིག་གི་
ལ198ལ



ཤེས་རབ་སྙིང་པོའི་འགྲེལ་བ་ཟབ་རྒྱས་མ།
ཁམས་མེད་ཅེས་པ་ལ་སོགས་པའོ། །བཞི་པ་ནི་མ་རིག་པ་མེད་ཅེས་པ་ལ་སོགས་ཏེ། ཀུན་
ནས་ཉོན་མོངས་པ་ནི་མ་རིག་པ་དང་རྒ་ཤི་ཡིན་ལ། རྣམ་པར་བྱང་བ་ནི་མ་རིག་པ་ཟད་པ་
དང༌། རྒ་ཤི་ཟད་པ་ཡིན་ནོ། །དེ་ཡང་སྒྱུ་མ་ལྟར་རྟོགས་པ་ཡིན་ནོ། །ལྔ་པ་ནི་དེ་ཡང་འབྲས་བུ་
སྡུག་བསྔལ་མེད་པས་རྒྱུ་ཀུན་འབྱུང་དང་དེ་འགོག་པ་དང་ཐོབ་བྱེད་ལམ་ཡང་མེད་དེ་སྒྱུ་མ་ལྟར་རྟོགས་པའོ། །སྟོང་པ་ཉིད་ལ་
མཚན་མེད་གྱི། སྡུག་བསྔལ་བ་དང་ཞེས་བྱ་བ་ཡིན་ནོ། །དྲུག་པ་ནི་ཡེ་ཤེས་མེད་བྱ་བ་ཡིན་ནོ། །
བདུན་པ་ནི་སྟོབས་ལ་སོགས་པའི་ཡོན་ཏན་གང་དུ་ཐོབ་པ་མེད་པ་དང་། བརྒྱུད་པ་ནི་མ་ཐོབ་པ་མེད་
ཅེས་བྱ་བ་དེ་དག་གི་དོན་ནི་ཡེ་ཤེས་དང་ཐོབ་པ་མེད་པས་སྒྲོ་འདོགས་བཀག་ལ། མི་ཤེས་པ་དང་མ་ཐོབ་པ་མེད་པས་
བསྐུར་འདེབས་བཀག་པས་མཐའ་དང་བྲལ་བའི་ཟབ་མོ་བསྟན་པ་ཡིན་ནོ། །ཡིན་ནོ། །དྲི་བ་བཞི་པ་བསྒོམ་བའི་
ལམ་ལ་གསུམ་སྟེ། རྟེན་གྱི་གང་ཟག་དང་། རིག་པ་ཤེས་པ་དང་། གྲོལ་བ་སྤངས་པའོ། །
དང་པོ་ནི་ཤཱ་རིའི་བུ་ཞེས་པ་ནས་སྟེ། དབང་པོ་རྟུལ་པོ་དང་། འབྲིང་དང་རྣོན་པོའི་བྱང་ཆུབ་
སེམས་དཔའ་རྣམས་ཆོས་ཅན། ཡང་དག་པར་ན་གང་ཡང་མེད་ལ། ཐ་སྙད་ཡུམ་ལ་བརྟེན་
པ་ཡིན་ཏེ། ཐོབ་པར་བྱེད་པའི་གང་ཟག་དང་། ཐོབ་པར་བྱ་བའི་འབྲས་བུ་རྣམ་མཁྱེན་དང་།
ཐོབ་པར་བྱེད་པའི་ལམ་གསུམ་དོན་དམ་པར་ན་མེད་པའི་ཕྱིར་རོ། །
གཉིས་པ་ནི་བསྒོམ་པའི་ལམ་ཆེ་འབྲིང་དགུའི་ཤེས་རབ་ཀྱི་ཕ་རོལ་དུ་ཕྱིན་པ་ལ་
བརྟེན་ཅིང་གནས་ཏེ་ཞེས་བྱ་བ་ནི་མཐོང་ལམ་ལྟ་བུ་སྐད་གཅིག་མ་ཡིན་པས་རྒྱུན་དུ་གནང་
བའོ། །གསུམ་པ་སྤངས་པ་ནི་སེམས་ལ་ཞེས་པ་སྟེ། འདི་ལ་ཡང་གསུམ་ལས། མདོར་
བསྟན་པ་ནི། སེམས་ལ་བསྒོམ་སྤང་གི་སྒྲིབ་པ་གཉིས་མེད་པ་སྟེ་རྒྱུ་སྤངས་པའོ། །འབྲས་
བུ་སྡུག་བསྔལ་གྱིས་སྐྲག་པ་མེད་ཅེས་བྱའོ། །
གཉིས་པ་དེ་གཉིས་རྒྱས་པར་བཤད་པ་ནི། རྒྱུ་བསྒོམ་སྤང་གི་ཕྱིན་ཅི་ལོག་ལས་
འདས། འབྲས་བུ་སྡུག་བསྔལ་དང་ཡིད་མི་བདེ་བའི་མྱ་ངན་ལས་འདས་ཞེས་བྱའོ། །ལྔ་པ་
~199ལ



}
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དྲི་བའི་ལན་མཐར་ཕྱིན་པའི་ལམ་ལ་མདོར་བསྟན་ནི་མཐར་ཕྱིན་ཏོ་ཞེས་བྱའོ། །རྒྱས་བཤད་ནི་
སངས་རྒྱས་ཞེས་པ་ཁྱད་པར་གྱི་གཞི་ཡིན་ལ་དེ་ལ་ཁྱད་པར་གྱི་ཆོས་གསུམ་ལས། གང་
སངས་རྒྱས་པ་དང་། གང་ལ་བརྟེན་ནས་སངས་རྒྱས་པ་དང༌། ཇི་ལྟར་སངས་རྒྱས་པ་
རྣམས་ནི་རིམ་པ་ལྟར། དུས་གསུམ་འདས་པ་ལ་སོགས་པའི་དུས་གསུམ་དུ་བཞུགས་ཤིང་བློ་ཁྱད་པར་དུ་
འཕགས་པའི་སངས་རྒྱས་ཐམས་ཅད་དང་། བར་ཆད་མེད་པའི་ལམ་གྱི། ཤེས་རབ་ཕ་རོལ་ཕྱིན་པ་དང་། བླ་
ན་མེད་ལ་སོགས་པའོ། །ཐོབ་པ་དང་བསྒྲུབ་པ་དང་དམིགས་པ།
གསུམ་པ་ཁ་ཅིག་ཕ་རོལ་དུ་ཕྱིན་པའི་ལམ་འདི་བས་ཀྱང་གསང་སྔགས་མཆོག་ཏུ་འགྱུར་རམ་སྙམ་པའི་དོགས་
པ་དགག་པའི་དོན་དུ་སྔགས་གཉིས་མེད་དུ་བསྟན་པ་ལ་གསུམ་སྟེ། བསྟན་པ་དང་། བཤད་པ་
དང་། སྔགས་དངོས་བརྗོད་པའོ། །དང་པོ་ནི་ཤེས་རབ་ཕ་རོལ་ཕྱིན་པ་ཆོས་ཅན། སྔགས་
ཡིན་ཏེ། སྔགས་དངོས་ཆོས་ཕ་རོལ་ཏུ་ཕྱིན་པ་ཡང་ཆོས་ཐམས་ཅད་སྟོང་པར་ཤེས་པའི་ཤེས་རབ་དང་། འགྲོ་བ་
སྐྱོབ་པའི་ཐབས་ཟུང་དུ་འབྲེལ་པ་ཡིན་ལ་སྔགས་ཀྱང་ཐམས་ཅད་སྟོང་པར་ཤེས་པའི་ཤེས་རབ་དང་།
འགྲོ་བ་སྐྱོབ་པའི་སྙིང་རྗེ་ཟུང་དུ་འབྲེལ་པའི་ཕྱིར་ཅེས་ཟེར་བ་ནི་དེ་ལྟ་བས་ན་ཞེས་པའོ། །
གཉིས་པ་སྔགས་ཀྱི་སྒྲ་ནི་མན་ཏྲ་ཞེས་པ་ཡིན་ལ། མ་ལཱ་མ་ན་ཞེས་པ་ཆོས་ཐམས་
ཅད་བདག་མེད་དམ་སྟོང་ཉིད་དུ་ཤེས་པའོ། །ཏུ་ལ་གསང་བ་འདུས་པ་ལས། མན་ནི་ཡིད་ཅེས་བྱ་བ་སྟེ། །
ཏྲ་ནི་སྐྱོབ་པར་བྱེད་པའི་དོན། །ཞེས་སོ། །ཏྲཡའི་རྐྱེན་གྱིས་འགྲོ་བ་སྡུག་བསྔལ་ལས་སྐྱོབ་པའོ། །ཤེས་
པའི་དོན་བཤད་པ་ནི་རིག་པ། བླ་ན། མི་མཉམ། ཚིག་དང་པོ་གསུམ་ཡིན་ལ། སྐྱོབ་པའི་དོན་
བཤད་པ་ནི་སྡུག་བསྔལ། ཚིག་བཞི་པའོ། །དེ་ལ་ཆོས་ཐམས་ཅད་མཉམ་པར་རྟོགས་པས་རིག་
པ་ཆེན་པོའི་སྔགས། འདི་ལས་དེ་ཁོ་ན་རྟོགས་པ་ལྷག་པ་མེད་པས་ན་བླ་ན་མེད་པའི་སྔགས་།
སུ་དང་ཡང་མི་མཉམ་པ་སངས་རྒྱས་གཞན་དང་། རང་ཉིད་མཉམ་པར་བྱེད་པའི་སྔགས་
ཞེས་བྱ་ལ། དེས་རང་དོན་ཤེས་པ་བསྟན་ཅིང་། གཉིས་པ་སྐྱོབ་པ་འགྲོ་བའི་སྡུག་བསྔལ་འདུ་བྱེད་ལ་
200



ཤེས་རབ་སྙིང་པོའི་འགྲེལ་བ་ཟབ་རྒྱས་མ།
སོགས་པ། ཞི་བར་བྱེད་པས་གཞན་དོན་སྒྲུབ་པའི་སྔགས་ཀྱང་ཡིན་ནོ། །
གསུམ་པ་ནི་ཡུམ་གྱི་སྔགས་འདི་ཆོས་ཅན། སྔར་བཤད་པའི་ཤེས་སྐྱོབ་གཉིས་
བདེན་པར་ཤེས་པར་བྱ་སྟེ། རྒྱུ་སློབ་པའི་ལམ་ཚོགས་སྦྱོར་མཐོང་སྒོམ་བཞིར་ཞུགས་པ་དང་།
འབྲས་བུ་མཐར་ཕྱིན་པའི་ལམ་ཐོབ་པ་དེ་དག །ཐོབ་བྱ་ལ་བསླུ་མེད་བརྗོད་བུ་ལ་མི་བརྫུན་པའི་ཕྱིར་
ཅེས་བྱའོ། །དེས་ན་ཡུམ་སྔགས་མཚན་ཉིད་ནི། ཆོས་ཐམས་ཅད་རང་བཞིན་མེད་རྟོགས་ཀྱི་
ཤེས་རབ་སྙིང་རྗེ་དང་བཅས་པ་ཡིན་ལ། རྡོ་རྗེ་རྩེ་མོ་ལས། སྔགས་རྣམ་ཀུན་ཀྱི་མཚན་ཉིད་ཀྱང་། །སངས་
རྒྱས་ཀུན་གྱི་ཐུགས་ལ་གནས། །ཆོས་ཀྱི་སྙིང་པོ་བསྒྲུབ་བྱེད་ཅིང་། །ཆོས་ཀྱི་དབྱིངས་དང་ཡང་དག་ལྡན། །ཞེས་སོ། །དེ་
ཉིད་ཐབས་དང་བཅས་པའི་ཆ་ནས་གསང་སྔགས། ཏིང་ངེ་འཛིན་དང་བཅས་པའི་ཆ་ནས་
རིག་སྔགས་འཁོར་བར་མྱོང་བའི་སྡུག་བསྔལ་དང་། །འདོད་ཆགས་ལ་སོགས་ཉེས་པའི་ཚོགས། །རིག་དང་བཅས་པ་ཞི་
བྱེད་པ། །རིག་སྔགས་ཀྱི་ནི་མཚན་ཉིད་དོ། །ཞེས་པའོ། །དྲན་པ་དང་བཅས་པའི་ཆ་ནས་སངས་རྒྱས་ཆོས་རྣམས་
འཛིན་བྱེད་ཅིང་། །ཆོས་རྣམས་འཛིན་པར་བྱེད་པ་དང་། །འདི་ནས་འབྲུ་ཁ་ཤས་མི་གསལ་༽འཛིན་བྱེད་པ། །གཟུངས་
སྔགས་ཀྱི་ནི་མཚན་ཉིད་དོ། །ཞེས་སོ། །གཟུངས་སྔགས། དེ་གསུམ་ངོ་བོ་གཅིག་ལ་ལྟོས་པ་ལྡོག་པ་ཐ་
དད་ཡིན་ནོ། །
ཡུམ་བཏགས་པ་བ་ནི་གཞུང་རྒྱས་འབྲིང་གསུམ་ལ་སོགས་པ་ཡིན་ལ། སྔགས་
བཏགས་པ་བ་ནི་མ་ཎི་པདྨོ་ལ་སོགས་པ་ཡིན་ཅིང་། འདིར་ལམ་ལྔ་མཚོན་བྱེད་ཀྱི་སྔགས་
ཡིན་ལ། ཏཏྱ་ཐཱ་ནི་འདི་ལྟ་སྟེའོ། །ག་ཏེ་ཞེས་བྱ་བ་ནི་སོང་ཞིག་ཅེས་བྱ་བ་ཡིན་ལ། ཚོགས་
ལམ་དུ་སོང་ཞིག་བྱ་བ་ཡིན་ནོ། །ག་ཏེ་ནི་སོང་ཞིག་ཏེ་སྦྱོར་ལམ་དུ་སོང་ཞིག་བྱ་བའོ། །པ་
ར་ག་ཏེ་ཞེས་བྱ་བ་ནི་ཡང་དག་པར་སོང་ཞིག་བྱ་བ་ཡིན་ཏེ་མཐོང་ལམ་དུ་འོ། །པ་ར་སང་ག་
ཏེ་ཞེས་བྱ་བ་ནི་ཡང་དག་པར་ཕ་རོལ་ཏུ་སོང་ཞིག་བྱ་བ་ཡིན་ཏེ་བསྒོམ་པའི་ལམ་དུ་འོ། །
གང་དུ་སོང་སྙམ་ན་བོ་དྷི་སྭཱ་ཧཱ་ཞེས་བྱ་བ་སྟེ། བྱང་ཆུབ་ཞི་བར་སོང་ཞིག་བྱ་བ་ཡིན་གྱི། ཉན་
201ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རང་གི་བྱང་ཆུབ་ལྟ་བུ་ནི་མ་ཡིན་ནོ། །བཞི་པ་དོན་བསྡུ་བ་ནི་ཤཱ་རིའི་བུ་ཞེས་པ་ནས་སོང་། །
གསུམ་པ་མཐུན་འགྱུར་དང་ཡི་རང་གིས་མདོའི་འཇུག་གི་དོན་བསྟན་པ་ལ་གཉིས་
ཏེ། མཐུན་འགྱུར་དང་། ཡི་རང་བའོ། །དང་པོ་ལ་གཉིས་ཏེ། གང་ཟག་ལ་མཐུན་འགྱུར་
བརྗོད་པ་དང་། ཆོས་ལ་མཐུན་འགྱུར་བརྗོད་པའོ། །དང་པོ་ནི་ཤཱ་རིའི་བུ་དང་། སྤྱན་རས་
གཟིགས་ནི་ཕྱི་རོལ་ན་གྲུབ་པའི་གང་ཟག་ཉན་ཐོས་དང་བྱང་ཆུབ་སེམས་དཔའ་ལྟར་སྣང་
ཡང་། སྟོན་པ་ཉིད་ཀྱི་ཤེས་རབ་དང་ཐུགས་རྗེ་ཡིན་པས། དེ་ནས་ལེགས་སོ་ཞེས་བྱ་བའི་
བར་རོ། །རིགས་ཀྱི་བུ་ཞེས་སྟོན་པས་སྤྱན་རས་གཟིགས་ལ་བོས་ནས། ལམ་ལྔ་བཤད་པ་
ལེགས་སོ་ལེགས་སོ་ཞེས་ལན་གཉིས་སྨོས་པ་ནི་དགྱེས་པའི་ངོ་མཚར་བས་སོ། །གཉིས་པ་
ནི་རིགས་ཀྱི་བུ་དེ་དེ་བཞིན་ནོ་ཞེས་པའོ། །
གཉིས་པ་རྗེས་སུ་ཡི་རང་བ་ལ་གཉིས་ཏེ། ཡི་རང་དངོས་དང་། དོན་བསྡུས་བའོ། །
དང་པོ་ནི་དེ་བཞིན་གཤེགས་པ་ཤཱཀ་ཐུབ་དང་། དེ་བཞིན་གཤེགས་པ་གཞན་རྣམས་རྗེས་
སུ་ཡིད་རང་ངོ༌། །གཉིས་པ་ནི་འོག་གི་ཡིད་རང་ཞེས་པ་ཁྱད་པར་གྱི་གཞི་ཡིན་ལ། ཁྱད་
པར་གྱི་ཆོས་གང་ལ་ཡིད་རང་བ་དང་། གང་ཟག་གང་ཡིད་རང་བ་དང་། ཚུལ་ཇི་ལྟར་ཡིད་
རིང་བ་གསུམ་རིམ་པ་ལྟར། བཅོམ་ལྡན་འདས་ཀྱིས་བཀའ་བསྩལ་པ་ལ་ཡིད་རང་བ་དང་།
ཤཱ་རིའི་བུ་ལ་སོགས་པ་འཁོར་དུ་ལྷགས་པའི་འཇིག་རྟེན་ཡིད་རང་བ་དང༌། སྟོན་པའི་
གསུང་ལ་བསྟོད་པའི་ཚུལ་གྱིས་སོ། །དེ་ལ་ཤཱ་རིའི་བུ་དང་སྤྱན་རས་གཟིགས་དབང་གིས་
ཡུམ་དྲིས་ཤིང་ལན་གསུངས་པ་ལྟར་སྣང་ཡང་། སྟོན་པ་ཉིད་ཀྱིས་བཀའ་བསྩལ་ཞེས་བྱ་སྟེ།
དེ་ཉིད་ནི་སྟོན་པའི་ཤེས་རབ་དང་ཐུགས་རྗེ་ཡིན་པས་སོ། །དེ་ལ་ཐམས་ཅད་ལྡན་པའི་
འཁོར་ནི་རྣམ་བཞིའོ། །གསུང་ལ་མངོན་པར་བསྟོད་པ་ནི་འཁོར་འདུས་པ་ཐམས་ཅད་ཡིད་
དགའ་བས། ངག་ཏུ་ཨ་ལ་ལ་ཞེས་ངོ་མཚར་ནས་བསྟོད་པས་ཤིན་ཏུ་ཡ་མཚན་ཆེ་ཞེས་
ལ202ལ



ཤེས་རབ་སྙིང་པོའི་འགྲེལ་བ་ཟབ་རྒྱས་མ།
བརྗོད་པ་ཡིན་ནོ། །
ཞུ་མཆོག་སློབ་དཔོན་ལྷ་ཆེན་ངོར། །ཆོས་མཆོག་གནས་མཆོག་འབྲི་གུང་དུ། །སྨྲ་
མཆོག་གཟད་པས་དེ་བཀྲོལ་དགེས། །འགྲོ་ཀུན་སྙིང་པོའི་དོན་རྟོགས་ཤོག །ཟབ་མོ་ཤེས་
རབ་སྙིང་པོ་ཡི། །རྣམ་བཤད་བཅུ་ལྷག་མཐོང་མོད་ཀྱི། །འདི་ལས་ལྷག་པ་གཞན་མི་སྲིད། །
དེ་ཕྱིར་ངས་ཀྱང་སློབ་དཔོན་ཇོ་བོ་ལ་གུས་པས་ཞུས། །། །
203ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅༅། །འཕྲ་ཏིག་དང་པོ། ཤེས་རབ་སྙིང་པོའི་བཤད་
འབུམ་བཞུགས་སོ། །
ཞི་བྱེད་ལུགས།
ཨོཾ་སྭ་སྟི། རྒྱལ་བའི་ཡུམ་མཆོག་ཕྱོགས་བཅུའི་སངས་རྒྱས་དང་། །ཐུབ་དབང་སྲས་
བཅས་རིག་འཛིན་བརྒྱུད་པའི་ཚོགས། །སྟོན་པའི་རྒྱལ་ཚབ་དམ་པ་རིན་པོ་ཆེ། །ཕྱག་
འཚལ་ཕྱག་འཚལ་ཞབས་ལ་སྤྱི་བོས་འདུད། །རྒྱས་འབྲིང་རྣམ་གསུམ་མངོན་པར་རྟོགས་
པའི་གཞུང་། །མ་ནོར་བསྟན་པའི་སྙིང་པོ་བྲི་བར་བྱའོ། །
ཆོས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སྤྱི་དོན་རྣམ་པ་གཉིས་སུ་གནས་ཏེ། ཚིག་
བརྒྱུད་བཤད་བའི་བཀའ་བབས་ཀྱིས་གཏན་ལ་དབབ་པ་དང་། དོན་བརྒྱུད་བསྒྲུབ་པའི་
ཕྱག་བཞེས་ཀྱིས་ཉམས་སུ་བླང་པ་དང་གཉིས་ལས། འདི་ནི་ཚིག་གི་བརྒྱུད་པའོ། །
འདི་ལ་སྤྱི་དོན་རྣམ་པ་བཞི་སྟེ། བསྒྲུབ་བྱ་རང་གི་ངོ་བོ་ངོས་བཟུང་བར་བསྟན་པ་
དང༌། གླེང་གཞིའི་བརྒྱུད་པའི་བཀའ་བབས་དང་བཅས་ཏེ་བཤད་པ་དང་། སྙིང་པོ་མདོའི་
དོན་དངོས་བསྟན་པ་དང་། ཕ་རོལ་ཏུ་ཕྱིན་པ་བཙལ་བའི་རིམ་པ་ཁ་བསྐངས་ཏེ་བསྟན་
པའོ། །བསྒྲུབ་བྱ་རང་གི་ངོ་བོ་ངོས་བཟུང་བ་ལ་བཞི། གང་གསུངས་པའི་ཆོས་ངོས་བཟུང་
བ་དང་། གང་གིས་གསུངས་པའི་སངས་རྒྱས་ངོས་བཟུང་བ་དང་། ཇི་ལྟར་གསུངས་པའི་
ལ204ལ



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
ཚུལ་ངོས་བཟུང་བ་དང་། གང་བཤད་པའི་གཞུང་གི་ངོ་བོ་ངོས་བཟུང་བ་དང་བཞིའོ། །གང་
གསུངས་པའི་ཆོས་ནི་གཉིས་ཏེ། བརྗོད་བྱ་དོན་གྱི་ཆོས་དང་། རྗོད་བྱེད་ཚིག་གི་ཆོས་
གཉིས་ལས། འདི་ནི་བརྗོད་བྱའི་དོན་དེ་ཉིད་གཏན་ལ་འབེབས་པ་རྗོད་བྱེད་ཚིག་གི་ཆོས་
ཡིན་ནོ། །
འདི་ལ་ཡང་བཀའ་དང་
། བཀའ་དེ་གཏན་དུ་འབེབས་པར་བྱེད་པའི་བསྟན་བཅོས་
གཉིས་ལས། འདི་ནི་བཀའོ། །དེ་ལ་གསུམ། ཞལ་ནས་གསུངས་པ་དང་། རྗེས་སུ་གནང་
བ་དང་། བྱིན་གྱིས་བརླབས་པའོ། །ཞལ་ནས་གསུངས་པའི་བཀའ་ལ་ཡང་གསུམ་སྟེ།
སྟོན་པས་མདོངས་གསོལ་ཏུ་གསུངས་བ་དང་། འཁོར་གྱིས་ཞུས་པ་དང་། ཞར་ལ་འཕྲོས་
པ་སྟེ། བཀའ་འཁོར་ལོ་རིམ་པ་གསུམ་གྱི་བདག་ཉིད་དུ་གནས་པར་ངོས་བཟུང་བར་བྱའོ། །
གཉིས་པ་གང་གིས་གསུངས་བའི་སངས་རྒྱས་ངོས་བཟུང་བ་ནི། རང་བཞིན་ལྷུན་
གྲུབ་ཀྱི་སངས་རྒྱས་དང་། རྟོགས་པ་མངོན་གྱུར་གྱི་སངས་རྒྱས་གཉིས་ལས་འདི་ནི་རྟོགས་
པ་མངོན་གྱུར་གྱི་སངས་རྒྱས་ཀྱིས་གསུངས་སོ། །དེ་ལ་ཡང་ཆོས་ཀྱི་སྐུ་དང་། གཟུགས་ཀྱི་
སྐུ་གཉིས་ལས། གཟུགས་ཀྱི་སྐུས་གསུངས་ཤིང་། དེ་ལ་ཡང་ལོངས་སྐུ་དང་། སྤྲུལ་སྐུ་
གཉིས་ལས། སྤྲུལ་པའི་སྐུས་གསུངས། སྤྲུལ་པའི་སྐུ་ལ་ཡང་གསུམ་སྟེ། ལས་ཀྱི་སྤྲུལ་པའི་
སྐུ་དང་། སྐྱེ་བའི་སྤྲུལ་བའི་སྐུ་དང་
། མཆོག་གི་སྤྲུལ་པའི་སྐུའོ། །དེ་ལ་ཆོས་འདི་ནི་མཆོག་
གི་སྤྲུལ་པའི་སྐུས་གསུངས་ཤིང་། དེ་ཡང་གྲངས་ཀྱི་རྣམ་པ་འཕགས་པ་རྣམས་ཀྱིས་ཀྱང་
བརྗོད་པར་མ་ནུས་ལ། བསྐལ་བ་བཟང་པོ་འདི་ཉིད་ལ་ཡང་ཞིང་ཁམས་འདིར། སངས་
རྒྱས་སྟོང་རྩ་གཉིས་བྱོན་ཅིང་། དྲུག་སྔར་གཤེགས་པའི་བདུན་པ་སྟེ། ཐུབ་པ་མིའི་སེང་གེ་
ཤཱཀྱའི་རྒྱལ་པོ་དེས། གསུངས་པར་ངོས་བཟུང་པར་བྱའོ། །
གསུམ་པ་ཆོས་འདི་ཇི་ལྟར་གསུངས་པའི་ཚུལ་ངོས་བཟུང་བ་ལ་ཡང་གཉིས། རང་
༤205ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་གཅོད་ཀྱི་རྩ་བར་རྟོགས་པ་མངོན་དུ་གྱུར་ནས་ཆོས་ཀྱི་སྐུར་སངས་རྒྱས་པ་དང་།
གཞན་དོན་བསྐྱེད་ཀྱི་རྩ་བར་གཟུགས་ཀྱི་སྐུར་བཞེངས་ནས་ཆོས་ཀྱི་འཁོར་ལོ་བསྐོར་བའོ། །
དེ་ལ་ཐུགས་དང་པོ་བྱང་ཆུབ་མཆོག་ཏུ་སེམས་བསྐྱེད་དེ། སངས་རྒྱས་ཤཱཀྱ་ཐུབ་པ་ཆེན་པོ་
དང་། དཀོན་མཆོག་ཡོན་ཏན་དང་། མར་མེ་མཛད་གསུམ་ལ། སྨོན་འཇུག་དོན་དམ་དང་
བཅས་པ་ཞུས་ཤིང་། མ་འབྲེལ་ཁས་ལེན་དུ་མ་སོང་པར། ཡང་དག་དོན་གྱི་སེམས་སྐྱེས་
ནས། བསྐལ་བ་གྲངས་མེད་གསུམ་དུ་ཚོགས་བསགས་པས། བར་དུ་ལམ་དཀའ་ཐུབ་ཀྱི་
གྲངས་གསུམ་ལས་བརྒལ། ཐ་མར་འཛམ་བུའི་གླིང་དུ་མཛད་པ་བཅུ་གཉིས་མཐར་ཕྱུང་།
དེ་ཡང་ཕྱོགས་བཅུའི་སངས་རྒྱས་རྣམས་ཀྱིས་བསྐུལ་བའི་སྒྲ་ལ་བརྟེན་ནས། ལྷའི་གནས་
ནས་འཛམ་གླིང་སྤྱིའི་ཡུལ་དུ་བྱོན་ཅིང་། ལྷུམས་སུ་ཞུགས་པ་དང་། བལྟམས་པ་དང་། རྒྱལ་
བུ་རོལ་རྩེད་མཛད་པ་དང་། བཙུན་མོ་ཁབ་དུ་བཞེས་པ་དང་། སྲས་བལྟམས་པ་དང་། རབ་
ཏུ་བྱུང་བ་དང་། དཀའ་ཐུབ་མཛད་པ་དང་། བདུད་བཏུལ་བ་དང་། ཆོ་འཕྲུལ་མངོན་པར་
སྤྲུལ་ཅིང་སངས་རྒྱས་པ་དང་། ཆོས་གསུངས་པ་དང་། ཡོངས་སུ་མྱ་ངན་ལས་འདས་པ་དང་།
སྐུ་གདུང་བསྒོས་པ་ལ་སོགས་པ་མཐར་ཕྱུང་ནས། བསྟན་པ་རིན་པོ་ཆེ་བཙུགས་པར་ངོས་
བཟུང་བར་བྱའོ། །
བཞི་པ་བཤད་པའི་གཞུང་རང་གི་ངོ་བོ་ངོས་བཟུང་པ་ནི། བཀའ་འཁོར་ལོ་རྣམ་པ་
གསུམ་ལས་བར་པ་མཚན་ཉིད་མེད་པ་ཤེས་རབ་ཀྱི་ཕ་རོལ་ཏུ་ཕྱིནད་པའི་ཆོས། དེ་ལ་ཡང་།
མངོན་པར་རྟོགས་པའི་གཞུང་དང་། །སྙིང་པོའི་དོན་གཉིས་ལས། འདི་ནི་སྙིང་པོའི་དོན་ནོ། །
དེ་ཡང་ཕྱོགས་ཙམ་བསྡུས་པ་སྙིང་པོའི་དོན་དང་། སྙིང་པོ་མདོའི་དོན་དངོས་གཉིས་ལས།
འདི་ནི་སྙིང་པོ་མདོའི་དོན་དངོས་བཤད་པར་ངོས་བཟུང་བར་བྱའོ། །
སྤྱི་དོན་གཉིས་པ་གླེང་གཞིའི་བརྒྱུད་པའི་བབས་དང་སྦྱར་ཏེ་བཤད་པ་ལ། གླེང་
ལ206



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
གཞིའི་ནི་འོག་ནས་འབྱུང་ངོ༌། །བརྒྱུད་པ་ནི་ཤཱཀ་ཐུབ་ཆེན་པོ་དང་། དཀོན་མཆོག་ཡོན་
ཏན། མར་མེ་མཛད། ཤཱཀྱ་ཐུབ་པ་སྟེ། བཀའ་བདེ་བར་གཤེགས་པའི་བརྒྱུད་པའོ། །དེ་
ཡང་སངས་རྒྱས་ཀྱི་བསྟན་པ་དེ་སྤྱན་རས་གཟིགས་ཀྱིས་རྟོགས། ཤཱ་རིའི་བུས་དྲིས། ཀུན་
དགའ་བོས་བསྡུས། བྱམས་པ་ལ་གཏད་དེ། ལུང་གྲུབ་པ་ཐོབ་པའི་བརྒྱུད་པ་མ་ཆད་པར་
གནས་པའོ། །བཀའ་བབས་ནི་དྲུག་དུ་གནས་ཏེ། རིག་པའི་འབྱུང་གནས་ཤར་ཕྱོགས་བྷ་
ག་ལ་ནས་བརྒྱུད་པ་དང་། ངོ་མཚར་གྱི་འབྱུང་གནས་ལྷོ་བ་ཤ་ཀོ་ཏ་ཙན་དན་གྱི་ནགས་ཚལ་
ནས་བརྒྱུད་པ་དང་། བྱིན་བརླབས་ཀྱི་འབྱུང་གནས་ནུབ་ཕྱོགསཨུ་རྒྱན་ནས་བརྒྱུད་པ་དང་།
རིན་པོ་ཆེའི་འབྱུང་གནས་བྱང་ཕྱོགས་གསེར་གླིང་ནས་བརྒྱུད་པ་དང་། བསོད་ནམས་ཀྱི་
འབྱུང་གནས་སྟེང་ལྷའི་ཡུལ་ནས་བརྒྱུད་པ་དང་། ལོངས་སྤྱོད་ཀྱི་འབྱུང་གནས་འོག་ཀླུའི་
ཡུལ་ནས་བརྒྱུད་པ་དྲུག་ལས། འདི་ནི་སྟེང་དགའ་ལྡན་ལྷའི་གནས་ནས་བརྒྱུད་དེ། བྱམས་
པ། ཐོགས་མེད། དབྱིག་གཉེན། ཨ་རྱ་དེ་བ། དམ་པ་རིན་པོ་ཆེ། བླ་མ་དིང་རི་བ་ལ་སོགས་
པའོ། །
གསུམ་པ་སྙིང་པོའི་དོན་མདོའི་དོན་དངོས་བསྟན་པ་ལ་གཉིས་ཏེ། མཚན་བསྟན་པ་
དང་། མཚན་དང་ལྡན་པའི་གཞུང་མཚན་ཅན་ནོ། །མཚན་ལ་གཉིས། བསྒྱུར་པ་དང་།
བཤད་པའོ། །བསྒྱུར་བའི་གོ་སླ། བཤད་པ་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་
ཏུ་ཕྱིན་པའི་སྙིང་པོའོ་ཞེས་པ། བདུད་བཞི་བཅོམ་པ་དང་། དབང་ཕྱུག་དྲུག་དང་ལྡན་པ་
དང༌། སྤངས་པ་དང་རྟོགས་པའི་མཐར་ཐུག་པས། འཇིག་རྟེན་ལས་འདས་པའོ། །མ་ནི་
དུས་གསུམ་གྱི་སངས་རྒྱས་ཐམས་ཅད་བསྐྱེད་པའི་མ་ཡིན་ལ་ཤེས་པ་ནི་གོ་བློའམ་རྟོགས་
པ་ཡིན། རབ་ནི་བཟང་རྟོག་གོ། །ཕ་རོལ་ཏུ་ཕྱིན་པ་ནི། བློའམ་རྟོག་པའི་ཕ་རོལ་ཏུ་ཕྱིན་པ་
སྟེ། དོན་དམ་བློ་བྲལ་ལོ། །དེ་ཡང་གཞི་ལ་མཐའ་བཞིའི་རྟོག་པ་བྲལ། ལམ་དུ་དམིགས་
ལ207ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མྱེད་ཡུལ་ལ་སྦྱོར། འབྲས་བུ་རྟེན་རྟོག་བྲལ་བས། ཐེག་པའམ་ཆོས་ཀྱི་སྙིང་པོའོ། །ལོ་ཙཱ་བའི་
ཕྱག་ནི་གོ་སླའོ། །ཕྱག་འཚལ་ལོ་ནི་རྟེན་འབྲེལ་གསུམ་དག་པའི་སྒོ་ནས་རྟོགས་པས་ཕྱག་
འཚལ་བའོ། །
གཉིས་པ་མཚན་དེ་དང་ལྡན་པའི་གཞུང་ལ་ལྔ་སྟེ། གླེང་གཞི་བསྟན་པ་དང་། དྲི་བ་
དགོད་པ་དང་། ལན་བསྟན་པ་དང་། མཐུན་འགྱུར་གྱི་ཚིག་བསྟན་པ་དང་། རྗེས་སུ་ཡིད་
རིང་བར་བསྟན་པའོ། །དང་པོ་ལ་གཉིས་ཏེ། ཕུན་སུམ་ཚོགས་པ་ལྔས་ཐུན་མོང་གི་གླེང་
གཞི་བསྟན་པ་དང་། ཏིང་ངེ་འཛིན་ལ་སྙོམས་པར་ཞུགས་ཏེ་ཐུན་མོང་མ་ཡིན་པའི་གླེང་
གཞི་བསྟན་པའོ། །དང་པོ་ལ་ལྔ་སྟེ། དུས་ནི་འདི་སྐད་བདག་གིས་ཐོས་པའི་དུས་གཅིག་ན་
ཞེས་པ་སྟེ། གླེང་བསླང་ཡང་ཤུགས་ཀྱིས་མཚོན་ཏེ། སྙིང་པོའི་བརྡའ་ཡིས་རྟོགས་ཤིང་ཚིག་
དུ་ཐོས་པའོ། །གང་གིས་ཐོས་ན་སྡུད་པ་པོ་བདག་གིས་ཏེ། འཁོར་ཕལ་པོ་ཆེ་དང་བཅས་
པའོ། །དུས་གཅིག་ན་ཐོས་ཏེ་དཀོན་པའོ། །དེ་གང་ལས་ཐོས་ན་སྟོན་པ་སྟེ། བཅོམ་ལྡན་
འདས་ཞེས་པ་ནི་ཤཱཀྱ་ཐུབ་པའོ། །གང་དུ་ཐོས་ན་རྒྱལ་པོའི་ཁབ་ཅེས་པས། ཁྱིམ་པའི་
ཕྱོགས་འདུལ་བའི་དབང་དུ་བྱས་པའོ། །བྱ་རྒོད་ཕུང་པོའི་རི་ནི་རབ་ཏུ་བྱུང་བ་འདུལ་བའི་
གནས་སོ། །དེ་ཡང་ཕྱི་གོ་ཆ་འཐུག་པོའི་ཚུལ་ཁྲིམས་དང་། ནང་འཁྲུལ་བ་གཅོད་པའི་ཤེས་
རབ་དང་ལྡན་པའོ། །འཁོར་གང་དང་ལྷན་ཅིག་ཏུ་ཐོས་ན་དགེ་སློང་གི་དགེ་འདུན་ཆེན་པོ་
དང་ཞེས་པས། གསོལ་བ་དང་བཞིའི་ལས་ཀྱིས་བསྙེན་རྫོགས་ཡིན་ལ། ཆེན་པོ་ནི་གྲངས་
ཀྱིས་ཆེ་བ་ལྔ་སྟོང་། ཡོན་ཏན་གྱི་ཆེ་བ་ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། ཁུར་
བོར་བ། བྱ་བ་བྱས་པ། བདེན་པ་མཐོང་བ་ཤ་སྟག་གོ། །དེ་ནི་ཐུན་མོང་གི་འཁོར་རོ། །ཐུན་
མོང་མ་ཡིན་པའི་འཁོར་ནི། བྱང་ཆུབ་སེམས་དཔའི་དགེ་འདུན་ཆེན་པོ་དང་ཞེས་པ།
སྤངས་པ་དང་རྟོགས་པར་ལྡན་ཞིང་། བྱང་ཆུབ་དང་སེམས་ཅན་ལ་སེམས་དཔའ་སྟེ་དེ་ལ་
ལ208ལ



ཆོ་
འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
ཡོན་ཏན་གྱི་ཆེ་བ་ནི། ས་དང་པོ་ནས་དྲུག་པའི་བར་དུ་ལྷག་པའི་སེམས་རྣམ་པར་དག་པ།
བདུན་པ་རྩོལ་བ་མྱེད་པ། བརྒྱད་པ་མཚན་མེད་ལྷུན་གྱིས་གྲུབ་པ། དགུ་པ་སྤྱོད་པའི་
ལེགས་པ། བཅུ་པ་སྐྱེ་བ་གཅིག་གིས་ཐོགས་པའོ། །གྲངས་ཀྱི་ཆེ་བ་ནི་བྱེ་བ་ཁྲག་ཁྲིག་གོ། །
གཉིས་པ་ཐུན་མོང་མ་ཡིན་པའི་གླེང་གཞི་ལ་གཉིས་ཏེ། གདན་བཤམ་པ་དང་།
འཕྲུལ་བཀྱེ་བའོ། །དང་པོ་ནི་ཐུབ་པ་ཉིད་སེང་གེའི་ཁྲི། སྤྱོད་ལམ་བཞི་ཤོང་བཤམས་ནས།
ཤིན་ཏུ་སྦྱངས་པ་གསུམ་གྱིས་བཞུགས་ཏེ། ཞབས་དཀྱིལ་དཀྲུང་། སྐུ་དྲང་པོར་བསྲང་།
དགོངས་པ་མངོན་དུ་བྱས་ན་བཞུགས་སོ། །
གཉིས་པ་ཆོ་འཕྲུལ་བཀྱེ་པ་ལ་གསུམ་སྟེ། ཏིང་ཇི་འཛིན་གྱི་ཆོ་འཕྲུལ་དང་། རྫུ་
འཕྲུལ་གྱི་ཆོ་འཕྲུལ་དང༌། ཆོས་སྣང་བའི་ཆོ་འཕུལ་ལོ། །ཏིང་ངེ་འཛིན་གྱི་ཆོ་འཕྲུལ་ལ་
གཉིས་ཏེ། ཏིང་ངེ་འཛིན་གྱི་རྒྱལ་པོ་དང་། སེང་གེ་རྣམ་པར་རོལ་བའོ། །ཏིང་ངེ་འཛིན་གྱི་
རྒྱལ་པོ་ལ་བཞི་སྟེ། དང་པོ་ཡན་ལག་དང་ཉིང་ལག་ནས་འོད་ཟེར་བཀྱེ་བས། འགྲོ་དྲུག་
བྱང་ཆུབ་ཀྱི་ལམ་དུ་བསྒྱུར་ཐར་པ་དང་ཐམས་ཅད་མཁྱེན་པའི་ས་བོན་བཏབ་བོ། །གཉིས་
པ་ནི་བ་སྤུའི་བུ་ག་ནས་འོད་ཟེར་བཀྱེ་སྟེ། གང་ལ་རེག་པ་ཐམས་ཅད་བྱང་ཆུབ་ཀྱི་རྒྱུར་
བསྒྱུར་བའོ། །
གསུམ་པ་ནི་རང་བཞིན་གྱི་འོད་ཟེར་བཀྱེ་སྟེ། གང་ལ་ཕོག་པ་ཐམས་ཅད་མོས་པ་
དང་འདུན་པ་བསྐྱེད་དོ། །བཞི་པ་ལྗགས་ཀྱི་དབང་པོ་ལ་འོད་ཟེར་བཀྱེ་བས། བདེ་བར་
གཤེགས་པ་པད་མའི་སྟེང་ནས་ཆོས་སྟོན་པ་མཐོང་ངོ་། །སེང་གེ་རྣམ་པར་རོལ་པའི་ཏིང་ངེ་
འཛིན་ལ་གཉིས་ཏེ། དང་པོ་འཇིག་རྟེན་བྱི་དོར་བྱ་བ་ནི། ཐུབ་པ་སེང་གེའི་ཁྲི་སྟེང་ནས་
སྤྱོད་ལ
ད་ལམ་བཞིའི་རྣམ་གྲངས་བསྒྱུར་བས། འཇིག་རྟེན་གྱི་ཁམས་སུ་ལྟས་ཆེན་པོ་བཅུ་
བརྒྱད་གཡོས། སྣོད་ཀྱི་འཇིག་རྟེན་གཞལ་ཡས་ཁང་དུ་བྱིན་གྱིས་བརླབས་སོ། །གདུལ་བྱ་
ལ209ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཞན་ཡང་ཟིལ་གྱིས་མནན་ཏེ། བཅོམ་ལྡན་འདས་ཀྱི་སྐུ་མདོག་དང་། གཟིའ་བརྗིད་དང་།
དཔལ་གྱིས་མཛེས་ཤིང་ལྷམ་མེར་བཞུགས་པས། འོད་ཀྱིས་ཚངས་པ་ཟིལ་གྱིས་མནན། སྐུ་
མདོག་གིས་བརྒྱ་བྱིན་ཟིལ་གྱིས་མནན། གཟིའ་བརྗིད་ཀྱིས་མུ་སྟེགས་ཟིལ་གྱིས་མནན་
པའོ། །བཅུད་ཀྱི་སེམས་ཅན་ལ་ཕན་བཏགས་པ་ནི། སྐད་ཅིག་ཡུད་ཙམ་དེ་ཉིད་ལ། ངན་
སོང་གི་སྡུག་བསྔལ་ཐམས་ཅད་རྒྱུན་ཆད། ལོང་པས་གཟུགས་མཐོང་། འོན་པས་སྒྲ་ཐོས་
སྨྱོན་པས་དྲན་པ་རྙེད། མཐོ་རིས་དང་བདེ་བ་ལ་བཀོད་དོ། །
གཉིས་པ་བྱིན་གྱིས་བསླབས་པའི་ཆོ་འཕྲུལ་ནི། ལྷ་དང་མིའི་མཆོད་པ་ཐམས་ཅད་
ཐུབ་པའི་སྟེང་ན་མཆོད་སྡོང་གི་ཁང་པ་བརྩེགས་པར་གྱུར། གདུགས་དང་། རྒྱལ་མཚན་
དང་། བ་དན་ལ་སོགས་པའི་བླ་རེས་བྲེས་པར་མཐོང་བས་འཁོར་རྣམས་དགའོ། །
གསུམ་པ་ཆོས་སྣང་བའི་ཆོ་འཕྲུལ་བསྟན་པ་ནི་གཉིས་ཏེ། འཁོར་བསྡུ་བ། དམ་ཆོས་
སྣང་བ་དངོས་སོ། །དང་པོ་ལ་གསུམ་སྟེ། ལྷའི་རིགས་བསྡུ་བ་དང་སངས་རྒྱས་ཀྱི་ཞིང་
ཁམས་གཞན་ནས་བསྡུ་བ་དང་། མིའི་རིགས་ནས་རིགས་སུ་བསྡུ་བའོ། །དང་པོ་ནི་བཅོམ་
ལྡན་འདས་ཀྱིས་སྐུའི་རང་བཞིན་ཇི་ལྟ་བར་བསྟན་པས། རྒྱལ་ཆེན་རིགས་བཞི་ནས་
གནས་གཙང་མའི་བར་དུ། མཆོད་རྫས་སྣ་ཚོགས་ཐོགས་ནས་ལྷགས་སོ། །སངས་རྒྱས་ཀྱི་
ཞིང་གཞན་ནས་བསྡུ་བ་ནི། ཤར་ཕྱོགས་ཀྱི་ཞིང་རིན་ཆེན་ཡོད་པ་ན། སངས་རྒྱས་རིན་ཆེན་
འབྱུང་གནས་བཞུགས་པས། དེ་ལ་དེའི་འཁོར་གྱིས་ཞུས་པ་འོད་འདི་ལྟ་བུ་དང་། ས་གཡོ་
བ་འདི་ལྟ་བུ་ཅི་ལས་བྱུང་དྲིས་པས། དེ་ནི་སངས་རྒྱས་ཀྱི་ཞིང་འདིའི་ཕ་རོལ་ན། སྟོང་
གསུམ་མི་མཇེད་ཀྱི་འཇིག་རྟེན་གྱི་ཁམས་བྱ་བ་ཡོད་དེ། དེ་ན་སངས་རྒྱས་ཤཱཀྱ་ཐུབ་པ་ཞེས་
བྱ་བས་ཆོས་སྟོན་པས་དེའི་མཐུ་ཡིན་ནོ་གསུངས་པས། འཁོར་རྣམས་ཀྱིས་ཡང་ཞུས་པ། དེ་
བལྟ་བ་དང་ཆོས་ཉན་པའི་ཕྱིར་འགྲོ་བར་ཞུས་པས། གསེར་གྱི་པད་མ་སྟོང་བསྐུར་ནས།
210ལ



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
དེར་བག་ཡོད་པར་སྤྱོད་ཅིག་ལ་སོགས་པ་བསླབས་པས། ལག་པ་བརྐྱང་བརྐུམ་ཙམ་གྱིས་
སླེབས་པར་གྱུརད་ཏོ། །མིའི་རིགས་ནས་རིགས་སུ་བསྡུ་བ་ནི། སྟོང་གསུམ་འདི་ན་གདུལ་
བྱའི་སྣོད་དུ་གྱུར་པའི་གང་ཟག །རྒྱལ་རིགས་ལ་སོགས་པའི་འཁོར་བཞི་འདུས་ཏེ། ཀུན་
ཀྱང་དགའ་སྤྲོ་དང་བཅས་ནས་བཞུགས་སོ། །
ཆོས་སྣང་བ་དངོས་ལ་གཉིས་ཏེ། ཐུབ་པའི་བརྡའ་དང་། འཁོར་གྱི་གོ་ལུགས་སོ། །
དང་པོ་བརྡའ་ནི། དེ་ནས་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་
གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ་ཞེས་པ་སྟེ། སེང་གེའི་ཁྲི་ལ་བཞུགས་པ་
དེའི་ཚེ། བཅོམ་ལྡན་འདས་ཀྱིས་ཟབ་མོ་སྣང་བ་ཞེས་བྱ་བའི་སྟོང་ཉིད་བློ་བྲལ་ཏུ་བཞག་
པས། གཟུགས་ནས་རྣམ་པ་ཐམས་ཅད་མཁྱེན་པའི་བར་གྱི། ཆོས་ཀྱི་རྣམ་གྲངས་ཀྱི་དེར་
འཛིན་ཞིག་ནས། ཆོས་ཅན་བརྒྱའི་རྩ་བ་ཆོད་དེ། མཉམ་བཞག་རྟོག་པ་གཅོད་ཀྱི་རྩ་བ།
རྗེས་གཉེན་པོ་དང་བྲལ་བས་རྩ་བ་ཉམས་སུ་མྱོང་བར་བྱེད་པའི་བརྡའ་ལ་བཞུགས་སོ། །
གཉིས་པ་འཁོར་གྱི་གོ་ལུགས་ནི། དེ་ལྟར་ཐུབ་པས་བརྡའ་བསྟན་ཀྱང་། འདུས་པའི་
འཁོར་ཕལ་མོ་ཆེས་མ་གོ་སྟེ། དེ་ཅིས་ན། བླ་མས་བསྟན་དུ་མེད། སློབ་མས་གོ་རུ་མྱེད།
ཚིག་ལམ་ཆད་པའི་ཕྱིར་རོ། །དེ་ལྟར་མ་གོ་བས། སྤྱན་རས་གཟིགས་ལ་བརྡའི་བྱིན་རླབས་
གནང་བ་ནི། ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་ཀྱི་དབང་ཕྱུག །ཤེས་རབ་ཀྱི་ཕ་རོལད་ཏུ་ཕྱིན་པ་ཟབ་མོ་སྤྱོད་པ་ཉིད་ལ་རྣམ་
པར་ལྟ་ཞིང་། །ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་བལྟའོ། །
ཞེས་པ་སྟེ། ཡང་ནི་མནན་པ་སྟེ། ཐུབ་པའི་ལད་མོ་སྤྱན་རས་གཟིགས་ཀྱིས་བྱས་པ་དེའི་ཚེ།
བྱང་ཆུབ་སེམས་དཔའ་ནི་རང་དོན་སྤངས་པ་གཙོ་ཆེ་བའོ། །སེམས་དཔའ་ཆེན་པོ་ནི་གཞན་
དོན་རྟོགས་པ་གཙོ་ཆེ་བའོ། །སྤོབས་པ་ཆེ་བ་དང་། རྟོགས་པ་ཆེ་བ་དང་། མཐུ་ཆེ་བ་གསུམ་
ལ211ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་ལྡན་པས་ན་ཆེན་པོའོ། །སོ་སོའི་སྐྱེ་བོ་ལས་ཁྱད་པར་དུ་གྱུརད་པས་ན་འཕགས་པ་
གདུལ་བྱ་ལ་ཉིན་མཚན་དུས་དྲུག་དུ་གཟིགས་པས་སྤྱན་རས་གཟིགས། རྟོགས་པ་དང་
ཐུགས་རྗེ་ལ་མངའ་བརྙེས་པས་དབང་ཕྱུག །བློ་རྟོག་པ་ཐམས་ཅད་ལས་འདས་པའི་ཕྱིར་
ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེའི་སྒྲུབ་བྱེད་ཟབ་མོའི་བརྡའ་ཡིན་པས། ཟབ་མོ་སྤྱོད་
པ་ཉིད་ལ་རྣམ་པར་ལྟ་ཞིང་ཞེས་པ་སྟེ། ཐུབ་པས་སྤྱོད་ལམ་བཞིས་བརྡའ་བསྟན་པ་ལ་སྤྱན་
རས་གཟིགས་བལྟའ་ཞིང་། རང་ཡང་དེའི་ལད་མོ་བྱེད་དེ། ཕུང་པོ་ལྔ་པོ་དེ་དག་ཀྱང་ཞེས་
བྱ་སྟེ། ཁམས་དང་སྐྱེ་མཆེད་ལ་སོགས་པ་ཆོས་ཅན་བརྒྱའ་བདུན་བཅུ་རྩ་གཉིས་ཀྱི་ཡུལ་ལ་
བརྡའ་ལག་ལེན་བསྐལ་བས། མཉམ་བཞག་ཏུ་ཡུལ་ཆོད། ཉམས་གསུམ་འབར་རྗེས་ལ་
རྟེན་རྟོག་དང་བྲལ་བས། མ་བཅོས་པའི་ཉམས་ཤར་རོ། །རང་བཞིན་གྱིས་སྟོང་པར་རྟོགས་
སྟེ། སྤྱན་རས་གཟིགས་ཀྱིས་ཐུབ་པའི་ལད་མོ་བྱས་པས། ཐུབ་པའི་དགོངས་པ་ལོན་པ་
ཡིན་ནོ། །
སྤྱི་དོན་གཉིས་པ་དྲི་བ་བཀོད་པ་ནི། འཁོར་ཕལ་མོ་ཆེས་ཐུབ་པའི་དགོངས་པ་ནི་མ་
ལོན། སྤྱན་རས་གཟིགས་ཀྱིས་ནི་ལོན་པར་ཤེས། ཐུབ་པ་ནི་ཏིང་ངེ་འཛིན་ལས་བཞེངས་
པས། དེ་སུ་ཞིག་སྤྱན་རས་གཟིགས་ལ་འདྲིར་གཞུག་སྙམ་པ་ལ་དེ་ཐུབ་པས་མཁྱེན་ནས།
ཤཱ་རིའི་བུ་ལ་དྲི་བ་སྤོབས་པ་དང་ལྡན་པར་བྱིན་གྱིས་བརླབས་པས། དེ་ནས་སངས་རྒྱས་ཀྱི་
མཐུས་ཞེས་བྱའོ། །ཤཱ་རིའི་བུ་སྙམ་ན། ཐུབ་པ་དང་སྤྱན་རས་གཟིགས་གཉིས་སྤྱོད་ལམ་
གཅིག་ཏུ་གྱུར་པས་ཐུགས་དགོངས་ཀྱང་གཅིག་ཏུ་རྟོགས་པར་མཐོང་ནས། སྤྱན་རས་
གཟིགས་ལ་འདྲི་སྟེ། ཚེ་དང་ལྡན་པ་ཤཱ་རིའི་བུས། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ་རིགས་ཀྱི་
བུའམ་རིགས་ཀྱི་བུ་མོ་གང་ལ་ལ། ཤེས་རབ་ཀྱི་ཕ་རོལད་ཏུ་ཕྱིན་པ་སྤྱོད་པ་སྤྱད་པར་
212



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་ཞེས་པ་སྟེ། ཚེ་དང་ལྡན་པ་
ནི་སྲོག་དང་ལྡན་པའོ་ཤཱ་རིའི་བུ་ནི་རིགས་ཡིན་པའོ། །གང་ལ་དྲིས་ན། སྤྱན་རས་གཟིགས་
ལ་དྲིས་སོ། །ཇི་སྐད་དྲིས་ན། འདི་སྐད་ཅེས་སྨྲས་ཏེ། འོག་གི་ཚིག་གོ། །གང་གི་དོན་དུ་འདྲི་
ན། རིགས་ཀྱི་བུ་སྟེ་སྐྱེས་པའི་རྟེན་དང་། རིགས་ཀྱི་བུ་མོ་སྟེ་བུད་མེད་ཀྱི་རྟེན་ནོ། །གང་ལ་
ལ་ནི་སུ་རུང་བ་སྟེ། འཁོར་འདུས་པ་གསུམ་པོ་ཐམས་ཅད་ཀྱི་དོན་དུ་དྲིས་པའོ། །དགོས་པ་
གང་གི་དོན་དུ་དྲིས་སྙམ་ན། ཤེས་རབ་ཀྱི་ཕ་རོལད་ཏུ་ཕྱིན་པ་སྟེ་སྟོང་ཉིད་བློ་བྲལ་དེའོ།
ཟབ་མོ་ནི་ཚིག་གི་རྟོགས་པར་དཀའ་སྟེ་བརྡའ་ལ་བརྟེན་པའོ། །སྤྱོད་པ་སྤྱད་པ་ནི་ཉམས་སུ་
ལེན་ལུགས་དྲིས་པ་སྟེ། ལམ་ལྔ་དོན་གསུམ་ལ་ཇི་ལྟར་བསླབ་པར་བྱ་དྲིས་པའོ་མདོར་ན་
ཁྱོད་ཀྱིས་ཐུབ་པའི་དགོངས་པ་ཤེར་ཕྱིན་རྟོགས་པ་དེ། འཁོར་འདུས་པ་གཞན་རྣམས་ལ་
སྟོན་ཅིག་ཅེས་དྲིས་པའོ། །
སྤྱི་དོན་གསུམ་པ་ལན་ལ་བཅོ་ལྔ་ལས། དང་པོ་བརྡ་དམིགས་པས་ལན་གདབ་པ་ནི།
ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ། ཤེས་རབ་ཀྱི་ཕ་རོལ་དུ་ཕྱིན་པ་ཟབ་
མོ་སྤྱོད་པ་སྤྱད་པར་འདོད་པ་དེས། འདི་ལྟར་རྣམ་པར་བལྟ་བར་བྱ་སྟེ་ཞེས་པ་སྟེ། ཤཱ་རིའི་
བུ་ཞེས་བོས་ནས་རིགས་ཀྱི་བུ་སྐྱེས་པའམ། རིགས་ཀྱི་བུ་མོ་བུད་མེད་དམ། གང་ལ་ལ་སུ་
ཡིན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་སྤྱད་པར་འདོད་པ་དེས། ཞེས་པ་
ཤེས་རབ་ཀྱི་ཕ་རོལད་ཏུ་ཕྱིན་པ་ཉམས་སུ་ལེན་པར་འདོད་པའོ། །འདི་ལྟར་རྣམ་པར་བལྟ་
བར་བྱ་སྟེ་ནི། འདི་དམིགས་པ་དངོས་སོ། །
དེ་ཡང་ཐུབ་ལས་སྤྱོད་ལམ་བཞིར་རྟེན་འབྲེལ་གྱི་བརྡའ་བསྒྱུར་བས། བརྡའི་ལད་མོ་
སྤྱན་རས་གཟིགས་ཀྱིས་བཟླས་ནས། འཁོར་འདུས་པ་ཕལ་མོ་ཆེ་རྣམས་བསྟན་པས། ཀུན་
གྱིས་ཤེར་ཕྱིན་རྟོགས་ཏེ། མཉམ་རྗེས་ཟུང་འཇུག་དུ་ཅུང་ཟད་མ་རྟོགས་པ་ཀུན་དགའ་བོ་
213



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་ཏེ། དེ་ཡང་སྤྱོ་བ་བརྒྱད་བྱས་པས་ཕྱིས་རྟོགས། སློབ་པ་རྒྱུན་དུ་ཞུགས་པ་འཕགས་པ་
ཀུན་དགའ་བོའོ། །རྗེས་འཇུག་ཏུ་སྤྱོད་ལམ་བཞི་བརྡ་ལ་ངོ་སྤྲད་པས་ཤེར་ཕྱིན་རྟོགས་པའོ། །
དེ་ལ་བརྡའི་ལག་ལེན་འགེལ་ལུགས་གཅིག་བསྟན་ན། གོ་ཆ་འཇུག་པ་རྗེས་གསུམ་
དུ་ལམ་དུ་ཁྱེར་བ་ཡིན་ཏེ། དེ་ཡང་ཡུལ་གྱི་སྟེང་དུ་རྟེན་འབྲེལ་སྒྲིག་པའོ། །དེ་ལ་ཡུལ་ལམ་
དུ་བླང་ལུགས་ལ་གཉིས་ཏེ། ཡུལ་ལ་རྟེན་འབྲེལ་སྒྲིག་པ་དང་། ཡུལ་རང་འགགས་སུ་
གཏོང་བའོ། །དང་པོ་ནི་གོ་ཆའི་དུས་སུ་ཡུལ་མི་སྤོང་བར་ཡུལ་གྱི་སྟེང་དུ་རྟེན་འབྲེལ་འགྲིག་
པའོ། །གཉིས་པ་ནི་མཉམ་བཞག་གི་དུས་སུ། བརྡའ་ཡིས་ཡུལ་གྱི་རྟོག་པ་གཅོད་པའོ། །
ཡུལ་གྱི་སྟེང་དུ་རྟེན་འབྲེལ་སྒྲིག་པ་ལ་གཉིས་ཏེ། ཀུ་སུ་ལུའི་ལུགས་དང་། པཎྜི་ཏའི་ལུགས་
སོ། །ཆོས་ཅན་བརྒྱ་རྩའི་རྟོག་པ་གང་སྐྱེས་ཀྱང་། གོ་རིམ་དང་རྩིས་གདབ་མྱེད་པར་གཅོད་
པ་སྟེ། གྲུབ་མཐའ་བྲེ་ཁ་བཅད་པ་ལྟ་བུའོ། །
པཎྜི་ཏ་ནི་ཡུལ་གཟུགས་ལ་སོགས་པའི་རྟོག་པ་ལ། བཟང་ངན་གྱི་གོ་རིམ་ཕྱེ་ནས་
གཅོད་པའོ། །དང་པོ་གོ་ཆ་ལ་གསུམ་སྟེ། རབ་ཕ་རོལ་ཏུ་ཕྱིན་པ་རེ་རེ་ལ་དྲུག་དྲུག་ཏུ་ཕྱེ་
ནས་སུམ་བཅུ་རྩ་དྲུག་དང་། འབྲིང་གསུམ་གསུམ་དུ་ཕྱེ་ནས་བཅོ་བརྒྱ་དང་། ཐ་མས་ལག་
ལེན་རྩ་བར་བསྡུས་པའི་གོ་ཆ་བཞིའོ། །དེ་ལ་བཟློག་པ་དང་། བལྟ་བ་དང་། ཤེས་རབ་དང་།
འཇུག་པའི་གོ་ཆའོ། །དང་པོ་བཟློག་པའི་གོ་ཆ་ནི། གཟུགས་ལ་སོགས་པའི་ཡུལ་ཆོས་ཅན་
རྣམས། རང་བཞིན་མེད་པར་མ་རྟོགས་པར་ཞེན་པའི་བྲོ་འདི་བཟློག་པ་སྟེ། སྲིན་མོའི་གླིང་
དུ་ཚུད་པ་བཞིན་ནོ། །ཤེས་རབ་ཀྱི་གོ་ཆ་ནི། ཡུལ་ཆོས་ཅན་རྣམས་ལ་རང་བཞིན་མེད་པ་
གཟུགས་བརྙན་ལྟ་བུ། མྱོང་ཡང་བདེན་འཛིན་མེད་པ་རྨི་ལམ་ལྟ་བུ། བརྗོད་ཀྱང་བྱེད་པ་པོ་
མེད་པ་བྲག་ཆ་ལྟ་བུ་ལ་སོགས་པ་སྒྱུ་མའི་དཔེ་བརྒྱད་དུ་ཤེས་པས། ལྡན་རྟོག་ཆོད་དེ་རལ་གྲི་
ལྟ་བུའོ། །ལྟ་བའི་གོ་ཆ་ནི། རྟོག་པ་ལས་སྤང་བྱར་མི་བལྟ་བར་འདོད་ཐོག་ཏུ་བྱ་སྟེ། ལྷ་
ལ214ལ



འཔྲ་ཏིག་དང་པོ། ཤེས་རབ་སྙིང་པོའི་བཤད་འབུར།།
བལྟས་སུ་བལྟས་ན། རྟོག་པས་ཉམས་དང་རྟོགས་པའི་གོ་འབྱེད་དུ་ཤེས་པའོ། །དཔེར་ན་
རྒྱ་གར་གྱི་ཕུབ་དང་འདྲའོ། །འཇུག་པའི་གོ་ཆ་ནི། ཡུལ་ལ་སྤང་བླང་མེད་པར་འཇུག་ཅིང་
གཅོད་པ་ཡིན་ཏེ། གླང་པོ་ཆེ་ཆུར་ཞུགས་པ་དང་འདྲའོ། །
འཇུག་པ་དངོས་ནི། གཟུགས་ལ་སོགས་པའི་རྟོག་པ་གང་སྐྱེས་ལ་རྟེན་འབྲེལ་གྱི་
བརྡ་བཅད་པས། ཡུལ་རང་འགགས་ལ་སོང་། ཆད་མཚམས་གསུམ་ཉམས་སུ་རྒྱས་པར་
མྱོང་བའོ། །རྗེས་ནི་གཉེན་པོ་མེད་པའི་ཤུལ་དུ་རྗེས་སྲོང་བ་ལ་མཁས་པ་སྟེ། ཐབས་རིན་པོ་
ཆེ་ལག་ཏུ་བཀུར་བས། རྗེས་གཉེན་པོ་མེད་པའི་སྟོང་ཉིད་བློ་བྲལ། འཛིན་པ་འཕྲ་ཞིང་འཕྲ་
བ་ཡང་མེད་པའོ། །དེ་ལ་ཡུལ་གྱི་གཉེན་པོ་རྟེན་རྟོག་ཆོད་པ་གལ་ཆེ། གཉེན་པོ་དེ་ཚོགས་
ལམ་ན་ཡོད་དེ་བཞི་གསུམ་བཅུ་གཉིས་ལ་འགེལ། སྦྱོར་ལམ་ལ་ཡོད་དེ་དབང་པོ་ལྔ་དང༌།
སྟོབས་ལྔ་ལ་འགེལ། བསྒོམ་ལམ་ལྷན་ཅིག་སྐྱེས་པའི་ཡུལ་ལ་འགེལ། མཐོང་ལམ་ན་ཡོད་
དེ་ཀུན་ཏུ་བཏགས་པའི་ཡུལ་ལ་འགེལ། དེ་ལྟར་བསྐལ་བས་མཉམ་བཞག་དང་རྗེས་ཐོབ་
དབྱེར་མེད་དུ་གྱུར་ཏེ། མཐར་ལམ་དུ་རྟེན་རྟོག་འཕྲ་མོ་ཆོད་ནས་གཉེན་པོ་མེད་པའོ། །
གཉིས་པ་ཕུང་པོ་ལྔ་སྟོང་པར་གཏན་ལ་དབབ་པ་ནི་ཕུང་པོ་ལྔ་པོ་དེ་དག་ཀྱང་རང་
བཞིན་གྱིས་སྟོང་ པར་ཡང་དག་པར་རྗེས་སུ་བལྟའོ་ཞེས་པ་སྟེ། ཕུང་པོ་ལྔ་ནི། གཟུགས་དང་།
ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པའི་ཕུང་པོའོ། །དེ་ཡང་ཅིའི་
ཕྱིར་ཕུང་པོ་ཞེ་ན། དུ་མ་འདུས་པའི་རྣམ་པའོ། །ལྔ་ནི་གྲངས་སོ། །རང་བཞིན་གྱིས་སྟོང་
ཡང་དག་པར་ནི། ཡུལ་ཕུང་པོ་ལྔ་ལ་གོ་ཆ་འཇུག་པ་རྗེས་གསུམ་བསྐལ་བས། ཆད་
མཚམས་སུ་ཕུང་པོ་ལྔ་སྟོང་པར་ཉམས་སུ་མྱོང་ངོ༌། །རྗེས་རྟེན་རྟོག་དང་བྲལ་བའི་དུས་སུ་
ཕུང་པོ་ལྔའི་གསལ་ཆ་མ་འགགས་ཀྱང་།
འཛིན་ཆ་རང་གྲོལ་ལ་སོང་བས།
མ་བཅོས་པའི་
ཆོས་ཉིད་མངོན་དུ་བྱས་པ་སྟེ། རྗེས་ཐོབ་ཀྱི་དུས་སུ་ཡང་དག་པར་བལྟ་ཞིང་མཐོང་བའོ། །
-- 2 15



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་པ། མཚན་ཉིད་བཞི་ལྡན་གྱིས་འཕྲ་རགས་འགག་པའི་དག་པ་ནི། གཟུགས་
སྟོང་པའོ་ཞེས་པ་ལ་སོགས་པ་སྟེ། གཟུགས་ཆོས་བཅོ་ལྔ་སྟེ། རྒྱུའི་གཟུགས་བཞི་ནི་འབྱུང་
བ་བཞི། འབྲས་བུའི་གཟུགས་བཅུ་གཅིག་ནི། དབང་པོ་ལྔ་དང་། ཡུལ་ལྔ་སྟེ་བཅུ། རྣམ་
པར་རིག་བྱེད་མ་ཡིན་པ་དང་བཅུ་གཅིག་གོ། །དེ་ལྟར་གཟུགས་ཀྱི་ཆོས་བཅོ་ལྔ་ལ་རྟེན་
འབྲེལ་གསུམ་བསྐལ་བས། ཆད་མཚམས་སུ་གཟུགས་སྟོང་པར་ཉམས་སུ་མྱོང་བས་
གཟུགས་སྟོང་བའོ། །གཟུགས་ཀྱི་གསལ་ཆ་མ་འགགས་པས། སྟོང་པ་ཉིད་གཟུགས་སོ། །
གསལ་ཆ་མ་འགགས་ཀྱང་འཛིན་ཆ་ཞིག་སྟེ་སྣང་སྟོང་ཞེན་བྲལ་དུ་རྟོགས་པས། གཟུགས་
ལས་ཀྱང་སྟོང་པ་ཉིད་གཞན་མ་ཡིན་ནོ་ཅེས་སོ། །ཡུལ་གཟུགས་ལ་སོགས་པ་སྣ་ཚོགས་སུ་
སྣང་ཡང་། རང་སེམས་སྟོང་ཉིད་གྱི་འཆར་ལུགས་ལོགས་ན་མེད་པར་རྟོགས་ཙམ་ན། སྟོང་
པ་ཉིད་ལས་ཀྱང་གཟུགས་གཞན་མ་ཡིན་ཅེས་བྱ། དེ་ལྟར་གཟུགས་མཚན་ཉིད་བཞི་ལྡན་
དུ་རྟོགས་པས། འཕྲ་བ་ཉན་ཐོས་རྡུལ་འཕྲ་རབ་དུ་འདོད་པ་དང་། རགས་པ་སོ་སོའི་སྐྱེ་བོ་
རང་རྒྱུད་པར་འདོད་པ་འགགས་ཏེ། རང་སྣང་ཞེན་མེད་དུ་ཤར་བའོ། །དེ་བཞིན་དུ་ཞེས་
པས་མཚན་ཉིད་བཞི་ལྡན་ཏེ། ཕུང་པོ་གཞན་ལ་ཡང་འབྲེལ་བའི་ཚིག་གི་ཚོར་བ་དང་ཞེས་
པས། ཡུལ་དྲུག་དབང་པོ་དྲུག་རྣམ་ཤེས་དྲུག་ལ་བརྟེན་ནས། ཚོར་བ་བདེ་སྡུག་བཏང་
སྙོམས་གསུམ་དུ་སྐྱེ་བ་སྟེ། དེ་ལ་ཡང་རྟེན་འབྲེལ་གསུམ་བསྐལ་བས་མཚན་ཉིད་བཞི་ལྡན་དུ་
ཤར་བའོ། །འདུ་ཤེས་དང་ཞེས་པ། འདུ་ཤེས་ལ་དབྱེ་ན་བདུན་ཏེ། མཚན་མ་དང་བཅས་པ་
དང་། མཚན་མ་མེད་པ་དང་། རྒྱ་ཆེ་བ་དང་། རྒྱ་ཆུང་བ་དང་། ཅི་ཡང་མེད་པ་དང་བདུན་ལ་
བརྟེན་ལ། རྟེན་འབྲེལ་གསུམ་བསྐལ་བས། རྗེས་ལ་མཚན་ཉིད་བཞི་ལྡན་དུ་ཉམས་སུ་
མྱོང་བའོ། །འདུ་བྱེད་ཅེས་པ། སེམས་དང་སེམས་ལས་བྱུང་བ་ལྔ་བཅུ་རྩ་གཅིག་སྟེ། དེ་ལ་
རྟེན་འབྲེལ་གསུམ་བསྐལ་བས། རྗེས་ལ་མཚན་ཉིད་བཞི་ལྡན་དུ་ཉམས་སུ་མྱོང་བའོ། །
216



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
རྣམ་པར་ཤེས་པ་ཞེས་པ། ཀུན་གཞིའི་རྣམ་པར་ཤེས་པ་ས་བོན་གྱི་ཆ། རགས་པ་སྒོ་ལྔའི་
རྣམ་ཤེས། གཅོད་པ་ཡིད་ཀྱི་རྣམ་ཤེས། བདག་འཛིན་ཉོན་མོངས་པ་ཅན་ཡིད་དེ། ཚོགས་
བརྒྱད་ཀྱི་ཡུལ་ལ་རྟེན་འབྲེལ་གསུམ་བསྐལ་བས། མཚན་ཉིད་བཞི་ལྡན་ཉམས་སུ་མྱོང་
བའོ། །རྣམས་ཞེས་པ་གཞན་བསྡུ་བ་སྟེ། ཁམས་བཅོ་བརྒྱད། སྐྱེ་མཆེད་བཅུ་གཉིས། རྟེན་
འབྲེལ་བཅུ་གཉིས། དྲན་པ་ཉེ་བར་གཞག་པ་བཞི་ནས། ཐམས་ཅད་མཁྱེན་པའི་བར་དུ་
ཆོས་ཅན་ཐམས་ཅད་ལ་རྟེན་འབྲེལ་གསུམ་བསྐལ་བས། མཚན་ཉིད་བཞི་ལྡན་དུ་ཉམས་
སུ་མྱོང་བའོ། །
དྲིས་ལན་བཞི་པ། ཟབ་མོ་བརྒྱད་དུ་རྟོགས་པས་ཉམས་མྱོང་འཇིག་པའི་དག་པ་ནི།
ཤཱ་རིའི་བུ་དེ་ལྟ་བས་ན་ཞེས་པ། མཚན་ཉིད་བཞི་ལྡན་དུ་ཉམས་སུ་མྱོང་བ་དེས་ནའོ། །འོ་ན་
མཚན་ཉིད་བཞི་ལྡན་གྱི་ཉམས་རང་རྒྱུད་པ་ཞིག་ཏུ་འདོད་དམ་ཞེ་ན། མ་ཡིན་ཏེ་རྗེས་སྟོང་
ཉིད་བློ་བྲལ་དེ་ལ། མཚན་ཉིད་བཞི་ལྡན་དུ་མྱོང་ཡང་། རང་གི་ངོ་བོ་མ་གྲུབ་སྟེ་ཆོས་ཐམས་
ཅད་སྟོང་པ་ཉིད་དེ་རྟོགས་པར་དཀའ་བས་ཟབ་པའོ། །སྟོང་པ་ཉིད་ལ་མཚན་ཉིད་འདྲ་མེད་
དེ། མཚན་ཉིད་མེད་པ་ཟབ་མོའི་དོན་ནོ། །མ་སྐྱེས་པ་ཟབ་མོའི་དོན་ལ་གཉིས་ཏེ། སྐྱེས་པ་
བཅད་པ་ལ་ལྟོས་པའི་མ་སྐྱེས་པ་ནི། ཆོས་ཉིད་གཞི་རྩ་དང་བྲལ་བར་རྟོགས་པའོ། །རྣམ་
རྟོག་ཡུལ་ལ་མ་འཕྲོས་པའི་མ་སྐྱེས་པ་ནི། རྟོག་པ་གང་སྐྱེས་ལ་རྟེན་འབྲེལ་གྱི་བརྡས་གཅོད་
པའོ། །མ་འགགས་པ་ནི་རྗེས་ལ་ཡུལ་གྱི་གསལ་ཆ་མ་འགགས་པ་ལས། རྟེན་འབྲེལ་གྱི་
འགྲོས་མ་འགགས་པའོ། །དྲི་མ་མེད་པ་མཉམ་བཞག་དུ་རྟེན་འབྲེལ་གསུམ་དག་པས་དྲི་མ་
མེད། རྗེས་ཐོབ་སྤྱོད་ལམ་གྱི་དུས་སུ་དྲི་མ་མེད་པའོ། །དྲི་མ་དང་བྲལ་བ་མྱེད་དེ། སྤང་བྱ་
སྤངས་ནས་ཐོབ་བྱ་ལ་མཆོག་ཏུ་འཛིན་པའི་རྟེན་རྟོག་མེད་པའོ། །བྲི་བ་མྱེད་དེ། དགག་
བྱའི་སྐྱོན་བསྲབས་པ་ལ་བྲི་བའི་ཆར་འཛིན་མེད་པའོ། །གང་བ་མེད་དེ། ཡོན་ཏན་འཕེལ་
217



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བ་ལ་ང་རྒྱལ་དང་། མཆོག་ཏུ་འཛིན་མེད་པས་ཟབ་པའོ། །དེ་ལྟར་བརྒྱད་ཀྱི་ཉམས་མཚན་
ཉིད་བཞི་ལྡན་གྱི་ཞེན་པ་ཙམ་ཡང་མེད་པར་བཤིག་སྟེ་གོ་བྲལ། བློ་བྲལ། མཐའ་བྲལ་དུ་
གྲོལ་བའོ། །
ལན་ལྔ་པ་ཕུང་པོ་ལྔའི་རྣམ་དག་ནི། ཤཱ་རིའི་བུ་ཞེས་བོས་ནས། ཟབ་མོ་བརྒྱད་དུ་
རྟོགས་པ་དེ་ལྟ་བས་ན། སྟོང་པ་ཉིད་ལ་གཟུགས་མེད་སྙིང་པོ་རྒྱུད་ལ་བསྐལ་ཅིང་། རྟེན་
འབྲེལ་གསུམ་ལག་ཏུ་ཁྱེར་བས། རྟེན་རྟོག་དང་བྲལ་བའི་རྗེས་ཆད་མཚམས་ཀྱི་དུས་སུ་
སྟོང་ཉིད་བློ་བྲལ་དེ་ལ། གཟུགས་སུ་འཛིན་པའི་རྟོག་པ་མེད་དེ། མྱོང་བ་བློར་འཛིན་དང་
བྲལ་བའོ། །ཤཱ་རིའི་བུ་དེ་ལྟ་བས་ན་ཞེས་པ་དོན་གྱིས་ཀུན་ལ་འདྲེའོ། །ཚོར་བ་མྱེད་དེ་རྗེས་
སྟོང་ཉིད་བློ་བྲལ་ལ་མྱོང་བའི་བློ་ཞིག་སྟེ། ཚོར་བ་བདེ་སྡུག་བཏང་སྙོམས་མེད་པའོ། །འདུ་
ཤེས་རྙེད་དེ། རྗེས་སྟོང་ཉིད་བློ་བྲལ་ལ་གཉེན་པོའི་རྟེན་རྟོག་མེད། རིག་པ་ཡུལ་ཕྱིར་སྤྱི་
འབྲང་བས་འདུ་ཤེས་མེད་དོ། །འདུ་བྱེད་མྱེད་དེ། རྗེས་སྟོང་ཉིད་བློ་བྲལ་ལ་ཡིད་ལ་བྱེད་
པའི་དྲི་མ་མེད། འཕྲ་རགས་འགགས་པས་འདུ་བྱེད་མྱེད་དོ། །རྣམ་པར་ཤེས་པ་མྱེད་དེ།
རྗེས་སྟོང་ཉིད་བློ་བྲལ་གྱི་དུས་སུ་ཤེས་པ་ཡུལ་གྱིས་མ་འཕྲོགས་པས། རྣམ་པར་ཤེས་པ་
མེད་དོ། །དྲུག་པ་དབང་པོ་ལྔའི་དག་པ་ནི། སྤྱིར་དབང་པོ་ལྔའི་ངོ་བོ་རྟོག་མེད་ཡིན་ཡང་།
ཡུལ་གྱི་རྗེས་སུ་འབྲངས་ནས་རྟོག་བཅས་སུ་བཟུང་བ་ལ། རྟེན་འབྲེལ་གསུམ་བསྐལ་བས།
རྣམ་ཤེས་ཆོད་ནས་ཡུལ་རང་འགགས་ལ་འགྲོ་བ་ཡིན་ཏེ། ཤཱ་རིའི་བུ་དེ་ལྟ་བས་ན། སྟོང་པ་
ཉིད་ལ་ཚིག་མེད་ཏེ། ཚིག་གི་དབང་པོ་རྟོག་མེད་ཡིན་ཀྱང་ཡུལ་གཅོད་ནུས་པས། དེ་ལ་
རྟེན་ནས་རྣམ་ཤེས་རྟོག་བཅས་སྐྱེ་སྟེ། དེ་སྐྱེས་པའི་དུས་སུ་རྟེན་འབྲེལ་གསུམ་བསྐལ་བས།
རྗེས་ཆད་མཚམས་སུ་སྟོང་ཉིད་བློ་བྲལ་དུ་གནས་པ་ལ། དེའི་དུས་སུ་དབང་པོ་ཡུལ་ཕྱིར་མི་
འབྲང་སྟེ། གཟུགས་ལ་མི་གཅོད་པས་ཚིག་མེད་པའོ། །དེས་འབྲེལ་ཏེ ། རྗེས་ཀྱི་དུས་སུ་སྒྲ་
ལ218



འཔྲ་ཏིག་དང་པོ། ཤེས་རབ་སྙིང་པོའི་བཤད་འབུར།
མི་གཅོད་པས་རྣ་བ་མེད། དྲི་མི་གཅོད་པས་སྣ་མེད། རོ་མི་གཅོད་པས་ལྕེ་མེད། རེག་བྱ་མི་
གཅོད་པས་ལུས་མེད། སྣ་ཚོགས་ཀྱི་འགྱུ་བ་སྤྱི་གཅོད་པས་ཡིད་མྱེད་པའོ།། །།
བདུན་པ་ཡུལ་ལྔའི་དག་པ་ནི། གཟུགས་མེད་ཅེས་པ། གཟུགས་ཀྱི་ཆོས་བཅོ་ལྔ་
ཡང་། སྡུག་མི་སྡུག་བཏང་སྙོམས་གསུམ་དུ་འདུས་ཡུལ་དེ་གསུམ་ལ་རྟེན་འབྲེལ་གསུམ་
བསྐལ་བས། རྗེས་ལ་གཟུགས་སྟོང་པ་ཉམས་སུ་མྱོང་བའོ། །དེ་ལ་བློར་འཛིན་མེད་པས་
གཟུགས་སུ་འཛིན་པ་སྐྱེད་པའོ། །དེའི་ཕྱིར་སྟོང་པ་ཉིད་ལ་གཟུགས་སྐྱེད་པའོ། །དེ ས་
འདྲེའོ། །རྣ་བའི་ཡུལ་དུ་སྒྲ་སྙན་མི་སྙན། སྣའི་ཡུལ་དུ་དྲི་ཞིམ་མི་ཞིམ་བར་པ་གསུམ། རོ་
མངར་མྱི་མངར་བར་པ་གསུམ། རེག་བྱ་འཇམ་རྩུབ་བཏང་སྙོམས་གསུམ། ཆོས་དགེ་མི་
དགེ་ལུང་མ་བསྟན་གསུམ་ལ། རྟེན་འབྲེལ་གསུམ་བསྐལ་བས། རྗེས་སྟོང་འདི་བློ་བྲལ་
ཆད་མཚམས་ཀྱི་དུས་སུ། ཡུལ་ལྔ་རང་འགགས་ལ་སོང་སྟེ་དེར་འཛིན་ཕྱེད་པའོ། །
བརྒྱད་པ་ཁམས་ཀྱི་དག་པ་ནི། མིག་གི་ཁམས་མེད་པ་ནས་ཡིད་ཀྱི་ཁམས་མེད།
ཡིད་ཀྱི་རྣམ་པ་ར་ཤེས་པའི་ཁམས་ཀྱི་བར་དུ་ཡང་མེད་ཅེས་པ། །གཟུགས་ལ་སོགས་པ་
ཡུལ་གྱི་ཁམས་དྲུག །མིག་ལ་སོགས་པ་དབང་པོའི་ཁམས་དྲུག །མིག་གི་རྣམ་པར་ཤེས་པ་
སོགས་པའི་ཁམས་དྲུག་སྟེ་བཅོ་བརྒྱད་ལ། རྟེན་འབྲེལ་གསུམ་བསྐལ་བས། རྗེས་ཆོད་
མཚམས་སུ་སྟོང་ཉིད་བློ་བྲལ་དུ་གནས་པ་ལ། མིག་གི་ཁམས་མེད་པ་ནས་བཟུང་ནས།
ཡིད་ཀྱི་ཁམས་མེད་པའི་བར་དང་། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ། ཁམས་
བཅོ་བརྒྱད་མེད་པ་སྟེ། ཁམས་ཀྱི་མཚན་ཉིད་ལས་གྲོལ་བའོ། །
དགུ་པ་རྟེན་འབྲེལ་གྱི་དག་པ་ནི། མ་རིག་པ་མྱེད། མ་རིག་པ་ཟད་པ་མེད། རྒ་ཤི་
མེད། རྒ་ཤི་ཟད་པའི་བར་དུ་ཡང་མེད་ཅེས་པ་སྟེ། རྟེན་འབྲེལ་ལུགས་འབྱུང་བ་ནི་མ་རིག་
པ་ནས་རྒ་ཤིའི་བར་དུའོ། །དེ་ལུགས་ལས་བཟློག་པ་ནི། རྟེན་འབྲེལ་གྱི་བརྡའ་ལ་བརྟེན་
- ..



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས། མ་རིག་པའི་རྩ་བ་ནས་ཆོད་པས། ཀུན་གཞི་རྣམ་སྨིན་གྱི་ཆ་ལོག །དེར་འདུ་བྱེད་མེད་
པས་ལམ་གྱི་གསོལ་འདེབས་མེད་དེས་རྣམ་པར་ཤེས་པ་བག་ཆགས་ཀྱི་མཚམས་མྱི་སྦྱོར།
དེས་མིའི་མངལ་དུ་འཇུག་སྟེ། དེས་ལུས་མ་བླངས་པས་མིང་དང་གཟུགས་མེད། དེས་
དབང་བོའི་སྒོ་མྱེད་བས་སྐྱེ་མཆེད་དྲུག་མེད། དེས་ཡུལ་མེད་པས་རེག་པ་མེད། དེས་མྱོང་
བར་འགགས་པས་ཚོར་བ་མེད། དེས་ཡུལ་ལ་སྲེད་པ་མེད། དེས་ཕ་རོལ་གྱི་ཡུལ་ཉེ་བར་
ལེན་པ་མེད། དེས་སྲིད་པ་ཉིང་མཚམས་སྦྱོར་བ་མེད། དེས་མངལ་དུ་འཇུག་པ་མྱེད་པས་སྐྱེ་
བ་མེད། སྐྱེ་བ་ཕྱེད་པས་རྒས་པ་དང་ཤི་བ་མེད་པའོ། །ལུགས་ནས་འབྱུང་བ་ལ་རྟེན་འབྲེལ་
གསུམ་བསྐལ་བས། མ་རིག་པའི་རྩ་བ་ཆོད་དེ། ལུགས་ལས་ལོག་པས་མྱ་ངན་ལས་འདས་
པ་ཐོབ་པའོ། །
བཅུ་བ་བདེན་བ་བཞིའི་དག་པ་ནི། ཡུལ་བདེན་པ་བཞི་ལ་གཅད་བྱ་རྟོགས་པ་བཞི་
ཡོད་དེ། དེ་ངེས་འབྱེད་བཞིས་བཅད་པས། ཆོད་ཤུལ་དུ་བདེན་པ་བཞིའི་ཆོས་ཉིད་མཐོང་
བའོ། །དེ་ཡང་དང་པོ་སྡུག་བསྔལ་པ་དང་ཞེས་པ། སྡུག་བསྔལ་གྱི་བདེན་པ་སྟེ། དེ་ནི་ཕྱིན་
ཅི་ལོག་བཞི་ལ་གཉེན་པོ་བཞིས་གཅོད་དེ། ཕྱིན་ཅི་ལོག་བཞི་ནི། མི་རྟག་པ་ལ་རྟག་པར་
འཛིན་པ་དང་། སྡུག་བསྔལ་བ་ལ་བདེ་བར་འཛིན་པ་དང༌། བདག་མེད་པ་ལ་བདག་ཏུ་
འཛིན་པ་དང་། སྟོང་པ་ལ་དངོས་པོར་འཛིན་པའོ། །དེ་ལ་གཉེན་པོ་བཞིས་གཅོད་པ་ནི་
རྟེན་འབྲེལ་གསུམ་འགེལ་བ་སྟེ། དང་པོ་གོ་ཆ་ནི་སྣང་བ་འདི་རྟག་པར་འཛིན་པ་ལ་མྱི་རྟག་
པར་གོ་རྒྱ་བཅད་དེ། དེ་ཡང་འཕྲ་བའི་མི་རྟག་པ་ནི། སྐད་ཅིག་མ་སྐྱེ་འགག་བྱེད་པའོ་
རགས་པའི་མྱི་རྟག་པ་ནི། ཕྱི་ནས་ཟླ་དུས་བཞིའི་འགྱུར་ལུགས་ནང་སྐྱེ་རྒས་ན་འཆི་བཞིས་
བདེ་སྡུག་དུ་མར་འགྱུར་བས་སྤྱི་རྟོག་གོ། །འཇུག་པ་ནི་རྟོག་འཛིན་གྱི་ཤེས་པ་གང་སྐྱེས་ཀྱི་
སྟེང་དུ། ཐབས་རིན་པོ་ཆེས་ལག་ཏུ་བླང་། རྗེས་རྟེན་རྟོག་དང་བྲལ་བས་སངས་རྒྱས་ཀྱི་ཐུགས་
ལ220



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
མཐོང་སྟེ། སྣང་བ་སྤྱི་རྟོག་པར་གྲོལ་ལོ། །སྡུག་བསྔལ་ལ་དབྱེ་ན་གསུམ་དང་བརྒྱད་དེ།
བརྒྱད་ནི་ཕྱིའི་ཡུལ་ལ་དམིགས་པ་བཞི། ནང་རྒྱུད་ལ་སྐྱེ་བ་བཞིའོ། །དང་པོ་ཕྱི་ཡུལ་ལ་
དམིགས་པ་བཞི་ནི། ཡོད་པས་འཚོ་སྐྱོང་གི་སྡུག་བསྔལ། སྐྱེད་པ་བཙལ་གྱིས་སྤྱི་རྙེད་པའི་
སྡུག་བསྔལ། དགྲའ་སྡང་བ་དང་ཕྲད་ཀྱིས་དོགས་པ། གཉེན་བྱམས་པ་དང་བྲལ་གྱིས་
དོགས་པའོ། །ནང་གི་བཞི་ནི། སྐྱེ་རྒས་ན་འཆི་བཞིའོ། །གསུམ་ནི་མྱི་ལ་འགྱུར་བའི་སྡུག་
བསྔལ། ལྷ་ལ་ལྟུང་བའི་སྡུང་བསྔལ། ངན་སོང་གསུམ་ལ་སྡུག་བསྔལ་གྱི་སྡུག་བསྔལ་ལོ། །
བསྡུས་པས་ལུས་སེམས་གཉིས་ཀྱི་སྡུག་བསྔལ་ལོ། །དེ་ལ་གཅད་བྱ་ནི་གང་ཟག་རྫས་ཡོད་
ཀྱི་རྟོག་པ་སྟེ། ཕུང་པོ་ལྔ་ལ་བདག་ཏུ་ཞེན་པས་འབྲས་བུ་ན་ཚ་དང་སྡུག་བསྔལ་དུ་སྦྱིན།
སེམས་སྟོང་པ་ཉིད་ལ་ང་བདག་སྣ་ཚོགས་སུ་བཟུང་བས་སྡུག་བསྔལ་དུ་ཤར་བའོ། །
དེའང་གཅོད་བྱེད་ཀྱི་གཉེན་པོ་ནི་བཟོད་པའི་ཡེ་ཤེས་ཡིན་ཏེ་དེ་ལ་གསུམ། དང་པོ་
འཁྲུལ་བ་རྩད་ནས་གཅོད་ཤེས་པར་བྱ་སྟེ། ནད་ཀྱི་རྒྱུ་དུག་གསུམ་ག་ལས་ངོ་ཤེས་པར་བྱ་
བ་དང་། བར་དུ་ཐབས་རིན་པོ་ཆེས་ལག་ཏུ་བཀུར་ཤེས་པར་བྱ་སྟེ། གཉེན་པོའི་ཡེ་ཤེས་
གང་མཚམ་དུ་གཏོང་ཤེས་པ་དང་། ཐ་མ་རྗེས་ལ་སྤྱི་དམིགས་པའི་ཚུལ་གྱིས་སྟོན་ཤེས་པར་
བྱ་སྟེ། ནད་དང་གཉེན་པོ་གཉིས་ཀ་སྤྱི་རྟོག་པའི་ཡེ་ཤེས་སུ་ཤར་བ་སྟེ། སེམས་ཀྱི་སྡུག་
བསྔལ་ལ་ཡང་དེ་བཞིན་དུ་ཤེས་པར་བྱའོ། །དེས་ནི་གང་ཟག་རྫས་ཡོད་ཀྱི་རྟོག་པ་ཆོད་ནས།
སྟོང་ཉིད་རྗེན་པ་རྩེ་མོའི་ཏིང་ངེ་འཛིན་སྐྱེའོ། །ཀུན་འབྱུང་བ་དང་ཞེས་པ། བདེན་པ་ན་ཀུན་
འབྱུང་གི་བདེན་པ་སྟེ། དེ་ལ་གསུམ། ངོ་བོ་ནི་ཀུན་གཞིའི་རྣམ་ཤེས་སོ། །ངེས་ཚིག་ནི་དེ་ལ་
ཉོན་མོངས་པ་ཀུན་འབྱུང་བའོ། །དབྱེ་ན་བདུན་ཏེ། འདོད་ཆགས་ལ་གསུམ། འདས་པ་ལ་
ཆགས། མ་འོངས་པ་ལ་ཞེན། ད་ལྟ་བ་ལ་འདོད་པའོ། །ཞེ་སྡང་ལ་གསུམ། འདས་པ་ལ་
འཁོན་དུ་འཛིན། མ་འོངས་པ་ལ་དོགས། ད་ལྟར་བ་ལ་ཡིད་འཁྲུག་པའོ། །གཏི་མུག་དུས་
221



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུམ་རྒྱུན་དུ་བ་དང་བདུན་ནོ། །
དེ་ལ་གཞི་རྟེན་ཅན་གྱི་རྟོག་པ་ཞེས་བྱ་སྟེ། གཞི་དུག་གསུམ་པ་དེ་ལ་བརྟེན་ནས་
ལས་སྣ་ཚོགས་སོག་པའོ། །དེ་ཡང་བསྡུ་ན། ཉོན་མོངས་པ་དུག་གསུམ་གྱི་རྟོག་པ་དེར། དེ་
གང་སྐྱེས་ཀྱི་སྟེང་དུ་རྟེན་འབྲེལ་གྱི་འགལ་བསྐུར། ཀུན་འབྱུང་རྒྱུ་དུས་སུ་གཅད་དེ་ལ་མ་
ཆོད་ན་དེ་ལ་བརྟེན་ནས་བསྐྱེད་པ་ཚུལ་བཞིན་མ་ཡིན་པ་སྟེ། བདག་དང་བདག་གིར་མངོན་
པར་ཞེན་པའོ། །དེ་ལ་རྟེན་འབྲེལ་གསུམ་ལ་འགལ་བསྐུར། དེ་ལ་མ་ཆོད་ན་སྐྱེས་པའི་
འབྲས་བུ་དུག་གསུམ་དུ་སྡུག་བསྔལ་དུ་སྨིན་ཏེ། དེ་ལ་རྟེན་འབྲེལ་གསུམ་གྱིས་འགལ་
བསྐུར་རོ། །དེ་རྣམས་ཆོད་ན་དྲོད་ཀྱི་ཏིང་ངེ་འཛིན་སྐྱེའོ། །
འགོག་པ་དང་ཞེས་པ། འགོག་པའི་བདེན་པ་སྟེ། སྡུག་བསྔལ་རྒྱུ་དང་བཅས་པ་ལ་
གཉེན་པོ་རྟེན་འབྲེལ་གྱིས་ཆོད་པས་རྟོག་པ་འགོག་པའོ། །དེ་ལ་ཡུལ་ཆོས་ཅན་བརྒྱ་རྩའི་
རྟོག་པ་ཆོད་པའི་རྗེས་སམ། ཤིན་ཏུ་རྣམ་དག་དྲི་བྲལ་བཅུ་དྲུག་གམ། སྟོང་པ་ཉིད་བཅོ་
བརྒྱད་ལ་སོགས་པ་ཡིན་ཏེ། ཡུལ་གྱི་སྒོ་ནས་ཕྱེ་བ་ཡིན། མདོར་ན་ཡུལ་གྱི་རྟོག་པ་འགོག་
པའོ། །དེ་ལ་གཅད་བྱའི་རྟོག་པ་ནི། སྐྱེས་བུ་བཏགས་ཡོད་ཀྱི་རྟོག་པ་ཅེས་བྱ་སྟེ། གཉེན་པོ་
ལ་མཆོག་ཏུ་འཛིན་ཅིང་བཟང་རྟོག་ལ་ཞེན་པའོ། །དེ་ལ་རྟེན་འབྲེལ་གསུམ་བསྐལ་བས།
རྗེས་རྟེན་རྟོག་འཕྲོ་ཞིང་འཕྲ་བ་དང་བྲལ་ནས་ཆོད་པའོ། །དེ་ཆོད་པས་ཆོས་མཆོག་གི་ཏིང་
ངེ་འཛིན་སྐྱེའོ། །
ལམ་མེད་ཅེས་པ་ནི། ལམ་གྱི་བདེན་པ་སྟེ། དེ་ཡང་ལེགས་པའི་ལམ་མམ། ལམ་
རིམ་པ་ལྔ་སྟེ། དེའི་ཉམས་སུ་བླང་བྱ་ཕ་རོལ་ཏུ་ཕྱིན་པ་དྲུག་དང་། བརྗོད་བྱ་བྱང་ཆུབ་ཀྱི་
ཕྱོགས་ཀྱི་ཆོས་སུམ་ཅུ་རྩ་བདུན་ཡིན་ནོ། །དེའི་གཅད་བྱའི་རྟོག་པ་ནི། ལམ་ལོག་པ་དང་
སྡུག་པ། དམིགས་པ་དང་མཚན་མར་ཤོར་བ་སྟེ། གཉེན་པོ་རྟེན་ཅན་གྱི་རྟོག་པའོ། །དེ་
༤222



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུར།།
རྣམས་རྟེན་འབྲེལ་གསུམ་གྱིས་ཆོད་བས། རྗེས་དམྱྀགས་སུ་མྱེད་དེ་ལམ་དུ་ཁྱེར་བས་རྩེ་
མོའི་ཡེ་ཤེས་སོ། །དེ་ལྟར་ཡུལ་བདེན་པ་བཞི་ལ་རྟོག་པ་བཞི་ཡོད་དེ་གཉེན་པོ་བཞིས་
བཅད་པས་བདེན་པ་བཞིའི་ཆོས་ཉིད་མཐོང་བའོ། །དེས་བདེན་བཞི་རྣམ་པར་གྲོལ་བས་
ལམ་ཕྱེད་ཅེས་བྱའོ། །
བཅུ་གཅིག་པ་འབྲས་བུ་སྐུ་དང་ཡེ་ཤེས་དག་པ་ནི། སྐུ་དང་ཡེ་ཤེས་གཉིས་ལས། ཡེ་
ཤེས་ཀྱི་དག་པ་ནི། ཡེ་ཤེས་མེད་མྱི་ཤེས་པ་ཡང་མྱེད་ཅེས་པ་སྟེ། དེ་ལ་ཡེ་ཤེས་ཡོད་དུས་
དང༌། མེད་དུས་གཉིས་སོ། །ཡོད་དུས་ནི། ཡུལ་ལ་རྟེན་འབྲེལ་གསུམ་བསྐལ་བས།
ཉམས་སུ་མྱོང་བ་ཡོད་པས་ཡེ་ཤེས་ཡོད། མཐར་ཐུག་གདུལ་བྱ་ལ་མཁྱེན་པ་གསུམ་གྱིས་
དོན་བྱེད་པས་ཀྱང་ཡེ་ཤེས་ཡོད་དོ། །མྱེད་དུས་ནི་རྗེས་རྟེན་རྟོག་དང་བྲལ་བའི་དུས་སུ།
གྲུབ་མཐའི་ཁས་ལེན་དང་བྲལ། མྱོང་བའི་བློ་ཞིག་པས་ཡེ་ཤེས་མེད། མཐར་ཐུག་ཆོས་སྐུ་
གཞི་ཐོག་ཏུ་གྲོལ་བས། རང་སྣང་གི་ཤེས་བྱ་ཤེས་བྱེད་ལས་གྲོལ་བས་ཀྱང་ཡེ་ཤེས་མེད་དོ། །
ཐོབ་པ་མྱེད་མ་ཐོབ་པ་ཡང་མེད་ཅེས་པས། སྐུ་ལ་ཡང་ཡོད་མེད་གཉིས་ལས། མྱེད་
དུས་ནི་འབྲས་བུ་ཕྲད་པ་དང་བྲལ་བ་མེད་པ་སྟེ། རང་དོན་ཆོས་སྐུ་ལ་རང་སེམས་རྟོགས་པ་
ཡིན་ཏེ། དེ་ལ་སྐུ་དང་གཟུགས་སུ་སྣང་བའི་སངས་རྒྱས་རང་རྒྱུད་པ་མེད་པས། དེའི་མཛད་
པའི་འཕྲིན་ལས་ཀྱང་རང་རྒྱུད་པ་མེད་དོ། །དེ་བས་ན་ཐོབ་པ་མེད་པའོ། །གདུལ་བྱ་གཞན་
རྣམས་སྐུ་བཞི་བྱེད་པའི་འཕྲིན་ལས་དང་བཅས་པ། རྒྱུན་མི་འཆད་པར་སྟོན་ཏེ། ད་ལྟའི་
གྲགས་པ་ཆེན་པོ་དང་ལྡན་པའི་སངས་རྒྱས་སོ། །
བཅུ་གཉིས་པ་བརྡའ་དོན་རྒྱུད་ལ་སྦྱོར་ཅིག་པར་གདམས་པ་ནི། ཤཱ་རིའི་བུ་དེ་ལྟ་
བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་
པ་ལ་བརྟེན་ཅིང་གནས་ཏེ་ཅེས་པ། ཤཱ་རིའི་བུ་ཞེས་སྤྱན་རས་གཟིགས་ཀྱིས་བོས་ནས།



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་ཅན་ཐམས་ཅད་རང་བཞིན་རྣམ་དག་ཏུ་རྟོགས་པ་དེ་ལྟ་བས་ན། བྱང་ཆུབ་སེམས་
དཔའ་སྟེ་འཁོར་འདུས་པ་རྣམས་སོ། །ཐོབ་པ་མེད་པའི་ཕྱིར་ཏེ། སྒྲུབ་བྱེད་ཀྱི་རྟེན་བྱང་ཆུབ་
སེམས་དཔའ་ཁྱེད་རྣམས་ཀྱིས། ཤེར་ཕྱིན་ཉམས་སུ་མྱོང་བས་གཉེན་པོའི་རྟེན་རྟོག་ཆོད་དོ། །
དྲན་པས་འཛིན་རྒྱུའམ། རོ་མྱོང་རྒྱུའམ། དམིགས་པ་དང་མཚན་མར་འཛིན་པའི་ཏིང་ངེ་
འཛིན་ཐོབ་པ་མྱེད་དེ། ཤེར་ཕྱིན་སྟོང་ཉིད་བློ་བྲལ་རྟོགས་པའོ་དེ་ལྟར་ལམ་དམིགས་མེད་
དུ་ཁྱེར་བའི་ཕྱིར་ན། ཤེར་ཕྱིན་སྟོང་ཉིད་བློ་བྲལ་དེ་ལ། བརྟེན་དུ་མེད་པའི་ཚུལ་གྱིས་
བརྟེན་ཅིང་། གནས་སུ་མྱེད་པའི་ཚུལ་གྱིས་གནས་ཏེ། རྟོག་མེད་འགྲོ་མཁས་ཤིང་རྟ་ལྟ་བུ་
དེ་རྒྱུད་ལ་གོམས་པར་གྱིས་ཤིག་ཅེས་པའོ། །
བཅུ་གསུམ་པ་དེའི་དོན་ལ་དྲིས་པས་སྒྲིབ་པ་གཅོད་པར་བསྟན་པ་ནི་སེམས་ལ་
ས་ལ་སྒྲིབ་
པ་མེད་པས། སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས། མྱ་ངན་ལས་འདས་
པའི་མཐར་ཕྱིན་ཏོ། །ཞེས་པ་སྟེ། རྟེན་འབྲེལ་རྣམ་པ་གསུམ་ཐབས་མཁས་ཀྱིས་ལག་ཏུ་
བླངས་པ་སྟེ། དེ་ལ་དགོས་པ་ཅི་ཡོད་སྙམ་ན། སེམས་ལ་སྒྲིབ་པ་མེད་པར་བྱེད་དེ། མཐོང་
སྤང་ཉོན་མོངས་པའི་སྒྲིབ་པ་དང་། བསྒོམ་སྤང་ཤེས་བྱའི་སྒྲིབ་པ་གཉིས་མེད་པ་བྱེད་དེ།
ཤེར་ཕྱིན་དེ་སྒྲིབ་པ་གཅོད་པའི་གཉེན་པོ་ཡིན་པའི་ཕྱིར་རོ། །སྒྲིབ་པ་དེ་གཉིས་ཆོད་པ་དང་།
ལྟ་བ་རྣམ་པར་གཡེང་བ་དང་། གང་ལ་སེམས་རྨོངས་ཤིང་གཡེང་བ་དང་བྲལ་བའོ། །སྒྲིབ་
པ་གཉིས་མ་ཆོད་ན་འཁོར་བའི་སྡུག་བསྔལ་གྱིས་སྐྲག་པ་ལ། འདིར་སྒྲིབ་གཉིས་ཆོད་པས་
འཁོར་བའི་འཇིགས་སྐྲག་དང་བྲལ་བའོ། །ཕྱིན་ཅི་ལོག་ལས་ཤིན་ཏུ་འདས་པ་ནི། རྟེན་
འབྲེལ་གྱི་རྩ་བ་གདམས་པ་རྒྱུད་ལ་ཁེལ་བས། ལམ་དམིགས་མཚན་དང་བྲལ་ཏེ། གཉེན་
པོ་ལ་མཆོག་ཏུ་འཛིན་པ་ཞིག །བྱ་ཉེས་བལྟ་ཉེས་གཟུགས་བརྙན་གྱི་ཆོས་ལས་ལོག །
གཉེན་པོའི་རྟེན་རྟོག་མཐའ་དག་ལས་འདས། རྟོག་པ་ཐམས་ཅད་ཟད་པར་གྱུར་ཏེ། ཤེས་
ལ224



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
རིབ་རྣམ་པར་གྲོལ་བ་མཆོག་གི་ལམ་གྱིས། མྱ་ངན་ལས་འདས་པའི་དོན་མཐར་ཕྱིན་པར་
བྱས་པའོ། །
བཅུ་བཞི་པ་དེ་དུས་གསུམ་སངས་རྒྱས་ཀྱི་གཤེགས་ཤུལ་ཡིན་པར་བསྟན་པ་ནི།
དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་། ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྟེན་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱས་སོ། །ཞེས་པ་སྟེ། འདས་པའི་སངས་རྒྱས་མར་མེ་མཛད། མ་
འོངས་པའི་བྱམས་པ། ད་ལྟར་གྱི་ཤཱཀྱ་ཐུབ་པ་ལ་སོགས་པ། སྤངས་རྟོགས་མཐར་ཐུག་
པའི་སངས་རྒྱས་རྒྱལ་པའི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་བརྡའ་ཡིས། ཆོས་
ཅན་ཐམས་ཅད་གྲོལ་བར་བྱས་ཏེ། རྒྱུན་ཆད་མེད་པར་དྲན་པས་སྨྲེང་ཞིང་། མ་ཡེངས་པར་
ཉམས་སུ་བླངས་པ་ལ་བརྟེན་ནས་ཐམས་ཅད་མཁྱེན་པ་ཐོབ་པའོ། །ཟབ་མོ་བརྡའ་ཡིས་
རྟོགས་པ་འདི་ལས་མཆོག་ཏུ་གྱུར་པ་གཞན་མེད་པས་བླ་ན་མེད་པ། གཟུགས་བརྙན་གྱི་
ལམ་སྤངས་པས་ན་ཡང་དག་པ། ཚད་མཚམས་སུ་མ་ལུས་པས་ན། རང་གཞན་གྱི་དོན་
རྫོགས། གོ་ཆ་ཆེན་པོ་བགོས་པས་ན་དཔའ། སྤངས་པ་དང་ཡེ་ཤེས་མཐར་ཐུག་པས་ན་བྱང་
ཆུབ་སྟེ། བྱང་ཆུབ་ནམ་མཁའི་མཚན་ཉིད་ཅན། །ཀུན་ཏུ་རྟོག་པ་ཐམས་ཅད་སྤངས་ཞེས་སོ། །
མངོན་པར་རྫོགས་ཏེ། མངོན་སུམ་དུ་བརྡའ་དོན་རྟོགས་པའམ། ཡང་ན་ཚོགས་གཉིས་
མངོན་དུ་རྫོགས་པའོ། །སངས་རྒྱས་པ་ནི་སྐུ་བཞི་བྱེད་བཅས་ཀྱི་འཕྲིན་ལས་དང་བཅས་པ་
མངོན་དུ་ཐོབ་པ་སྟེ། ཀུན་ལམ་ཕ་རོལ་
བ་རོལ་ཕྱིན་པ་འདི་ཡིན་གཞན་མ་ཡིན་ཞེས་གསུང་།
མདོར་ན་མཐར་ཐུག་ཆོས་ཟད་བློ་ཟད་དུ་གྲོལ་བའོ། །
བཅོ་ལྔ་པ་གསང་སྔགས་ཀྱི་ཐེག་པ་ཀུན། རྒྱལ་བའི་ཡུམ་གྱི་ཡིག་བསྒྲུབ་དུ་བསྟན་
པ་ལ་གསུམ་སྟེ། ཡུམ་སྔགས་ཀྱི་རང་བཞིན་དུ་བསྟན་པ་དང་། སྔགས་དངོས་བསྟན་པ་དང་།
ལ225



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་བསྡུས་ཏེ་བསྟན་པའོ། །དང་པོ་ཡུམ་སྔགས་ཀྱི་རང་བཞིན་དུ་བསྟན་པ་ནི་དེ་ལྟ་བས་ན་
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཞེས་པ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པའི་ལམ་
ཐམས་ཅད་བསྡུས་ན་ཐབས་ཤེས་རབ་གཉིས་སུ་གནས་པ་ལས། སྔགས་ནི་ཐབས་མཁས་
པའི་དུམ་བུ་ཡིན་ནོ། །དེ་ལྟ་བས་ན་ཞེས་པ། ཐབས་ཤེས་རབ་གཉིས་སུ་མྱེད་པ་དེ་ལྟ་བས་
ན། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཞེས་སོ། །སྔགས་ནི་ཤེས་པ་དང་སྐྱོབ་པའི་
ཡོན་ཏན་དང་ལྡན་པ་ཙམ་ལ་བཏགས་པ་ཡིན་ལ། འདིར་ཤེར་ཕྱིན་ཀྱང་ཤེས་པ་དང་སྐྱོབ་
པའི་ཡོན་ཏན་དང་ལྡན་པས། སྔགས་གཉིས་སུ་མེད་པའོ། །
སྔགས་དངོས་ལ་གསུམ་སྟེ། ཤེས་པ་དང་། སྐྱོབ་པ་དང་། དངོས་སོ། །དང་པོ་ཤེས་
པའི་ཡོན་ཏན་ལ་བཞི་སྟེ། དང་པོ་ཟབ་མོ་བརྡའ་ཡིས་རྟོགས་པར་བསྟན་པ་ནི་རིག་པ་ཆེན་
པོའི་སྔགས་ཅེས་པ་སྟེ། ཤེར་ཕྱིན་ཟབ་མོའི་བརྡ་ལ་བརྟེན་ནས་རྟོགས་པ་ཡུམ་གྱི་ཞལ་
མཐོང་། དེས་མ་རིག་པ་སེལ་ནས་རིག་པ་ཡེ་ཤེས་ཀྱི་སྣང་བ་རྒྱས་པའོ།། །།
གཉིས་པ་རྩ་བ་རྒྱུད་ལ་འགེལ་བ་ནི། བླ་ན་མེད་པའི་སྔགས་ཞེས་པ་སྟེ། འཇིག་རྟེན་
དང་འཇིག་རྟེན་ལས་འདས་པའི་ལམ། དམྱྀགས་མཚན་ཅན་ཀུན་ལས་ཁྱད་པར་འཕགས་
ཏེ། རྩ་བའི་བརྡའ་དོན་རྒྱུད་ལ་ཁེལ་བས། དམྱིགས་མེད་ལམ་དུ་བླང་བའོ།། །།
གསུམ་པ་གཟུགས་བརྙན་པས་མཉམ་བཞག་གྲོལ་བ་ནི། མི་མཉམ་པ་དང་ཞེས་པ་
སྟེ། ཉན་ཐོས་རང་རྒྱལ་དང་། ཐབས་མི་མཁས་པའི་ལམ་དམྱྀགས་མཚན་ཅན་ཀུན་འདི་སྤྱི་
མཉམ་པར་རྟོགས་པའོ། །ཀུན་ལས་རྩ་བ་གཅིག་ཏུ་རྟོགས་པ་ནི། མཉམ་པའི་སྔགས་ཞེས་
པ་སྟེ་ལམ་ཟབ་མོ་རྟེན་འབྲེལ་གྱི་བརྡ་ནི། འདིར་ཐམས་ཅད་མ་འདུས་པ་མེད་པས་ཀུན་
དང་མཐུན་ལ། གང་གི་སྐྱོན་གྱིས་མ་གོས་པར་རྟོགས་པས། མཉམ་པ་ཆེན་པོའི་སྔགས་
ཡིན་ནོ། །དེ་རྣམས་ཤེས་པར་བྱེད་པའི་སྔགས་སོ། །
ལ226ལ



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ།
གཉིས་པ་སྐྱོབ་པར་བྱེད་པའི་སྔགས་ནི། སྡུག་བསྔལ་ཐམས་ཅད་རབ་ཏུ་ཞི་བར་
བྱེད་པའི་སྔགས་ཞེས་པ། སྡུག་བསྔལ་གསུམ་དང་བརྒྱད། ན་ཚ་དང་དགྲ་འདྲེ་ཀུན་ལ་རྟེན་
འབྲེལ་གསུམ་བསལ་བས། སྡུག་བསྔལ་གྱིས་ཉམས་མྱོང་གི་དཔང་པོ་བྱས། སྡུག་བསྔལ་
ཞི་ནས་ཉམས་རྟོགས་གོང་དུ་འཕེལ་བས། རྒྱལ་བའི་བཀའ་སྤྱི་བསྐུམ། རྗེས་དཔག་ལ་སྤྱི་
བསྟེན་པ་ཏེ་བརྡའི་དོན་མཐོང་བས། རྣལ་འབྱོར་གྱི་མངོན་སུམ་དུ་བདེན་པ་རྟོགས་པའོ། །
དེ་གང་ལ་བརྟེན་ན་བླ་མའི་དུས་ཐབས་ཀྱི་བརྡའ་ལས་ཤེས་པའོ། །
གསུམ་པ་སྔགས་དངོས་ལ་གསུམ་སྟེ། སྙིང་པོ་སྨྲ་བར་ཞལ་གྱིས་བཞེས་པ་དང་།
སྔགས་དངོས་དང་། དེ་ལ་སློབས་ཤིག་པར་གདམས་པའོ། །དང་པོ་ནི་ཤེས་རབ་ཀྱི་ཕ་རོལ་
ཏུ་ཕྱིན་པ་ཞེས་པ། ཤེར་ཕྱིན་གྱི་ཐབས་ཀྱི་དུས་བུ་སྔགས་ཡིན་ཏེ། རིག་པ་འཛིན་པའི་སྡེ་
སྣོད་ལོགས་ན་མེད་པས། སྔགས་ཕ་རོལ་ཏུ་ཕྱིན་པ་གཉིས་མེད་ཀྱི་དོན་སྤྱན་རས་གཟིགས་
ཀྱིས་སྨྲས་སོ། །
སྔགས་དངོས་ལ་ལྔ་སྟེ། རྩ་བ་རྒྱུད་ལ་འགེལ་བ་དང་། ཡུལ་ངོས་འཛིན་པ་དང༌།
ཡུལ་ཐོག་ཏུ་འགེལ་བ་དང་། རྗེས་སྲོང་ལུགས་དང་། གདུང་འཛིན་པའི་སྔགས་སོ། །དང་
པོ་རྩ་བ་རྒྱུད་ལ་འགེལ་བ་ནི། ཏདྱ་ཐཱ་ཞེས་པ་སྟེ། བརྡའི་དོན་ལ་འདི་ལྟར་ལྟོས་ཤིག་ཅེས་
པའོ། །གཉིས་པ་ཡུལ་ངོས་འཛིན་པ་ནི། ཨོཾ་ག་ཏེ་ག་ཏེ་ཞེས་པ་སྟེ། ཕ་རོལ་ཏུ་སོང་ཕ་རོལ་
ཏུ་སོང་ཞེས་པ་སྟེ། ཤེར་ཕྱིན་དེ་བློའམ་རྟོགས་པའི་ཕ་རོལ་ཏུ་སོང་བའོ། །དེ་ལམ་ནི་སྦྱོར་
ལམ་མོ། །
གསུམ་པ་ཡུལ་ཐོག་ཏུ་དགའ་བ་ནི། །པ་ར་ག་ཏེ་ཞེས་པ་སྟེ། ཞི་བའི་ཕ་རོལ་ཏུ་སོ་བ་
ཞེས་བྱ་སྟེ། ཤེར་ཕྱིན་དེ་ཡུལ་དུ་བསྐལ་བས། འཁྲུལ་པའི་ཡུལ་ཞི་བའོ། །ལམ་ནི་མཐོང་
ལམ་གྱི་དུས་སོ། །བཞི་པ་རྗེས་ཀྱི་ཤེས་པ་སྲོང་བ་ནི། པར་སང་ག་ཏེ་ཞེས་པ་སྟེ། རྗེས་དྲི་
ལ227



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་སྟོང་ཉིད་བློ་བྲལ་དུ་གནས་པའོ། །དེ་ལམ་ནི་བསྒོམ་ལམ་གྱི་དུས་སོ། །ལྔ་པ་གདུང་
འཛིན་པའི་སྔགས་ནི། བྷོ་དེ་སྭཱ་ཧཱ་ཞེས་པ་སྟེ། ཤེར་ཕྱིན་དེ་གང་གིས་རྟོགས་ན། བྱང་ཆུབ་
སེམས་དཔའ་སློབ་པའི་ལམ་གྱིས་བསྡུས་པ་རྣམས་ཀྱིས་བསླབ་བྱ་སྟེ། རྒྱལ་བའི་སྲས་ཡིན་
པས་སོ། །དེ་ལམ་ནི་མཐར་ལམ་མོ། །དེ་ལ་སློབ་ཅིག་པར་གདམས་པ་ནི། ཤཱ་རིའི་བུ་དེ་
ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
ལ་བསླབ་པར་བྱའོ་ཅེས་པ་སྟེ། ཤཱ་རིའི་བུ་ཞེས་བོས་ནས། བྱང་ཆུབ་སེམས་དཔའ་ནི་
འདུས་པའི་འཁོར་རྣམས་སོ། །སེམས་དཔའ་ཆེ་བ་ནི། གཏོང་བ་ཆེ་བ་དང་། བློ་ཆེ་བ་དང་།
མཐུ་ཆེ་བའོ་ཡུམ་སྔགས་ཀྱི་རང་བཞིན། ཐབས་ཤེས་རབ་གཉིས་སུ་མྱེད་པའི་ཟབ་མོ་ལ་
བསླབ་པར་བྱ་སྟེ། །རྒྱལ་བའི་སྲས་ཡིན་པས་སོ། །
སྤྱི་དོན་བཞི་པ་མཐུན་འགྱུར་བསྟན་པ་ནི། དེ་ནས་བཅོས་ལྡན་འདས་ཏིང་ངེ་འཛིན་
དེ་ལས་བཞེངས་ཏེ། བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ། ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །རིགས་ཀྱི་བུ་དེ་དེ་བཞིན་ནོ།
།དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ། ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་ལ་བསླབ་པར་བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་སུ་ཡིད་རང་ངོ་ཞེས་
པ། སྤྱན་རས་གཟིགས་དང་། ཤཱ་རིའི་བུའི་དྲིས་ལན་རྫོགས་པ་དེ་ནས་བཅོམ་ལྡན་འདས་
ཏིང་ངེ་འཛིན་དེ་ལས་བཞེངས་ཏེ། བརྡའི་དམིགས་པ་བཀྲོལ་ནས། སྤྱན་རས་གཟིགས་
ཀྱིས་ཤཱ་རིའི་བུའི་ལན་བཏབ་པ་དེ་ལ་དོན་མ་ནོར་བར་སྟོན་ནུས་པ་ལ་དགྱེས་ཏེ། ལེགས་
པ་བྱིན་ནོ། །སྤྱན་རས་གཟིགས་ཀྱིས་ཤེར་ཕྱིན་བཤད་པས། འཁོར་རྣམས་ཡིད་ཆེས་པའི་
སྒོ་ནས་ལེགས་པ་དང་པོ་བྱིན། དེ་ལ་ངེས་ཤེས་སྐྱེས་པའི་སྒོ་ནས་ལེགས་པ་གཉིས་པ་བྱིན་
པའོ། །རིགས་ཀྱི་བུ་ནི་ཤཱ་རིའི་བུ་རིགས་ཀྱི་བུ་ཡིན་པས་སོ། །འཁོར་གཞན་ཤུགས་ལས་
མ228



འཕྲ་ཏིག་དང་པོ། ཤེས་རབ་སྙིང་པོའི་བཤད་འབུམ་
སྟོན་ཏོ། །དེ་དེ་བཞིན་ནོ་ཞེས་བྱ་སྟེ། བརྒྱའ་ཡར་འགྱེལ། སྟོང་མར་བུབ་ཀྱང་འགྲོ་ས་འདི་
ལས་མེད་བྱ་བ་ཡིན་ཏེ་བརྡའི་དོན་རྟོགས་པས་འཕྲ་མོའི་ཆོས་ཟད། ཐེག་པའི་གྲུབ་མཐའ་
ཞིག་པའོ། །དེ་དེ་བཞིན་ཏེ་ཞེས་པ་ནི། ་ཏེ་སྐྱོན་ཅན་ཏེ། ཤེར་ཕྱིན་དེ་རང་གིས་རྟོགས་པ་
གཅིག་པུས་ཀྱང་མི་ཕན་ཏེ། འདུས་པའི་འཁོར་ལ་སོགས་པ་རྗེས་འཇུག་རྣམས་ལ་སྟོན་
དགོས་སོ། །ཞེས་པའི་དོན་སྟེ། བརྡའ་དོན་ལ་ངོ་སྤྲད་པའི་དོན་ཇི་ལྟར་ཁྱོད་ཀྱིས་འཁོར་ལ་
བསྟན་པ་དེ་བཞིན་དུ། འདུས་པའི་འཁོར་རྣམས་ཀྱིས་ཀྱང་བསླབ་པར་བྱའོ། །དེ་ལྟར་སློབ་
པ་དེ་ནི་ཡང་དག་པའི་དོན་་ཡིན་པས། དེ་ལ་ཕྱོགས་བཅུའི་སངས་རྒྱས་དང་། ཐུབ་པའི་
འཁོར་དུ་འདུས་པའི་བརྡའི་དོན་གོ་བ་རྣམས་ཀྱིས་ཀྱང་རྗེས་སུ་ཡིད་རང་ཕུལ་བའོ། །
སྤྱི་དོན་ལྔ་པ་རྗེས་སུ་ཡིད་རང་བ་ནི། བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས་ཞེས་པ། ལེགས་པ་བྱིན། གདམས་པ་མཛད་པ་དེ་ནས་སོ། །ཚེ་དང་ལྡན་པ་ཤཱ་
རིའི་བུ་ནི་དྲི་བ་པོ་སྟོབས་དང་ལྡན་པ་དེའོ། །འཕགས་པ་སྤྱན་རས་གཟིགས་དབང་ཕྱུག་ནི།
འཆད་པར་བྱིན་གྱིས་བརླབས་པ་དེའོ་ཐམས་ཅད་དང་ལྡན་པའི་འཁོར་དེ་དག་ནི་འདུས་པ་
གསུམ་མོ་ལྷ་ནི་རྒྱལ་ཆེན་རིགས་བཞི་ནས། གཙང་མ་རིགས་ཀྱི་ལྷའི་བར་དུའོ། །སྤྱི་ནི་
འཁོར་རྣམ་བཞིའོ། །ལྷ་མ་ཡིན་ནི་ཐག་བཟངས་རིས་དང་། གནོད་སྦྱིན་ནི་བཞིན་ལྡན་མའི་
བུ་དང་། ཡུལ་འཁོར་བསྲུང་ལ་སོགས་པའོ་དྲི་ཟར་བཅས་པ་ནི། མཚོན་པ་ཙམ་སྟེ་ལྷ་མ་
སྲིན་སྡེ་བརྒྱད་དོ། །འཇིག་རྟེན་ནི་སྲིད་པ་གསུམ་གྱི་འཁོར་དེར་འདུས་པའོ། །ཡིད་རང་པ་
ནི། ཤེར་ཕྱིན་དེ་ཟབ་མོའི་བརྡའ་ལ་བརྟེན་ནས་རྟོགས་པས། སྒྲོ་འདོགས་ཆོད་དེ་དགའ་
ཞིང་མགུ་བའོ། །བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་ཞེས་པ་ནི།
བཅོམ་ལྡན་འདས་ཀྱིས་སྤྱན་རས་གཟིགས་བྱིན་གྱིས་བརླབས་ནས། ཤེས་རབ་ཀྱི་ཕ་རོལ་
ཏུ་ཕྱིན་པ་གསུངས་པས། བཅོམ་ལྡན་འདས་ཉིད་ཀྱིས་ཀྱང་རྗེས་གནང་བྱིན་པས་ན་
~229མ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གསུངས་པའོ། །མདོར་ན་ཤེས་རབ་ཀྱི་ཕ་རོལ་ཏུ་ཕྱིན་པ་དེ། དུས་གསུམ་གྱི་རྒྱལ་བའི་ཡུམ།
སྙིང་པོའི་དོན་བརྡའ་ལ་བརྟེན་ནས་རྟོགས་པས་བསྟོད་པའོ།། །།
སྤྱི་དོན་བཞི་པ་ཤེས་རབ་ཀྱི་ཕ་རོལ་ཏུ་ཕྱིན་པ་བཙལ་བའི་རིམ་པ་ནི། བྱམས་པས་
ཞུས་པ་དང་། རྟག་ཏུ་དུས་བཙལ་པ་མདོའ་ཆེན་མོས་ཁ་བསྐང་ངོ་། །ཤེས་རབ་ཀྱི་ཕ་རོལ་
ཏུ་ཕྱིན་པའི་སྙིང་པོ། །མདོའ་དངོས་ཀྱི་གདམས་པ། བླ་མ་དམ་པའི་གསུང་མ་ནོར་བར་ཡི་
གེར་བཀོད་པའོ།། །།རྫོགས་སོ།། །།ཨིསི། ནཱ་མོ། དགེའོ།། །།ཨོཾ་མ་ནི་པད་མེ་ཧཱུྃ། །
ལ230



༄༅། །མདོ་ཤེས་རབ་སྙིང་པོའི་དོན་འགྲེལ།
ཞེ་བྱེད་པ་ཀུན་
ཀར་དཀའ།
ཨོཾ་སྭ་སྟི། བླ་མ་དམ་པ་རྣམས་ལ་ཕྱག་འཚལ་ལོ། །ཆོས་ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ལ་གཉིས་ཏེ། ཚིག་བརྒྱུད་བཤད་པའི་བཀའ་བབས་ཀྱིས་གཏན་ལ་དབབ་པ་དང༌།
དོན་བརྒྱུད་བསྒྲུབ་པའི་ཕྱག་བཞེས་ཀྱིས་ཉམས་སུ་བླང་བ་དང་གཉིས་ལས། འདི་ནི་ཚིག་
གི་བརྒྱུད་པའོ། །འདི་ལ་སྤྱི་དོན་རྣམ་པ་བཞི་སྟེ། བསྒྲུབ་བྱ་རང་གི་ངོ་བོ་ངོས་བཟུང་པར་
བསྟན་པ་དང་། གླེང་གཞི་བརྒྱུད་པའི་བཀའ་བབས་དང་བཅས་ཏེ་བཤད་པ་དང༌། སྙིང་པོ་
མདོའི་དོན་དངོས་བསྟན་པ་དང་། ཕ་རོལ་ཏུ་ཕྱིནད་པ་བཙལ་བའི་རིམ་པ་ཁ་བསྐང་སྟེ་
བསྟན་པའོ། །བསྒྲུབ་བྱ་རང་གི་ངོ་བོ་ངོས་བཟུང་བ་ལ་བཞི། གང་གསུངས་བའི་ཆོས་ངོས་
བཟུང་བ། གང་གིས་གསུངས་པའི་སངས་རྒྱས་ངོས་བཟུང་བ་དང་། ཇི་ལྟར་གསུངས་པའི་
ཚུལ་ངོས་བཟུང་བ་དང་། གང་བཤད་པའི་གའང་རང་གི་ངོ་བོ་ངོས་བཟུང་བ་དང་བཞིའོ། །
གང་གསུངས་པའི་ཆོས་ནི་གཉིས་ཏེ་བརྗོད་བྱ་དོན་གྱི་ཆོས་དང་། རྗོད་བྱེད་ཚིག་གི་ཆོས་
གཉིས་ལས། འདི་ནི་བརྗོད་བྱའི་དོན་དེ་ཉིད་གཏན་ལ་འབེབས་པ། རྗོད་བྱེད་ཚིག་གི་ཆོས
ཡིན་ནོ། །འདི་ལ་ཡང་བཀའ་དང་། བཀའ་དེ་གཏན་ལ་འབེབས་པར་བྱེད་པའི་བསྟན་
55 -



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཅོས་གཉིས་ལས། འདི་ནི་བཀའོ། །དེ་ལ་གསུམ། ཞལ་ནས་གསུངས་པ་དང་། རྗེས་སུ་
གནང་བ་དང་། བྱིན་གྱིས་བརླབས་པའོ།། །ཞལ་ནས་གསུངས་པའི་བཀའ་ལ་ཡང་གསུམ་
ཏེ། སྟོན་པས་མདོངས་གསོལ་དུ་གསུངས་བ་དང་། འཁོར་གྱིས་ཞུས་པ་དང་། ཞར་ལ་
འཕྲོས་པས་ཏེ་བཀའ་འཁོར་ལོ་རིམ་པ་གསུམ་གྱི་བདག་ཉིད་དུ་གནས་པར་ངོས་བཟུང་པར་
བྱའོ། །གཉིས་པ་གང་གིས་གསུངས་པའི་སངས་རྒྱས་ངོས་བཟུང་པ་ནི། རང་བཞིན་ལྷུན་
གྲུབ་ཀྱི་སངས་རྒྱས་དང་། རྟོགས་པ་མངོན་གྱུར་གྱི་སངས་རྒྱས་གཉིས་ལས། འདི་ནི་
རྟོགས་པ་མངོན་གྱུར་གྱི་སངས་རྒྱས་ཀྱིས་གསུངས་སོ། །དེ་ལ་ཡང་ཆོས་ཀྱི་སྐུ་དང་།
གཟུགས་ཀྱི་སྐུ་གཉིས་ལས། གཟུགས་ཀྱི་སྐུས་གསུངས་ཤིང་། དེ་ལ་ཡང་ལོངས་སྐུ་དང་།
སྤྲུལ་སྐུ་གཉིས་ལས། སྤྲུལ་པའི་སྐུས་གསུངས་པ། སྤྲུལ་པའི་སྐུ་ལ་ཡང་གསུམ་སྟེ། ལས་
ཀྱིས་སྤྲུལ་པའི་སྐུ་དང་། སྐྱེ་བས་སྤྲུལ་པའི་སྐུ་དང་། མཆོག་གིས་སྤྲུལ་པའི་སྐུའོ། །དེ་ལ་
ཆོས་འདི་ནི་མཆོག་གི་སྤྲུལ་པའི་སྐུས་གསུངས་ཤིང་། དེ་ཡང་གྲངས་ཀྱི་རྣམ་པ་འཕགས་པ་
རྣམས་ཀྱིས་ཀྱང་བརྗོད་པར་མི་ནུས་ལ། བསྐལ་བ་བཟང་པོ་འདི་ཉིད་ལ་ཡང་ཞིང་ཁམས་
འདིར་སངས་རྒྱས་སྟོང་རྩ་གཉིས་བྱོན་ཅིང་། དྲུག་སྔར་གཤེགས་པའི་བདུན་པ་སྟེ། ཐུབ་པ་
མྱིའི་སེང་གེ་ཤཱཀྱའི་རྒྱལ་པོ་དེས་གསུངས་པར་ངོས་བཟུང་པར་བྱའོ། །
གསུམ་པ་ཆོས་འདི་ཇི་ལྟར་གསུངས་པའི་ཚུལ་ངོས་བཟུང་པ་ལ་ཡང་གཉིས། རང་
དོན་གཅོད་ཀྱི་རྩ་བར་རྟོགས་པ་མངོན་དུ་གྱུར་ནས། ཆོས་ཀྱི་སྐུར་སངས་རྒྱས་པ་དང་།
གཞན་དོན་བསྐྱེད་ཀྱི་རྩ་བར་གཟུགས་སྐུ་བཞེངས་ནས། ཆོས་ཀྱི་འཁོར་ལོ་བསྐོར་བའོ། །
དེ་ལ་ཐུགས་དང་པོ་བྱང་ཆུབ་མཆོག་ཏུ་སེམས་བསྐྱེད་དེ། སངས་རྒྱས་ཤཱཀྱ་ཐུབ་པ་ཆེན་པོ་
དང་། དཀོན་མཆོག་ཡོན་ཏན་དང་། མར་མེ་མཛད་གསུམ་ལ། སྨོན་འཇུག་དོན་དམ་དང་
བཅས་པ་ཞུས་ཤིང་། མ་འབྲེལ་ཁས་ལེན་དུ་མ་སོང་བར། ཡང་དག་དོན་གྱི་སེམས་བསྐྱེད་
~232ལ



མདོ་ཤེས་རབ་སྙིང་པོའི་དོན་འགྲེལ།
ནས། བསྐལ་བ་གྲངས་མེད་པ་གསུམ་དུ་ཚོགས་བསགས་པས། བར་དུ་ལམ་དཀའ་ཐུབ་
ཀྱི་སྲངས་གསུམ་ལས་བརྒལ། ཐ་མར་འཛམ་བུའི་གླིང་དུ་མཛད་པ་བཅུ་གཉིས་མཐར་ཕྱུང་།
དེ་ཡང་ཕྱོགས་བཅུའི་སངས་རྒྱས་རྣམས་ཀྱིས་བསྐུལ་བའི་སྒྲ་ལ་བརྟེན་ནས། ལྷའི་གནས་
ནས་འཛམ་གླིང་སྤྱིའི་ཡུལ་དུ་བྱོན་ཞིང་། ལྷུམས་སུ་ཞུགས་པ་དང་། བལྟམས་པ་དང་།
རྒྱལ་བུ་རོལ་རྩེད་མཛད་པ་དང་། བཙུན་མོ་ཁབ་ཏུ་བཞེས་པ་དང་། སྲས་བལྟམ་པ་དང་།
རབ་ཏུ་བྱུང་བ་དང་། དཀའ་ཐུབ་མཛད་པ་དང་། བདུད་བཏུལ་བ་དང་། ཆོ་འཕྲུལ་མངོན་
པས་སྤྲུལ་ཅིང་སངས་རྒྱས་པ་དང་། ཆོས་གསུངས་པ་དང་། ཡོངས་སུ་མྱ་ངན་ལས་འདས་
པ་དང་། སྐུ་གདུང་དགོས་པ་ལ་སོགས་པ་མཐར་ཕྱུང་ནས། བསྟན་པ་རིན་པོ་ཆེ་བཙུགས་
པར་ངོས་གཟུང་པར་བྱའོ། །
བཞི་པ་གང་བཤད་པའི་གཞུང་རང་གི་ངོ་བོ་ངོས་བཟུང་བ་ནི། བཀའ་འཁོར་ལོ་རྣམ་
པ་གསུམ་ལས་བར་མ་མཚན་ཉིད་མེད་པ་ཤེས་རབ་ཀྱི་ཕ་རོལ་ཏུ་ཕྱིནད་པའི་ཆོས། དེ་ལ་
ཡང་མངོན་པར་རྟོགས་པའི་གཞུང་དང་། སྙིང་པོའི་དོན་གཉིས་ལས། འདི་ནི་སྙིང་པོའི་དོན་
ནོ། །དེ་ཡང་ཕྱོགས་ཙམ་བསྡུས་པའི་སྙིང་པོའི་དོན་དང་། སྙིང་པོ་མདོའི་དོན་དངོས་གཉིས་
ལས་འདི་ནི་སྙིང་པོ་མདོའི་དོན་དང་བཤད་པར་ངོས་བཟུང་བར་བྱའོ། །
སྤྱི་དོན་གཉིས་པ་གླེང་གཞི་བརྒྱུད་པའི་བབས་དང་སྦྱར་ཏེ་བཤད་པ་ལ། གླེང་གཞི་
ནི་འོག་ནས་འབྱུང་ངོ་། །བརྒྱུད་པ་ནི་ཐུབ་ཆེན་པོ་དང་། དཀོན་མཆོག་ཡོན་ཏན། མར་མེ་
མཛད། ཤཱཀྱ་ཐུབ་པ་སྟེ། བཀའ་བདེ་བར་གཤེགས་པའི་བརྒྱུད་པའོ། །དེ་ཡང་སངས་རྒྱས་
ཀྱི་བསྟན་པ་དེ། སྤྱན་རས་གཟིགས་ཀྱིས་རྟོགས། ཤཱ་རིའི་བུས་དྲིས། ཀུན་དགའ་བོས་
བསྡུས། བྱམས་པ་ལ་གཏད་དེ། ལུང་གྲུབ་པ་ཐོབ་པའི་བརྒྱུད་པ་མ་ཆད་པར་གནས་པའོ། །
བཀའི་བབས་ནི་དྲུག་ཏུ་གནས་ཏེ། རིག་པའི་འབྱུང་གནས་ཤར་ཕྱོགས་བྷ་ག་ལ་ནས་
-233



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྒྱུད་པ་དང་། ངོ་མཚར་གྱི་འབྱུང་གནས་ལྷོ་བི་ཤ་ཀོ་ཏ་ཙན་དན་གྱི་ནགས་ཚལ་ནས་
བརྒྱུད་པ་དང་། བྱིན་བརླབས་ཀྱི་འབྱུང་གནས་ནུབ་ཕྱོགས་ཨུ་རྒྱན་ནས་བརྒྱུད་པ་དང་།
རིན་པོ་ཆེའི་འབྱུང་གནས་བྱང་ཕྱོགས་གསེར་གྱི་གླིང་ནས་བརྒྱུད་པ་དང་། བསོད་ནམས་ཀྱི་
འབྱུང་གནས་སྟེང་དགའ་ལྡན་ལྷའི་ཡུལ་ནས་བརྒྱུད་པ་དང་། ལོངས་སྤྱོད་ཀྱི་འབྱུང་གནས་
འོག་ཀླུའི་ཡུལ་ནས་བརྒྱུད་པ་དང་དྲུག་ལས། འདི་ནི་སྟེང་དགའ་ལྡན་ལྷའི་གནས་ཡུལ་
ནས་བརྒྱུད་དེ། བྱམས་པ། ཐོགས་མེད། དབྱིག་གཉེན། ཨརྱ་དེ་བ། དམ་པ་རིན་པོ་ཆེ།
བླ་མ་དང་རི་བ་ལ་སོགས་པའོ། །
གསུམ་པ་སྙིང་པོའི་དོན་དངོས་བསྟན་པ་ལ་གཉིས་ཏེ། མཚན་བསྟན་པ་དང་།
མཚན་དང་ལྡན་པའི་གཞུང་མཚན་ཅན་ནོ། །མཚན་ལ་གཉིས། བསྒྱུར་བ་དང༌། བཤད་
པའོ། །གཉིས་པ་མཚན་ཅན་རྒྱས་པར་བཤད་པ་ལ་ལྔ་སྟེ། གླེང་གཞི་བསྟན་པ་དང་། དྲི་བ་
དགོད་པ་དང་། ལན་བསྟན་པ་དང་། མཐུན་འགྱུར་གྱི་གསུང་བསྟན་པ་དང༌། རྗེས་སུ་ཡི་
རང་བསྟན་པའོ། །དང་པོ་གླེང་གཞི་བསྟན་པ་ལ་གཉིས་ཏེ། ཕུན་སུམ་འཚོགས་པ་ལྔས་
ཐུན་མོང་གི་གླེང་གཞི་བསྟན་པ་དང་། སངས་རྒྱས་ཏིང་ངེ་འཛིན་ལ་སྙོམས་པར་ཞུགས་ཏེ།
ཐུན་མོང་མ་ཡིན་པའི་གླེང་གཞི་བསྟན་པའོ། །དང་པོ་ལ་ལྔ། ཆོས་དང་། དུས་དང་། སྟོན་
པ། གནས། འཁོར་དང་ལྔའོ། །གཉིས་པ་ཐུན་མོང་མ་ཡིན་པའི་གླེང་གཞི་ལ་གཉིས་ཏེ།
གདན་བཤམ་པ་དང་། ཆོ་འཕྲུལ་བཀྱེ་བའོ། །དང་པོ་ནི་ཐུབ་པ་ཉིད་སེང་གེའི་ཁྲི། སྤྱོད་
ལམ་བཞི་ཤོང་པ་བཤམས་ནས། ཤིན་ཏུ་སྦྱངས་པ་གསུམ་གྱིས་བཞུགས་ཏེ། ཞབས་
དཀྱིལ་དྲུང་། སྐུ་དྲང་པོར་བསྲང་། དགོངས་པ་མངོན་དུ་བྱས་ནས་བཞུགས་སོ། །གཉིས་པ་
ཆོ་འཕྲུལ་བཀྱེ་བ་ལ་གསུམ་སྟེ། །ཏིང་ངེ་འཛིན་གྱི་ཆོ་འཕྲུལ་དང་། རྫུ་འཕྲུལ་གྱི་ཆོ་འཕྲུལ་
དང་། ཆོས་སྣང་པའི་ཆོ་འཕྲུལ་ལོ། །ཏིང་ངེ་འཛིན་གྱི་ཆོ་འཕྲུལ་ལ་གཉིས་ཏེ། ཏིང་ངེ་
~234



མདོ་ཤེས་རབ་སྙིང་པོའི་དོན་འགྲེལ།
འཛིན་གྱི་རྒྱལ་པོ་དང་སེང་གེ་རྣམ་པར་རོལ་པའོ། །ཏིང་ངེ་འཛིན་གྱི་རྒྱལ་པོ་ལ་བཞི་སྟེ།
དང་པོ་ཡན་ལག་དང་ཉིང་ལག་ནས་འོད་ཟེར་བཀྱེ་བ་དང་། གཉིས་པ་ནི་བ་སྤུའི་བུ་ག་ནས་
འོད་ཟེར་བཀྱེ་བ་དང་། གསུམ་པ་རང་བཞིན་གྱིས་འོད་ཟེར་བཀྱེ་བ་དང་། བཞི་པ་ལྗགས་
ཀྱི་དབང་པོ་ལ་འོད་ཟེར་བཀྱེ་བའོ། །སེང་གེ་རྣམ་པར་རོལ་པའི་ཏིང་ངེ་འཛིན་ལ་གཉིས་ཏེ།
སྣོད་ཀྱི་འཇིག་རྟེན་ལ་བྱི་དོར་བྱ་བ་དང་། བཅུད་ཀྱི་སེམས་ཅན་ལ་ཕན་གདགས་པའོ།
གཉིས་པ་རྫུ་འཕྲུལ་གྱི་ཆོ་འཕྲུལ་ལ་གཉིས་ཏེ། ལྷས་མེ་ཏོག་གི་ཆར་འབབ་པ་དང་། སངས་
རྒྱས་ཀྱི་བྱིན་གྱིས་བརླབས་པའོ་གསུམ་པ་ཆོས་སྣང་བའི་ཆོ་འཕྲུལ་ལའང་གཉིས་ཏེ།
འཁོར་བསྡུ་བ་དང་། ཆོས་སྣང་བའོ། །དང་པོ་ལ་གསུམ་སྟེ། ལྷའི་རིགས་བསྡུ་བ་དང་།
སངས་རྒྱས་ཀྱི་ཞིང་གཞན་ནས་བསྡུ་བ་དང་
། མིའི་རིགས་ནས་རིགས་སུ་བསྡུ་བའོ། །ཆོས་
སྣང་བ་དངོས་ལ་གཉིས་ཏེ། ཐུབ་པ་བརྡ་བསྟན་པ་དང་། །འཁོར་གྱི་གོ་ལུགས་སོ། །
སྤྱི་དོན་གཉིས་པ་དྲི་བ་དགོད་པ་ནི། ཤཱ་རིའི་བུས་སྤྱན་རས་གཟིགས་ལ་དྲིས་པའོ། །
སྤྱི་དོན་གསུམ་པ་ལན་བཏབ་པ་བཅོ་ལྔ་པས། དང་པོ་གདའི་དམིགས་པ་ལན་བཏབ་པ།
གཉིས་པ་ཕུང་པོ་ལྔ་སྟོང་བར་གཏན་ལ་ཕབ། གསུམ་པ་མཚན་ཉིད་བཞི་ལྡན་གྱིས་འཕྲ་
རགས་དགག་པ། བཞི་པ་ཟབ་མོ་བརྒྱད་ཀྱིས་ཉམས་མྱོང་འཇིག་པ། ལྔ་པ་ཕུང་པོ་ལྔའི་
རྣམ་དག་བསྟན་པ། དྲུག་པ་དབང་པོ་ལྔའི་དག་པ་བསྟན་པ། བདུན་པ་ཡུལ་ལྔའི་དག་པ་
བསྟན་པ། བརྒྱད་པ་ཁམས་ཀྱི་དག་པ་བསྟན་པ། དགུ་པ་རྟེན་འབྲེལ་གྱི་དག་པ་བསྟན་པ།
བཅུ་པ་བདེན་བཞིའི་དག་པ་བསྟན་པ། བཅུ་གཅིག་པ་འབྲས་བུ་སྐུ་དང་ཡེ་ཤེས་ཀྱི་དག་པ་
བསྟན་པ། བཅུ་གཉིས་པ་བརྡ་དོན་རྒྱུད་ལ་སྦྱོར་ཅིག་པར་གདམས་པ། བཅུ་གསུམ་པ་དེའི་
དོན་ལ་འགྲིས་པས་སྒྲིབ་པ་གཅོད་པར་བསྟན་པ།
བཅུ་བཞི་པ་དེ་ཉིད་དུས་གསུམ་གྱི་སངས་རྒྱས་ཀྱི་གཤེགས་ཤུལ་ཡིན་པར་བསྟན་པ།
~235ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཅོ་ལྔ་པ་གསང་སྔགས་ཀྱི་ཐེག་པ་ཀུན་རྒྱལ་བའི་ཡུམ་གྱི་ཡིག་བསྒྲུབ་དུ་བསྟན་པ་ཡིན་ཏེ།
དེ་ལ་ཡང་གསུམ། ཡུམ་སྔགས་ཀྱི་རང་བཞིན་དུ་བསྟན་པ་དང་། སྔགས་དངོས་བསྟན་པ་
དང་། དོན་བསྡུས་ཏེ་བསྟན་པའོ། །
སྤྱི་དོན་བཞི་པ་མཐུན་གྱུར་བསྟན་པ་ནི། བཅོམ་ལྡན་འདས་ཀྱིས། སྤྱན་རས་
གཟིགས་ལ་ལེགས་པ་བྱིན་པའོ། །སྤྱི་དོན་ལྔ་པ་རྗེས་སུ་ཡིད་རང་པ་ནི། བཅོམ་ལྡན་འདས་
ཀྱིས་ལེགས་པ་བྱིན་པ་ལ། འཁོར་རྣམས་ཀྱིས་བསྟོད་པ་བྱས་པའོ། །ཆོས་ཀྱི་སྤྱི་བསྡོམས་
བཞི་པ་ཤེས་རབ་ཀྱི་ཕ་རོལ་ཏུ་ཕྱིནད་པ་རྩལ་བའི་རིམ་བ་ནི། བྱམས་པས་ཞུས་པ་དང་།
རྟག་ཏུ་ངུས་རྩལ་བ་སྟེ། མདོའ་ཆེན་མོས་ཁ་སྐང་ངོ་། །མདོ་ཤེས་རབ་སྙིང་པོའི་དོན་འགྲེལ་
རྫོགས་སྟོ། །ཨོཾ་མ་ཎི་པད་མེ་ཧཱུྃ། །འཁྲི་ལམ་སྡོང་པོའི་ཆོས་སྡེ་དམ་པའི་གསུང་སྒྲོས། ཀུན་
དགས་ཡི་གེར་བཀོད་པའོ།། །།
ལ236



༄༅། །ཤེས་རབ་སྙིང་པོའི་རྣམ་པར་བཤད་པ་ཚིག་གི་
དོན་རབ་ཏུ་གསལ་བ།
འཇམ་དབྱངས་དགའ་བའི་བློ་གྲོས།
ཤེས་རབ་སྙིང་པོའི་རྣམ་པར་བཤད་པ་ཚིག་གི་དོན་རབ་ཏུ་གསལ་བ། རྗེ་བཙུན་
འཇམ་པའི་དབྱངས་ཀྱི་ཞབས་ཀྱི་པདྨོར་གུས་པས་ཕྱག་འཚལ་ལོ། །རྒྱལ་དང་དེ་སྲས་ཀུན་
གྱི་བགྲོད་པའི་ལམ། །གཉིས་མེད་གཅིག་ཏུ་གསུངས་པའི་རྒྱལ་བ་ལ། །བཏུད་ནས་དེ་ཡི་
གསུང་གི་གཅེས་པའི་མཛོད། །སྙིང་པོའི་ཚིག་གི་མདོ་ཙམ་གསལ་བར་བྱ། །
འདིར་ཤེས་རབ་སྙིང་པོའི་དོན་རྣམ་པར་ཕྱེ་བ་ལ་བཞི། མཚན་གྱི་དོན། འགྱུར་གྱི་
ཕྱག །གཞུང་གི་དོན། མཇུག་གི་དོན་ནོ། །དང་པོ་ནི། རྒྱ་གར་སྐད་དུ་ཞེས་སོགས་ཏེ། ཡི་
གེ་གོ་སླའོ། །གཉིས་པ་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་
འཚལ་ལོ། །ཞེས་ལོ་ཙྪ་བས་བཀོད་པའོ། །
གསུམ་པ་གཞུང་དོན་ལ་གཉིས། མདོ་བྱུང་བའི་གླེང་གཞི། དེ་ལས་བྱུང་བའི་མདོ་
དངོས་ཀྱི་དོན་ནོ། །དང་པོ་ལ། གླེང་གཞི་ཐུན་མོང་བ་དང་། ཐུན་མོང་མ་ཡིན་པ་གཉིས།
དང་པོ་ནི། ཕུན་སུམ་ཚོགས་པ་བཞི་ལྡན་ལས། འདི་སྐད་བདག་གིས་ཐོས་པའི་དུས་
ཀ237



•
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅིག་ན་ཞེས་པས་དུས་ཕུན་སུམ་ཚོགས་པ། བཅོམ་ལྡན་འདས་ཞེན་པས་སྟོན་པ་ཕུན་
སུམ་ཚོགས་པ། རྒྱལ་པོའི་ཁབ་བྱ་རྒོད་ཕུང་པོའི་རི་ལ་ཞེས་པ་གནས་ཕུན་སུམ་ཚོགས་པ།
དགེ་སློང་གི་དགེ་འདུན་ཆེན་པོ་དང་ཞེས་པ་ནས། ཐབས་གཅིག་ཏུ་བཞུགས་སོ་ཞེས་པས་
འཁོར་ཕུན་སུམ་ཚོགས་པ་བསྟན་ཏེ་གོ་སླའོ། །
གཉིས་པ་ཐུན་མོང་མ་ཡིན་པ་ནི། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་
བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་བཞུགས་སོ། །ཞེས་དང་། ཡང་
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་རྣམ་པར་ལྟ་ཞིང་། ཕུང་པོ་
ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་བལྟའོ། །ཞེས་པ་སྟེ། སྟོན་པ་ཏིང་ངེ་
འཛིན་ལ་སྙོམས་པར་བཞུགས་ནས་འོག་གི་དྲིས་ལན་རྣམས་འབྱུང་བར་བྱིན་གྱིས་བརླབས་
པའོ། །
ཆོས་ཕུན་སུམ་ཚོགས་པ་མདོ་དངོས་ཀྱི་དོན་ལ་བཞི། ཤཱ་རིའི་བུས་ཤེར་ཕྱིན་ལ་སྤྱོད་
ཚུལ་དྲིས་པ། དེ་ལ་སྤྱན་རས་གཟིགས་ཀྱིས་ལན་བཏབ་པ། དེ་ལ་སྟོན་པས་མཐུན་འགྱུར་
བྱིན་པ། འཁོར་རྣམས་དགའ་ནས་འཛིན་པར་གདམས་པའོ། །དང་པོ་ནི། དེ་ནས་སངས་
རྒྱས་ཀྱི་མཐུས། ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུའམ་
རིགས་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་
དེས་ཇི་ལྟར་བསླབ་པར་བྱ། ཞེས་དྲིས་པ་སྟེ། ཐེག་ཆེན་གྱི་རིགས་ཅན་སེམས་བསྐྱེད་ནས་
སྤྱོད་པ་ལ་སློབ་ཚུལ་དྲིས་པའོ། །
གཉིས་པ་ལན་བཏབ་ཚུལ་ལ་གསུམ། དབང་རྟུལ་ལ་ལམ་ལ་སློབ་ཚུལ་སོ་སོར་
~238
༔



ཤེས་རབ་སྙིང་པོའི་རྣམ་པར་བཤད་པ་ཚིག་གི་དོན་རབ་ཏུ་གསལ་བ།
བསྟན་པ་དང༌། དབང་རྣོན་ལ་སྔགས་ཚིག་ཙམ་གྱིས་བསྡུས་ཏེ་བསྟན་པ། དོན་བསྡུས་ཏེ་
སློབ་པར་དམ་བཅའ་བའོ། །དང་པོ་ལ། ཚོགས་ལམ་དང་སྦྱོར་ལམ་དུ་ཤེར་ཕྱིན་ལ་སློབ་
ཚུལ་བསྟན་པ། མཐོང་ལམ་དུ་སློབ་ཚུལ་བསྟན་པ། སྒོམ་ལམ་རྡོ་རྗེ་ལྟ་བུ་དང་བཅས་པ་ལ་
སློབ་ཚུལ་བསྟན་པ། མི་སློབ་ལམ་ལ་སློབ་ཚུལ་བསྟན་པའོ། །དང་པོ་ལ། མཚམས་སྦྱར།
གཟུགས་ཕུང་གི་རང་བཞིན་ལ་ཇི་ལྟར་སློབ་ཚུལ། རིགས་པ་དེ་ཕུང་པོ་ལྷག་མ་ལྔ་ལ་སྦྱར་
བ་དང་གསུམ་མོ། །དང་པོ་ནི། དེ་སྐད་ཅེས་སྨྲས་པ་དང་། བྱང་ཆུབ་སེམས་དཔའ་སྤྱན་
རས་གཟིགས་ཀྱིས་ཤཱ་ར་དྭ་ཏིའི་བུ་ལ་འདི་སྐད་ཅེས་ལན་སྨྲས་སོ། །རིགས་ཀྱི་བུ་དང་
རིགས་ཀྱི་བུ་མོ་ཤེར་ཕྱིན་ལ་སྤྱོད་པར་འདོད་པས། ཚོགས་ལམ་སྦྱོར་ལམ་གཉིས་སུ་འདི་
ལྟར་བལྟ་བར་བྱ་སྟེ། །ཞེས་པས་མཚམས་སྦྱར་བའོ། །
ཉིས་པ་ནི། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་དག་པར་
རྗེས་སུ་བལྟའོ། །ཞེས་པས་མདོར་བསྟན། གསུམ་པ་ནི། རང་བཞིན་གྱིས་སྟོང་པ་ཇི་ལྟར་
ཡིན་སྙམ་ན། གཟུགས་རང་བཞིན་གྱིས་སྟོང་པའོ། །རང་བཞིན་གྱིས་སྟོང་པ་ཡིན་བཞིན་དུ་
གཟུགས་སུ་སྣང་བའོ། །གཟུགས་ཕུང་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་
ཀྱང་གཟུགས་ཕུང་ངོ་བོ་གཞན་མ་ཡིན་ཏེ། ཞེས་པས་བདེན་གཉིས་ངོ་བོ་གཅིག་ལ་ལྡོག་པ་
ཐ་དད་ཙམ་དུ་བསྟན་པས། རྟག་ཆད་ཀྱི་མཐའ་གཉིས་དང་བྲལ་བ་སྟོན་པའོ། །
གསུམ་པ་ནི། དེ་བཞིན་དུ་ཚོར་བ་དང་ཞེས་པ་ནས། རྣམ་པར་ཤེས་པ་རྣམས་སྟོང་
པའོ། །ཞེས་པས་ཕུང་པོ་ལྷག་མ་རྣམས་དེ་བཞིན་དུ་བལྟ་བར་གསུངས་སྟེ། འདི་ལ་སྟོང་པ་
བཞི་སྦྱོར་དུ་གྲགས། ཟབ་མོ་ཁྱད་པར་བཞི་ལྡན་ཞེས་པའོ། །དེ་ལ་གཙོ་བོར་ཚོགས་ལམ་
དུ་ཐོས་བསམ་དང་། སྦྱོར་ལམ་དུ་གཙོ་བོར་སྒོམ་བྱུང་གིས་བལྟ་བའི་དོན་ཡིན་ནོ། །
གཉིས་པ། མཐོང་ལམ་དུ་སློབ་ཚུལ་ནི། ཤཱ་རིའི་བུ་དེ་ལྟར་ཆོས་ཐམས་ཅད་སྟོང་པ་
239



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིད་དེ། མཚན་ཉིད་མེད་པ་ཞེས་པ་ནས། གང་བ་མེད་པའོ་ཞེས་པའི་བར་ཏེ། ཟབ་མོ་ཁྱད་
པར་བརྒྱད་ལྡན་དུ་གྲགས་སོ། །འདིས་དགག་བྱའི་ལྡོག་པ་བརྒྱད་བཀག་ནས་མཐོང་ལམ་
དུ་རྣམ་པར་ཐར་པའི་སྒོ་གསུམ་ལ་འཇུག་ཚུལ་བསྟན་པར་ཇོ་བོ་ཆེན་པོའི་ཞལ་གདམས།
རྔོག་ལེགས་ཤེས་ཀྱི་དོན་བསྡུས་སུ་བཀོད་པ་ལས་འབྱུང་ངོ་། །དེ་ཡང་ཐམས་ཅད་སྟོང་པ་
ཉིད་དེ། ཞེས་པས། རྣམ་པར་ཐར་པའི་སྒོ་སྟོང་པ་ཉིད་དང་། མཚན་ཉིད་མེད་པ། མ་སྐྱེས་
པ། མ་འགག་པ། དྲི་མ་མེད་པ། དྲི་མ་དང་བྲལ་བ་མེད་པ་ཞེས་པ་ལྔས། རྣམ་པར་ཐར་
པའི་སྒོ་མཚན་མ་མེད་པ་བསྟན་ཏེ། རྒྱུའི་མཚན་ཉིད་དང་། འབྲས་བུའི་སྐྱེ་འགགས་ཀྱི་
མཚན་མ་དང་། ཀུན་ནས་ཉོན་མོངས་ཀྱི་དྲི་མ་དང༌། དྲི་མ་དང་བྲལ་བའི་རྣམ་བྱུང་གི་མཚན་
མ་ལྔ་མེད་པ་དང་། དྲི་མ་མེད་པ་ནི། འབྲས་བུའི་སྨོན་པ་མེད་པའོ། །
གསུམ་པ། སྒོམ་ལམ་ལ་སློབ་ཚུལ་གཉིས། སྒོམ་ལམ་སྤྱི་ལ་ཇི་ལྟར་སློབ་ཚུལ། ཁྱད་
པར་རྒྱུའི་རྡོ་རྗེ་ལྟ་བུ་ལ་ཇི་ལྟར་སློབ་ཚུལ་ལོ། །དང་པོ་ནི། ཤཱ་རིའི་བུ་དེ་ལྟ་བས་ན། སྟོང་པ་
ཉིད་ལ་གཟུགས་མེད་ཅེས་པ་ནས། མ་ཐོབ་པ་ཡང་མེད་ཅེས་པའི་བར་གྱི་བསྟན་ཏེ། འདི་
ལ་བི་མ་ལ་མི་ཏྲས་དེ་བས་ན། དེའི་ཚེ་སྟོང་ཉིད་ལ་གཟུགས་མེད་ཅེས་སྦྱར་ནས་མཐོང་
ལམ་དུ་དགག་བྱ་བརྒྱད་བཀག་པའི་སྒོ་ནས། རྣམ་པར་ཐར་པའི་སྒོ་གསུམ་མངོན་དུ་བྱས་
པའི་འབྲས་བུ་ལ་རིགས་རྒྱུན་གོམས་པའི་སྒོམ་ལམ་འབྱུང་ངོ༌། །ཞེས་དྲངས་པ་ནས། འོ་ན་
སྒོམ་ལམ་ཆོས་ཉིད་ལ་མཉམ་པར་བཞག་བཞིན་པའི་དུས་དེའི་མཉམ་གཞག་དེའི་
གཟིགས་ངོར་རྣམ་པ་ཅི་འདྲ་བ་ཞིག་འཆར་སྙམ་ན། གཟུགས་ནས་ཐོབ་པ་དང་མ་ཐོབ་པའི་
བར་དུ་གང་དུ་ཡང་མི་སྣང་ཞེས་སྟོན་པར་མཛད་དེ། ཆོས་ཐམས་ཅད་མཐོང་བ་ནི་སྟོང་པ་
ཉིད་མཐོང་བ་ཡིན་ནོ་ཞེས་དྲངས་སོ། །དེ་ལ་ཕུང་པོ་ལྔ་མི་སྣང་བ་ནི། གཟུགས་མེད། ཚོར་
བ་མེད་ཅེས་པ་ནས། རྣམ་པར་ཤེས་པའི་བར་དུ་མེད་པར་གསུངས་པའོ། །སྐྱེ་མཆེད་བཅུ་
-240ལ



ཤེས་རབ་སྙིང་པོའི་རྣམ་པར་བཤད་པ་ཚིག་གི་དོན་རབ་ཏུ་གསལ་བ།
གཉིས་མི་སྣང་བ་ནི། མིག་མེད་ཅེས་པ་ནས། ཆོས་མེད་ཅེས་པའི་བར་རོ། །ཁམས་བཅོ་
བརྒྱད་མི་སྣང་བར་སྟོན་པ་ནི། མིག་གི་ཁམས་མེད་ཅེས་པ་ནས། ཡིད་ཀྱི་རྣམ་པར་ཤེས་
པའི་ཁམས་ཀྱི་བར་དུ་ཡང་མེད་དོ་ཞེས་པ་སྟེ། དབང་པོ་དང་རྣམ་པར་ཤེས་པའི་བར་དུ་
མདོར་བསྟན་རྒྱ་དཔེ་ལ་ཡོད་ནའང་། ལོཙྪ་བས་ཚིག་གིས་བསྡུས་པ་ཡིན་ནོ་ཞེས་འབྱུང་བ་
ལྟར་ལེགས་སོ། །དེ་ནས་མ་རིག་པ་ཞེས་པ་ནས། རྒ་ཤི་ཟད་པའི་བར་དུ་ཡང་མེད་དོ་ཞེས་
པས། མཉམ་གཞག་གི་གཟུགས་ཀྱི་ངོར་ཀུན་ནས་ཉོན་མོངས་པ་དང་། རྣམ་བྱང་གི་རྟེན་
འབྲེལ་ཙམ་ཡང་མེད་པར་བསྟན་ཏོ། །སྡུག་བསྔལ་བ་དང་ཞེས་སོགས་ཀྱིས། ལམ་གྱི་
དམིགས་པ་བདེན་པ་མེད་པར་བསྟན་ཏོ། །ཡེ་ཤེས་མེད་ཅེས་པས། ལམ་ཉིད་ཀྱང་དེའི་
གཟུགས་ཀྱི་ངོར་མེད་པར་བསྟན་ཏོ། །
བི་མ་ལས། ཡི་གེ་ཁ་ཅིག་ལས། མི་ཤེས་པ་མེད་ཅེས་པའང་ཡོད་པར་གསུངས་སོ། །
དེ་ལྟར་ན་ཡེ་ཤེས་ཀྱི་འགལ་ཟླ་མི་ཤེས་པ་ཡང་མེད་ཅེས་སྦྱར་རོ། །ཕྱིས་ཀྱི་ཆོས་རྗེ་རོང་པོ་
ཆེན་པོས་ནི། ཡེ་ཤེས་ཀྱི་གོང་དུ་ཤེས་རབ་མེད་ཅེས་པ་རྒྱ་དཔེ་ལ་ཡོད་པའི་ལུགས་མཛད་
པར་སྣང་ངོ་། །ཐོབ་པ་མེད་ཅེས་པས། སྟོབས་དང་མི་འཇིགས་པ་སོགས་ཀྱི་འབྲས་བུ་ཐོབ་
པ་མེད། དེར་མ་ཟད། མ་ཐོབ་པ་ཡང་གཟུགས་མེད་ཅེས་སྦྱར་བར་བྱ་སྟེ། བི་མ་ལས། དེ་
ལྟར་ཐོབ་པའི་རྣམ་པར་རྟོག་པ་བཀག་ནས། དེ་ལ་མ་ཐོབ་པའི་རྣམ་པར་རྟོག་པ་དགག་
པར་བྱ་བའི་ཕྱིར་ཞེས་སྦྱར་ལ། ཆོས་རྗེ་རོང་པོ་ཆེན་པོས། དོན་དམ་པར་ཐོབ་པ་མེད། ཀུན་
རྫོབ་ཏུ་མ་ཐོབ་པ་ཡང་མེད་ཅེས་འབྲུ་བསྣན་ནས་འདི་ཡན་ཆད་ལ་གཉིས་གཉིས་སྦྱར་
གསུངས་ཏེ། བི་མ་ལས། འདི་ནི་ཡེ་ཤེས་དང་། མི་ཤེས་པ་དང་། ཐོབ་པ་དང་། མ་ཐོབ་པ་
ལས་འདས་ནས། སྒྲོ་འདོགས་པ་དང་། སྐུར་པ་འདེབས་པའི་མཐའ་དང་བྲལ་བའི་དོན་
ཟབ་མོ་བསྟན་པར་རིགས་པར་བྱའོ། །ཞེས་གསུངས་པའི་དགོངས་པ་བླངས་པའི་ལུགས་
ལ241



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སུ་སྣང་ན་ཡང་། དངོས་པོའི་སྤྱད་གཞི་ལ་སྟོང་ཉིད་མངོན་སུམ་དུ་རྟོགས་པའི་མཉམ་
གཞག་གི་གཟུགས་ཀྱི་རྣམ་པ་མི་འཆར་བར་གསུངས་པའི་སྐབས་ཡིན་པས། ཆོས་རྗེ་ཉིད་
ཀྱིས་མི་དགོངས་སོ། །
དེས་ན་ཆོས་ཉིད་རྟོགས་པའི་མཉམ་གཞག་གི་གཟུགས་ཀྱི་ངོར་ཕུང་པོ་ལྔ་སྐྱེད་
མཆེད་བཅུ་གཉིས་ཁམས་བཅོ་བརྒྱད། རྟེན་འབྲེལ་བཅུ་གཉིས། འཕགས་པའི་བདེན་པ་
བཞི། དམིགས་བྱེད་ལམ་གྱི་ངོ་བོ། འབྲས་བུ་ཐོབ་པ་དང་། མ་ཐོབ་པ་གང་ཡང་མེད་དོ། །
ཞེས་གསུངས་པ་དང་། དེ་དག་རང་བཞིད་མེད་པར་གསུངས་པ་གཉིས་དོན་གཅིག་ཏེ།
གཟུགས་དེ་རང་གི་གནས་ལུགས་རྟོགས་པའི་གཟུགས་ཀྱི་ངོར་ཡོད་ན། གཟུགས་བདེན་
གྲུབ་ཏུ་འགྱུར་དགོས་ཏེ། མདོར་ན་སྒོམ་ལམ་དུ་གཟུགས་སོགས་གཉིས་སྣང་གི་སྤྲོས་པ་
ཐམས་ཅད་མེད་པར་ཉེ་བར་ཞི་བའི་ཆོས་ཉིད་རོ་གཅིག་ལ་མཉམ་པར་བཞག་པར་བྱའོ། །
ཞེས་གདམས་པའོ། །
གཉིས་པ་རྡོ་རྗེ་ལྟ་བུའི་ཏིང་ངེ་འཛིན་ལ་སློབ་ཚུལ་ནི། དེ་བས་ན་བྱང་ཆུབ་སེམས་
དཔའ་རྣམས་ཐོབ་པ་མེད་པའི་ཕྱིར། ཤེར་ཕྱིན་ཟབ་མོ་ལ་བརྟེན་ཅིང་གནས་ཏེ། ཞེས་པས་
སྟོན་ནོ། །བཞི་པ་མི་སློབ་ལམ་ལ་སློབ་ཚུལ་ནི། སེམས་ལ་སྒྲིབ་པ་མེད་པས་སྐྲག་པ་མེད་
དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །ཞེས་པ་
སྟེ། བི་མ་ལས། ས་བཅུའི་ངོ་སྐལ་གྱི་སྒྲིབ་པ་ཕྲ་རགས་གཉིས་དགོངས་འགྲེལ་ལས་བཤད་
པའི་སྒྲིབ་པ་དེ་རྣམས་རིམ་གྱིས་སྤངས་པས་ཕྱིན་ཅི་ལོག་བཞིས་འཇིགས་སྐྲག་མེད་པས་དེ་
ལས་འདས་ནས་མི་གནས་པའི་མྱང་འདས་ཐོབ་པར་བཤད་དོ། །ཆོས་རྗེ་རོང་བོ་ཆེན་པོས།
སེམས་ལ་བདག་འཛིན་གྱི་སྒྲིབ་པ་མེད་པས། སྟོང་ཉིད་ལ་སྐྲག་པ་མེད་དེ། ཞེས་གང་དྲན་
གྱི་འབྲུ་བསྣན་མཛད་པར་སྣང་ངོ་། །
242ལ



ཤེས་རབ་སྙིང་པོའི་རྣམ་པར་བཤད་པ་ཚིག་གི་དོན་རབ་ཏུ་གསལ་བ།
འདི་མདོར་བསྡུ་ན། ཚོགས་སྦྱོར་གཉིས་སུ་སྟོང་ཉིད་ཐོས་བསམ་དང་། སྒོམ་བྱུང་གི་
སྒོ་ནས་སྤྱད། མཐོང་ལམ་དུ་དགག་བྱ་བརྒྱད་བཀག་པའི་སྒོ་ནས་རྣམ་ཐར་སྒོ་གསུམ་
མངོན་དུ་བྱས། སྒོམ་ལམ་དུ་གཟུགས་སོགས་ཀྱི་སྤྲོས་པ་ཐམས་ཅད་ཉེ་བར་ཞི་ནས། ས་
བཅུའི་བར་དུ་ཕྱིན་ནས། ས་བཅུའི་ངོས་སྐལ་གྱི་དྲི་མ་ཐམས་ཅད་རིམ་གྱིས་སྤངས་ཏེ། ཆེན་
པོ་གསུམ་གྱི་གོ་འཕང་ཐོབ་པར་འགྱུར་རོ། །ཞེས་གདུལ་བྱ་དབང་རྟུལ་ལམ་ལྔ་ལ་སློབ་
ཚུལ་སོ་སོར་ཕྱེ་ནས་སྟོན་པ་ཡིན་ནོ། །དེ་ནས་དུས་གསུམ་དུ་བཞུགས་པའི་ཞེས་སོགས་
ཀྱིས་སངས་རྒྱས་ཐམས་ཅད་ཀྱི་ལམ་འདི་ཉིད་ལ་སློབ་དགོས་པར་བསྟན་ཏེ་གོ་སླའོ། །
གཉིས་པ་དབང་རྣོན་ལ་སྔགས་ཙམ་གྱིས་བསྡུས་ཏེ་བསྟན་པ་ནི། དེ་ལྟ་བས་ན་ཤེས་
རབ་ཀྱི་ཕ་རོལ་ཏུ་ཕྱིན་པའི་སྔགས་ཞེས་པ་ནས། སྭཱ་ཧཱ་ཞེས་པའི་བར་ཏེ། དེ་བས་ན་ཤེར་
ཕྱིན་སྔགས་ཀྱི་དོན་དང་ལྡན་པས་སྔགས་སུ་བཞག་ལ། དེའི་ཆེ་བ་ནི་རིགས་པ་ཆེན་པོ། བླ་
ན་མེད་པ། མི་མཉམ་པ་དང་མཉམ་པ། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པ།
འདོད་པའི་དོན་ལ་བསླབ་པས་ན་བདེན་པར་ཤེས་པར་བྱ་སྟེ། དེ་ཡང་གང་ཞེ་ན། སྨྲས་པ།
ཏདྱ་ཐཱ། དེ་གང་ༀ་འོག་མ་འདྲེན་པའོ། །ག་ཏེ་ག་ཏེ་ཞེས་པ་སོང་ཞིང་སོང་ཞིག་ཅེས་པའི་
དོན་ཡིན་ལ། དེ་ཡང་སྔ་མ་ཚོགས་ལམ་དང་། ཕྱི་མ་དེས། སྦྱོར་ལམ་དུ་སོང་ཞིག་པཱ་ར་སཾ་
ག་ཏེ་ནི་ཕ་རོལ་སྒོམ་ལམ་དུ་ཡང་དག་པར་སོང་ཞིག །བོ་དྷི་ཡེ་སྭཱཧཱ། བྱང་ཆུབ་ཆེན་པོར་
ཡང་དག་པར་སོང་ཞིག་ཚུགས་ཞེས་པ་སྟེ། གདུལ་བྱ་དབང་རྣོན་འབའ་ཞིག་ལ་དེ་ཙམ་
གྱིས་སྔར་བཤད་པའི་ལམ་ལ་སློབ་ཚུལ་རྟོགས་པར་ནུས་པ་ལ་དགོངས་ནས། སྔར་གྱི་
གདུལ་བྱ་དབང་རྟུལ་དེ་ལ་ལྟོས་ཏེ་སྔགས་སུ་བཤད་ཅིང་། རྒྱུད་སྡེ་བཞིར་གཏོགས་པའི་
སྔགས་ནི་མ་ཡིན་ནོ། །
བཀའ་གདམས་གོང་མ་རྣམས་ཀྱི་ཡུམ་ཆེན་མོའི་སྐུ་སྒོམ་པ་དང་། སྔགས་འདི་
ཀ243



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཟླས་པར་གསུངས་ཀྱང་རང་ཉིད་ཡུམ་ཤེར་ཕྱིན་དུ་སྒོམ་པ་ནི་མ་གསུངས། བོད་འགའ་
ཞིག་དེའི་དབང་བསྐུར་བྱེད་ཀྱང་དཔྱད་གཞི་མི་མཐུན་ནོ། །གསེར་འོད་དམ་པའི་མདོ་ལ་
སོགས་མང་པོ་ནས་སྔགས་ཀྱི་སྦྱོར་བ་གསུངས་པ་རྣམས་ཀྱང་དེ་དང་འདྲ་བས་ཤེར་ཕྱིན་གྱི་
སྔགས་འདི་རྒྱུད་སྡེ་བཞིའི་སྔགས་སུ་གོ་ན་རྣམ་དབྱེ་མ་ཕྱེད་པའོ། །དེ་བས་ད་ལྟའི་དུས་སུ་
གསུངས་པའི་ཟབ་མོ་ཁྱད་པར་བཞི་ལྡན་དང་། བརྒྱད་ལྡན་གྱི་དོན་དྲན་པར་བྱས། དེའི་
ངང་ནས་ལམ་ལྔའི་བགྲོད་ཚུལ་ཐུགས་ལ་བཞག་ཏེ། སྔགས་འདི་བརྗོད་པའི་རྗེས་སུ་
བདེན་སྟོབས་བརྗོད་ནས་ཐལ་མོ་གདབ་པ་སོགས་བྱས་ན། སྔོན་གྱི་བརྒྱ་བྱིན་གྱིས་འདིའི་
དོན་དྲན་པར་བྱས་པས། བདུད་སྡིག་ཅན་ཕྱིར་བཟློགས་པ་བཞིན་འདི་ཡང་བྱིན་རླབས་
ཆེར་འབྱུང་།
གསུམ་པ་དོན་བསྡུས་ཏེ་བསླབ་པར་བསྟན་པ་ནི། བྱང་ཆུབ་སེམས་དཔའ་སྤྱན་རས་
གཟིགས་ལ་ལེགས་སོ་ཞེས་བྱ་བའི་བྱིན་ཏེ་ཞེས་སོགས་གོ་སླའོ། །རང་རེའི་སྟོན་པ་ཁོ་ནར་
མ་ཟད། དེ་བཞིན་གཤེགས་པ་གཞན་རྣམས་ཀྱང་ཡི་རང་ངོ་ཞེས་པས་སྤྱས་རས་གཟིགས་
ཀྱི་ལན་བཏབ་པ་སྟེ། སྟོན་པ་རང་གི་དགོངས་པ་བསྟན་པ་ཡིན་ནོ། །
བཞི་པ་འཁོར་རྣམས་དགའ་ནས་འཛིན་པར་དམ་བཅས་པ་ནི། དེ་སྐད་ཅེས་བཀའ་
སྩལ་ནས་ཚེ་དང་ལྡན་པ་ཤཱ་རིའི་བུ་ཞེས་པ་ནས། འཇིག་རྟེན་ཡི་རངས་ཏེ། བཅོམ་ལྡན་
འདས་ཀྱི་གསུངས་པ་ལ་མངོན་པར་བསྟོད་དོ། །ཞེས་པའི་བར་ཏེ། འདི་ལ་རྗེས་སུ་གནང་
བའི་བཀའ། བྱིན་གྱིས་བརླབས་པའི་བཀའ། ཞལ་ནས་གསུངས་པའི་བཀའ་གསུམ་ཡོད་
པ་ལས། ཐོག་མར་གླེང་གཞི་དང་། མཇུག་གི་ཡི་རང་གཉིས་རྗེས་སུ་གནང་བའི་བཀའ།
བར་ཀྱི་དྲི་ལན་རྣམས་བྱིན་གྱིས་བརླབས་པའི་བཀའོ། །སྤྱན་རས་གཟིགས་ལ་ལེགས་སོ་
བྱིན་པ་ནི་ཞལ་ནས་གསུངས་པའི་བཀའ་ཡིན། ཡང་མདོ་འདི་ཕུན་སུམ་ཚོགས་པ་ལྔ་ལྡན་
244ལ



ཤེས་རབ་སྙིང་པོའི་རྣམ་པར་བཤད་པ་ཚིག་གི་དོན་རབ་ཏུ་གསལ་བ།
ཡང་ཡིན་ལ། གླེང་གཞིས་སྟོན་པ་དང་། དུས་དང་། གནས་དང་།.འཁོར་ཕུན་སུམ་ཚོགས་
པ་བཞི་བསྟན། དྲི་ལན་ཡན་ཆད་ཀྱིས་ཆོས་ཕུན་སུམ་ཚོགས་པ་ལྔ་པ་བསྟན་པ་ཡིན་ནོ། །
འདིར་སྨྲས་པ། སྨྲ་བ་ཟླ་མེད་ངག་གི་བྱེད་པ་ཡིས། །པད་དཀར་འཛིན་དང་ཤཱ་རིའི་
བུ་འདྲའི་ངག །བྱིན་གྱིས་བརླབས་པ་གང་ཚེ་འདི་འདྲའི་གཏམ། །འབྱུང་བ་ཐུབ་པའི་
གསུང་ལས་གཞན་ཅི་མཆིས། །འདི་ཉིད་ཐོས་དང་དམིགས་ལས་ཡི་གེའི་གཟུགས། །ལན་
འགར་བྱིན་པ་ཡིས་ཀྱང་ཇི་བཞིན་སྟོན། །དཔོག་པ་འདོད་དགུར་འཆང་བའི་སྐལ་བ་ཡང་། །
འདྲེན་པ་ཉིད་ཀྱིས་སྩལ་བ་འདི་ཡིན་ནོ། །ད་དུང་ཡབ་རྗེ་དམ་པའི་རྗེས་འབྲངས་ནས། །
ལྷག་པའི་ལྷ་ལ་སྐྱབས་སུ་སོང་བ་ཡིས། །ཐུབ་བཞི་ཆོས་ཚུལ་འཛིན་པའི་དགའ་སྟོན་ལ། །
ནམ་ཡང་ངོམས་པ་མེད་པའི་བཤེས་གཉེན་དག །ཤེར་ཕྱིན་སྙིང་པོའི་མདོའི་ཚིག་དོན་ཅུང་
ཟད་བཀྲལ་བ་གོ་སླ་བར་བྱས་པ་འདི་ཉིད། བི་མ་ལ་མི་ཏྲའི་འགྲེལ་ཆེན་དང་། དེ་བཞིན་
དོན་བསྡུས་པ་རྔོག་ལེགས་ཤེས་ཀྱི་མཛད་པ་དང༌། མཁས་མཆོག་པདྨའི་ངང་ཚུལ་གྱི་
འགྲེལ་ཆུང་རྣམས་ཁོངས་གཅིག་པར་སྣང་བ་ལ་བརྟེན་ནས། རང་བཟོའི་དྲི་མས་མ་གོས་
པར་བྱས་ཏེ། ཆོས་སྨྲ་བའི་བཙུན་པ་འཇམ་དབྱངས་དགའ་བའི་བློ་གྲོས་ཀྱིས་ཡི་གེར་
བཀོད་པའོ།། །།སརྦ་མངྒ་ལཾ། དགེའོ། །དགེའོ། །དགེའོ། །
-245



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེར་སྙིང་ཉམས་ལེན་གྱི་ལྷན་ཐབས་ཟབ་
དོན་སྙིང་པོ་བཞུགས་སོ། །
ངོར་ཆེན་སངས་རྒྱས་ཕུན་ཚོགས།
དཀོན་མཆོག་གསུམ་ལ་ཕྱག་འཚལ་ལོ། །ཤེས་རབ་སྙིང་པོའི་ཉམས་ལེན་ལ། །
ཕན་པའི་ལྷན་ཐབས་འདིར་ངེས་བྱ། །དོན་གཉེར་དག་གིས་འབད་པར་མཛོད། །མཁྱེན་
རབ་དབང་ཕྱུག་ས་པཎ་གྱིས། །གང་ཟག་དབང་པོ་རབ་འབྲིང་དང་། །བསྟུན་ནས་ཤེར་ཕྱིན་
མདོ་རྣམས་ནི། །འདོན་པའི་མན་ངག་ངེས་པར་མཛད། །འདིར་ནི་གཞན་ཡང་གདམས་
པའི་རྒྱུན། །རྣམ་གྲངས་ཅུང་ཟད་བཀོད་འདིའོ། །སྟོབས་ལྡན་ལས་རྣམས་ཐམས་ཅད་ནི། །
སྦྱོར་དངོས་རྗེས་གསུམ་ཚང་དགོས་པས། །དཀོན་མཆོག་བློ་གཏད་སྐྱབས་འགྲོ་དང་། །
མར་གྱུར་མཁའ་མཉམ་སེམས་ཅན་གྱི། །དོན་དུ་ཉམས་སུ་བླང་སྙམ་པ། །སྙིང་ནས་ཡུན་དུ་
གསལ་གདབ་བོ། །དེ་ནས་སྨྲ་བསམ་བརྗོད་མེད་སོགས། །བརྗོད་དེ་གནས་ལུགས་གསལ་
བཏབ་བོ། །དངོས་གཞི་ལ་ནི་ལུགས་མང་ཡང་། །ཤེར་ཕྱིན་རང་གཞུང་དགོངས་པ་ནི། །ས་
པཎ་གསུང་རབ་ཇི་བཞིན་ནོ། །གཞན་ཡང་མཁས་གྲུབ་དུ་མའི་སྲོལ། །རང་ཉིད་ཐུབ་པར་
ཝལ་གྱིས་བསྒོམ། །གཡས་གཡོན་མཆོག་ཟུང་བཞེངས་ཏེ་བཞུགས། །གཞན་ཡང་དགེ་
ལ246



ཤེར་སྙིང་ཉམས་ལེན་གྱི་ལྷན་ཐབས་ཟབ་དོན་སྙིང་པོ།
སློང་དགེ་འདུན་ནི། །དགྲ་བཅོམ་ལྔ་སྟོང་བཅས་པ་དང་། །བྱང་སེམས་བྱེ་བ་ཁྲག་ཁྲིག་
དང་། །གཞན་ཡང་འཁོར་བཞི་ལྷ་མི་སོགས། །ས་ཡི་རྡུལ་བཞིན་འཁོད་པར་བསམ། །རང་
ཉིད་ཐུགས་ཀར་ཟླ་གདན་སྟེང་། །དབུས་སུ་ཨ་ཡིག་མཐའ་སྐོར་དུ། །ཟབ་མོའི་མདོ་ཡི་
ཡིག་འབྲུའི་ཚོགས། །སྦྲུལ་འཁྱིལ་བཞིན་དུ་འཁོད་པར་བསམ། །དེ་ལས་འོད་ཟེར་འཕྲོས་
པ་ཡིས། །རང་གཞན་སྡིག་སྒྲིབ་དག་པར་བསམ། །རང་དང་དགྲ་བཅོམ་འཕགས་ཚོགས་
ཀྱིས། །ཟབ་མདོའི་ཆོས་སྒྲ་སྒྲོག་པར་བསྒོམ། །ཡང་ན་རང་ཉིད་ཟབ་མོའི་དོན། །གསལ་
སྟོང་ཟུང་འཇུག་ཏིང་འཛིན་ལ། །རྩེ་གཅིག་ཉིད་དུ་མཉམ་པར་བཞག །ཤཱ་རིའི་བུ་དང་སྤྱན་
རས་གཟིགས། །ཞུས་ལན་ཚུལ་དུ་མདོ་སྒྲོག་བསམ། །དེ་ལྟར་ཆོས་འཁོར་བསྐོར་བའི་ཟབ་
དོན་ནི། །གཟུགས་མེད་ཚོར་བ་མེད་སོགས་ཀྱིས་བསྟན་པའི། །གཤིས་ལུགས་སྣང་མེད་
རྣལ་འབྱོར་རྟོགས་པར་བསམ། །སྟོང་ཉིད་འཆར་སྒོ་མ་འགག་ཅིར་ཡང་སྣང་། །དེ་ལྟར་སྣང་
སྟོང་ཟུང་འཇུག་ཆུ་ཟླ་བཞིན། །སྣང་བཅས་སྣང་མེད་ཟུང་འཇུག་བགྲོད་གཅིག་ལམ། །
གདུལ་བྱའི་ཡིད་ལ་ངེས་པས་གང་ཟག་དང་། །ཆོས་སུ་འཛིན་པའི་འཛིན་པ་ཀུན་གྲོལ་ནས། །
བདག་མེད་མཐའ་བྲལ་སྟོང་ཉིད་རྟོགས་པར་བསམ། །གཟུགས་ནས་རྣམ་མཁྱེན་བར་གྱི་
ཆོས་རྣམས་ཀུན། །རྟག་དང་ཆད་པའི་མཐའ་རུ་མ་ལྷུང་བའི། །སྣང་སྟོང་ཟུང་འཇུག་སྒྱུ་མའི་
རོལ་རྩེད་འདི། །ལེགས་པར་རྟོགས་ན་ཁོང་ནས་གད་མོ་འཆོར། །ཆོས་ཀུན་རང་གི་སེམས་
སུ་འདུས། །རང་སེམས་སྟོང་པའི་གཤིས་ལུགས་འདི། །འཁོར་འདས་གང་དུའང་མ་གྲུབ་
ཀྱང་། །སྟོང་གསལ་སེམས་ཀྱི་འཆར་སྒོ་ལ། །དགེ་སྡིག་བླང་དོར་བྱས་པའི་མཐུས། །
འཁོར་འདས་གཉིས་ཀྱི་ཐོབ་ཤོར་བྱུང་། །དེ་ཕྱིར་ཟབ་མོའི་ལྟ་བ་ལ། །རང་ངོ་འཕྲོད་པའི་
རྣལ་འབྱོར་པ། །སྡིག་སྤོང་དགེ་ལ་བརྩོན་པ་ཞིག །ཡིད་བཞིན་ནོར་འདྲའི་སེམས་ཉིད་ཀྱི། །
གནས་ལུགས་ཤེས་པའི་མཐུ་ལས་བྱུང་། །དེ་ལྟ་བས་ན་ཐར་འདོད་རྣམས། །གཅིག་ཤེས་
ཀ247



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཀུན་ལ་མཁས་པ་ཡི། །གཅིག་ཆོག་རྒྱལ་པོ་ཆོས་ཀྱི་མཆོག །གནས་ལུགས་དོན་ལ་གཞོལ་
བར་གྱིས། །ཅེས་འདི་སྙིང་གཏམ་གཅེས་པའི་ཚིག །དེ་ལ་ཡིད་ཆེས་ངེས་ཤེས་སྒོམས། །
རྒྱལ་བ་ཀུན་གྱི་གཤེགས་ཤུལ་ལམ། །འདི་མེད་སངས་རྒྱས་ཐོབ་མི་སྲིད། །དེ་ལྟར་ངེས་
པས་མ་ཡེངས་པར། །གང་ཡང་འདོན་པ་མན་ངག་གོ། །ཐབས་མཆོག་གསང་སྔགས་ལྷའི་
རྣལ་འབྱོར། །ཆིག་དྲིལ་བྱེད་པ་དག་ཡིན་ན། །དེ་ལས་མ་གཡོས་ལྟ་བ་ཡི། །རྩི་ཡིས་ཟིན་
པར་བྱས་ཏེ་འདོན། །འགྲོ་དོན་བྱེད་ལ་མང་པོ་ཉིད། །དགོས་ཀྱང་ཉམས་ལེན་ཆིག་དྲིལ་
ཞིག །མེད་ན་བར་དོའི་འཕྲང་མི་ཁེགས། །དལ་འབྱོར་འདི་ནི་ཐོབ་དཀའ་ཞིང་། །ནམ་འཆི་
ངེས་མེད་དྲན་པའི་བློས། །ཚེ་འདིའི་འདུན་མར་མ་ཆགས་པ། །ཉམས་ལེན་ཀུན་གྱི་སྔོན་དུ་
གཅེས། །
དེ་ལྟར་ངེས་པས་མདོ་ཚར་གསུམ་ཡན་གང་མང་ཐུན་གཅིག་ལས་མ་ཐོན་ཀྱང་
སྔགས་ཏདྱ་ཐཱ་སོགས་ཚར་གསུམ་སོགས་གང་མང་འདོན། བདུད་ཟློག་ནི། སངས་རྒྱས་ལ་
ཕྱག་འཚལ་ལོ། །ཞེས་སོགས་བརྗོད་པའི་ཚེ་ཐལ་མོ་སྦྱར་ཏེ། གང་ལྟར་རང་ཐུབ་པར་
བསྒོམས་པ་ཡིན་ན་དེ་ཉིད་ཀྱིས་བདེན་སྟོབས་བརྗོད་ཅིང་ཐལ་མོ་བརྡབ་པའི་ཚེ་འཁོར་
དགྲ་བཅོམ་རྣམས་ཀྱིས་ཀྱང་བླ་གོས་བརྡབས་པས་ཆོས་སྒྲུབ་པའི་བར་ཆད་རྣམས་ཟློག་
ཅིང་ཞི་བར་བསམ། ཡང་ན་གསང་སྔགས་ཀྱི་བསྐྱེད་རིམ་ཟབ་མོའི་ངང་ནས་ཡིན་ན། ལག་
པ་གཡས་པ་ཉི་མ། གཡོན་ཟླ་བར་བསམས་ཏེ་བསྟན་པ་སྤྱི་དང་སེམས་ཅན་ཡོངས་ལ་འཚེ་
བ་དང་། བླ་མ་དང་རྣལ་འབྱོར་པ་རང་གི་ཕྲིན་ལས་དང་། ས་ལམ་སྒྲུབ་པའི་བར་དུ་གཅོད་
པའི་གནོད་བྱེད་རྣམས་ལ་ཚད་མེད་པའི་སྙིང་རྗེ་དྲག་པོས་ཀུན་ནས་བླངས་ཏེ། ཐལ་མོ་
བརྡབས་པའི་ཚེ། ཉི་མའི་བར་དུ་ལུས་ངག་ཐལ་བ་རྡུལ་དུ་བརླག་ཅིང་རྣམ་ཤེས་ཆོས་ཀྱི་
དབྱིངས་སུ་བསྒྲལ་བར་བསམ། ལྟ་བ་ཟབ་མོ་ལ་མཉམ་པར་བཞག ། ཕྱག་ལེན་བཞིན་
ལ248



ཤེར་སྙིང་ཉམས་ལེན་གྱི་ལྷན་ཐབས་ཟབ་དོན་སྙིང་པོ།
ལན་གསུམ་བྱ། རྗེས་བསྔོ་བ་སྨོན་ལམ་བྱའོ། །
འདི་ལྟར་ཉམས་སུ་བླངས་པས་ཤེར་ཕྱིན་གྱི་གཞུང་ནས་བཤད་པའི་བདུད་ཟློག་པ་
དང༌། འཛིན་འཆང་ཀློག་པའི་ཕན་ཡོན་སོགས་དཔག་ཏུ་མེད་པ་ཐོབ་ལ། སྲུང་ཟློག་ཀུན་གྱི་
མཆོག་དང་དགེ་བ་ཐམས་ཅད་ཀྱི་རྒྱབ་བརྟེན་ནོ། །ཕྱི་ཚོགས་དྲུག་ཡུལ་སྣང་སྣ་ཚོགས་ལ། །
ནང་འགྱུ་བ་སེམས་ཀྱི་འཛིན་པ་བྲལ། །བར་སྣང་སྟོང་སྒྱུ་མའི་རོལ་རྩེད་ཀྱི། །ཉམས་གང་
སྐྱེས་བདེ་བའི་རོལ་པར་ཤར། །བློ་ཆིག་དྲིལ་ཐུབ་པ་བླ་མའི་དྲིན། །ཞེས་པ་ལྟར་ཉམས་སུ་
བླང་བར་བྱའོ། །
ཞེས་པ་འདི་ནི་གཞོན་ནུ་བློ་གསལ་བ་དགེ་སློང་བསོད་ནམས་སེང་གེས་བསྐུལ་ནས།
ཕྱོགས་མེད་ཀྱི་བྱ་བྲལ་བ་སངས་རྒྱས་ཕུན་ཚོགས་ཀྱིས། བོད་ཆེན་གྱི་ལྗོངས་ལྷུན་གྲུབ་སྟེང་
གི་ཆོས་གྲྭར་བྲིས་པའོ། །ཉེས་པ་རྣམས་བཤགས་ཤིང་
། དགེ་བས་སེམས་ཅན་ཐམས་ཅད་
འཁོར་བ་སྡུག་བསྔལ་གྱི་རྒྱ་མཚོ་ལས་སྒྲོལ་བའི་རྒྱུར་གྱུར་ཅིག ། །། མངྒ་ལཾ།། །།
249



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་
བྱེད་པའི་ཉི་མ་ཞེས་བྱ་བ་བཞུགས།
ཅོ་ནེ་གྲགས་པ་བཤད་སྒྲུབ།
ན་མོ་གུ་རུ་མཉྫགྷོ་ཥཱ་ཡ། རྟེན་འབྲེལ་ཟབ་མོ་ཇི་བཞིན་གཟིགས་ནས་ནི། །དེ་ཉིད་
འགྲོ་ལ་བརྩེ་བས་འདོམས་མཛད་པས། །མཁྱེན་དང་སྟོན་པ་བླ་ན་མེད་གྱུར་པ། །ཐུབ་
དབང་སྨྲ་བའི་ཉི་མར་གུས་ཕྱག་འཚལ། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་ནས། །
རྒྱས་སྲས་གཞོན་ནུའི་གར་གྱིས་སྲིད་གསུམ་འདིར། །རྒྱལ་བའི་མཛད་པ་མཐའ་དག་སྒྲུབ་
བརྩོན་པ། །རྒྱལ་སྲས་ཐུ་བོ་སྤྱན་རས་གཟིགས་ལ་འདུད། །ཤེས་རབ་ཆེན་པོའི་མཆོག་
གྱུར་ཤཱ་རིའི་བུ། །ཟབ་དོན་འགྲེལ་མཛད་ཀླུ་སྒྲུབ་ཟླ་བ་གྲགས། །རྒྱལ་བ་གཉིས་པ་ཡབ་
སྲས་ལ་བཏུད་ནས། །ཤེར་ཕྱིན་སྙིང་པོའི་རྣམ་བཤད་བྲི་བར་བྱ། །
འདི་ལ་གསུམ་སྤྱིར་ཟབ་མོའི་དོན་ལ་འཇུག་དགོས་པར་བསྟན་པ། སྐབས་ཀྱི་
གཞུང་དོན་བཤད་པ། ཟབ་དོན་རིགས་པས་གཏན་ལ་འབེབ་ཚུལ་མདོར་བསྡུས་བཤད་
པའོ། །དང་པོ་ནི། ཐར་འདོད་ཀྱི་སྐྱེས་བུས་གང་ལ་འཇུག་པར་བྱ་བའི་གཞི་ནི་རྒྱལ་བའི་
བསྟན་པ་ཡིན་ལ། དེའི་ནང་ནས་ཀྱང་སྟོང་ཉིད་ཀྱི་ལྟ་བ་འཚོལ་བ་ལ་འཇུག་དགོས་པ་ཡིན་
250



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
ཏེ། ལྟ་བ་དེ་ནི་རྟོགས་པའི་བསྟན་པ་ཐམས་ཅད་ཀྱི་གཙོ་བོ་འམ་སྙིང་པོ་དང་། དེ་སྟོན་པའི་
གཞུང་ནི་ལུང་གི་བསྟན་པ་ཐམས་ཅད་ཀྱི་གཙོ་བོའམ་སྙིང་པོ་ཡིན་པས། ཆོས་སྟོན་པ་
ཐམས་ཅད་ཀྱི་ནང་ནས་རྟེན་འབྲེལ་ཟབ་མོའི་དེ་ཁོ་ན་ཉིད་སྟོན་པ་དེ་སྟོན་པའི་མཆོག་དང་།
ཆོས་ཤེས་པ་ཐམས་ཅད་ཀྱི་ནང་ནས་རྟེན་འབྲེལ་ཟབ་མོའི་དེ་ཁོ་ན་ཉིད་ཤེས་པ་དེ་ཤེས་པའི་
མཆོག་ཡིན་པའི་ཕྱིར་ཏེ། རྗེས། རྟེན་འབྲེལ་བསྟོད་པ་ལས། བསྟན་པའི་སྙིང་པོ་སྟོང་པ་
ཉིད། །ཞེས་པ་དང་། སྟོན་པའི་ནང་ནས་རྟེན་འབྲེལ་སྟོན་པ་དང་། །ཤེས་རབ་ནང་ནས་
རྟེན་འབྲེལ་ཤེས་པ་ཉིད། །འཇིག་རྟེན་དག་ན་རྒྱལ་བའི་དབང་པོ་བཞིན། །ཕུལ་བྱུང་
ལེགས་པར་ཁྱོད་མཁྱེན་གཞན་གྱིས་མིན། །ཞེས་གསུངས་པའི་ཕྱིར་རོ། །
ཐར་པ་ཐོབ་པ་ལ་སྟོང་ཉིད་རྟོགས་པའི་ལྟ་བ་མེད་མི་རུང་གི་ཡན་ལག་ཡིན་ཏེ། ཏིང་
ངེ་འཛིན་རྒྱལ་པོ་ལས། གལ་ཏེ་བདག་མེད་ཆོས་ལ་སོ་སོར་རྟོག །སོ་སོར་དེར་བརྟགས་
གང་ཞིག་སྒོམ་བྱེད་ན། །དེ་ནི་མྱ་ངན་འདས་འཐོབ་འབྲས་བུའི་རྒྱུ། །རྒྱུ་གཞན་གང་ཡིན་
དེས་ནི་ཞིར་མི་འགྱུར། །ཞེས་དང་། མགོན་པོ་ཀླུ་སྒྲུབ་ཀྱིས་ཀྱང་། གང་དག་སྟོང་ཉིད་མི་
ཤེས་པ། །དེ་དག་ཐར་པ་བསྟེན་མ་ཡིན། །འགྲོ་དྲུག་སྲིད་པའི་བཙོན་རར་ནི། །རྨོངས་པ་དེ་
དག་འཁོར་བར་འགྱུར། །ཞེས་གསུངས་པའི་ཕྱིར་རོ། །དེའི་གནད་ཀྱང་། བདག་དང་
བདག་གིར་རང་བཞིན་གྱིས་གྲུབ་པར་བཟུང་ན་འཁོར་བར་འཁོར་ཞིང་། དེ་རང་བཞིན་
གྱིས་མེད་པར་རྟོགས་ན་འཁོར་བ་ལས་གྲོལ་བར་འགྱུར་པའི་རྒྱུ་མཚན་གྱིས་ཡིན་ཏེ། སྡུད་
པ་ལས། དེ་བཞིན་བྱིས་པ་བདག་དང་བདག་གིར་ཁས་ལེན་པ། །བདག་དེར་འདུ་ཤེས་
ཡང་དག་མིན་རྟོག་སྐྱེ་ཞིང་འཇིག །ཇི་ལྟར་འཛིན་པ་དེ་ལྟར་ཀུན་ནས་ཉོན་མོངས་བསྟན། །
བདག་དང་བདག་གིར་མི་དམིགས་རྣམ་པར་བྱང་བར་གསུངས། །ཞེས་གསུངས་པའི་ཕྱིར་
རོ། །
ལ251ལ



ཐར་ལམ་གསལ་
མ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེའི་ཕྱིར་རྒྱལ་བའི་གསུང་རབ་མཐའ་དག་དངོས་དང་བརྒྱུད་པ་ཅི་རིགས་ཀྱི་སྒོ་
ནས་རྟེན་འབྲེལ་ཟབ་མོའི་དེ་ཁོ་ན་ཉིད་སྟོན་པ་ལ་གཞོལ་བ་ཡིན་ཏེ། སྤྱོད་འཇུག་ལས།
ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། ཞེས་དང་། རྗེ་
ཉིད་ཀྱིས་ཀྱང༌། ཁྱོད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་བརྩམས་ཏེ་
འཇུག །ཅེས་གསུངས་པའི་ཕྱིར་རོ། །སྟོང་ཉིད་ཟབ་མོ་ལ་མོས་ནས་ཉན་པ་དང་སྟོན་པ་
དང་རྟོགས་པའི་ཕན་ཡོན་ནི་མདོ་སྔགས་གཉིས་ཀ་ལས་མང་དུ་གསུངས་ཤིང་། ཁྱད་པར་
དུ་རྡོར་གཅོད་དུ་གྲགས་པའི་ཤེར་ཕྱིན་སུམ་བརྒྱ་པ་ལས། རབ་འབྱོར་གང་གིས་འཇིག་རྟེན་
གྱི་ཁམས་དེ་སྙེད་རིན་པོ་ཆེ་སྣ་བདུན་གྱིས་གང་བར་བྱས་ཏེ། དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་སྦྱིན་པ་བྱིན་པ་བས། གང་གིས་
ཆོས་ཀྱི་རྣམ་གྲངས་འདི་ལ་ཐ་ན་ཚིག་བཞི་པའི་ཚིགས་སུ་བཅད་པ་ཙམ་དུ་བཟུང་ནས།
གཞན་དག་ལ་ཡང་དག་པར་བཤད་དེ་ཡང་དག་པར་རབ་ཏུ་བསྟན་ན། དེ་ཉིད་གཞི་དེ་
ལས་བསོད་ནམས་ཆེས་མང་དུ་གྲངས་མེད་དཔག་ཏུ་མེད་པ་བསྐྱེད་དོ། །ཞེས་དང་། ཁྱེའུ་
རིན་ཆེན་བྱིན་པའི་མདོ་ལས་ཀྱང་། འཇམ་དཔལ་བྱང་ཆུབ་སེམས་དཔའ་ཐབས་མཁས་པ་
དང་བྲལ་བས་བསྐལ་པ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་ལས། གང་གིས་
ཆོས་ཀྱི་རྣམ་གྲངས་འདི་ཐེ་ཚོམ་དང་བཅས་པས་ཉན་པ་འདི་བསོད་ནམས་ཆེས་མང་དུ་
བསྐྱེད་ན། གང་ཐེ་ཚོམ་མེད་པར་ཉན་པ་ལྟ་ཅི་སྨོས། གང་གིས་ཡི་གེར་བྲིས་ནས་ལུང་
འབོག་པ་དང་འཆད་པ་དང་གཞན་དག་ལ་ཡང་རྒྱ་ཆེར་རབ་ཏུ་སྟོན་པ་ལྟ་ཅི་སྨོས། ཞེས་
གསུངས་པ་ལྟར་ཏེ། ཉན་པ་ནས་གཞན་ལ་སྟོན་པའི་བར་སྔ་མ་སྔ་མ་ལས་ཕྱི་མ་ཕྱི་མ་ཕན་
ཡོན་ལྷག་པར་ཆེ་བར་སྟོན་པ་ཡིན་ནོ། །
སྟོང་ཉིད་མ་རྟོགས་ཀྱང་དེ་ལ་དོན་འགྱུར་གྱི་ཐེ་ཚོམ་སྐྱེས་པ་ཙམ་གྱིས་ཀྱང་སྲིད་པ་



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
ཧྲུལ་པོར་བྱེད་ཅིང་། ཐར་པའི་ས་བོན་འཇོག་ནུས་པ་ཡིན་ཏེ། འཕགས་པ་ལྷས་བསོད་
ནམས་ཆུང་ངུས་ཆོས་འདི་ལ། །ཐེ་ཚོམ་ཟ་བ་ཡང་མི་འགྱུར། །ཐེ་ཚོམ་ཟོས་པ་ཙམ་གྱིས་
ཀྱང་། །སྲིད་པ་ཧྲུལ་པོར་བྱེད་པར་འགྱུར། །ཞེས་དང་། མདོ་ལུང་སྔ་མས་ཀྱང་འགྲུབ་པའི་
ཕྱིར་རོ། །རྡོར་གཅོད་ཀྱི་གཞུང་གི་ཕན་ཡོན་ཡོངས་སུ་རྫོགས་པར་ནི། དེའི་བརྗོད་བྱ་དོན་
གྱི་ཤེར་ཕྱིན་ལས་འབྱུང་བར་དགོངས་པ་ཡིན་གྱི། གཞུང་བཀླག་པ་ཙམ་ལས་ནི་མ་ཡིན་ནོ། །
ཁ་ཅིག །ཤེར་སྙིང་འདོན་པ་ཐམས་ཅད་ཀྱང་གནོད་པ་ཞི་བའི་ཆེད་ཙམ་དུ་དམིགས་
ནས་བྱེད་པ་ནི། དགོས་པའི་གཙོ་བོ་ཕྱིན་ཅི་ལོག་ཏུ་སོང་བ་ཡིན་ཏེ། བཅོམ་ལྡན་འདས་
ཀྱིས་ཤེར་ཕྱིན་གྱི་མདོ་ཐམས་ཅད་ཐར་པ་དང་ཐམས་ཅད་མཁྱེན་པ་ཐོབ་པའི་ཐབས་ཀྱི་
གཙོ་བོ་བདག་མེད་རྟོགས་པའི་ལྟ་བ་རྒྱུད་ལ་བསྐྱེད་པའི་ཆེད་དུ་གསུངས་ཀྱི། གནོད་པ་
ཕལ་བ་ཟློག་བྱེད་ཙམ་དུ་གསུངས་པ་མ་ཡིན་པའི་ཕྱིར་རོ། །འོན་ཀྱང་ད་ལྟ་ཟློག་པའི་ཆེད་
དུ་དམིགས་ནས་འདོན་པ་དར་བ་ནི། སྔོན་ལྷའི་དབང་པོས་ཤེར་ཕྱིན་གྱི་དོན་ཡིད་ལ་བྱེད་
ཅིང་ཚིག་ཁ་ཏོན་བྱས་པས་བདུད་ཕྱིར་ལྡོག་པར་གསུངས་པ་ལ་བརྟེན་པ་སྟེ། དགོས་པ་
ཕལ་པའོ། །དགོས་པའི་གཙོ་བོ་ནི་ཐར་པ་དང་ཐམས་ཅད་མཁྱེན་པ་ཐོབ་པའི་ཆེད་དུ་
བདག་མེད་རྟོགས་པའི་ཤེས་རབ་བསྐྱེད་པ་དང་འཁོར་བ་དང་ངན་སོང་ལས་ཐར་པ་དང་།
ལས་སྒྲིབ་འདགས་པའི་ཆེད་དུ་དམིགས་ནས་འདོན་དགོས་ལ། ཞར་བྱུང་ངམ་ཕལ་པ་ནི་
རང་བཞིན་གྱི་གནོད་པ་ཞི་བའི་ཆེད་དུ་དམིགས་ནས་འདོན་པ་ནི་སྐབས་དང་བསྟུན་དགོས་
པར་མངོན་ནོ། །གང་ལྟར་ཡང་ཀུན་སློང་འཕེན་པ་རྒྱ་ཆེ་ན་ཕན་ཡོན་ཆེ་ཞིང་ཆུང་ན་ནི་དེ་
དང་འདྲ་བས་ཀུན་སློང་བཟང་བ་གལ་ཆེའོ། །མདོར་ན་རྡོར་གཅོད་སོགས་ལས་ཤེར་ཕྱིན་
གྱི་གཞུང་དོན་ལ་ཐོས་བསམ་བྱས་ན་ཕན་ཡོན་མང་པོ་འབྱུང་བར་གསུངས་པ་ལྟར། ཕན་
ཡོན་ཤིན་ཏུ་ཆེ་བའི་ཤེར་ཕྱིར་ཟབ་མོ་འདིའི་དོན་ཤེས་པ་ལ་འབད་པར་བྱའོ། །
ལ253



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ལ་གསུམ། མཚན་གྱི་དོན་དང་། གཞུང་གི་དོན་དང་། མཇུག་དོན་ནོ། །
དང་པོ་ལ་གཉིས། དངོས་དང་། འགྱུར་གྱི་ཕྱག་གོ། །དང་པོ་ནི། རྒྱ་གར་ན་སྐད་རིགས་
བཞི་ཡོད་པའི་ནང་ནས་ལེགས་སྦྱར་གྱི་སྐད་དུ་བྷ་ག་ཝ་ཏི་ཞེས་སོགས་ཡིན་ལ། དེ་ཉིད་
བོད་སྐད་དུ་བསྒྱུར་ན། བཅོམ་ལྡན་འདས་མ་ཞེས་སོགས་སུ་འགྱུར་བ་ཡིན་ཏེ། བྷ་ག་ཝ་ཏི་
ནི་བཅོམ་ལྡན་འདས་མ། པྲ་ཛྷཱ་ནི་ཤེས་རབ། པཱ་ར་མི་ཏཱ་ནི་ཕ་རོལ་ཏུ་ཕྱིན་པ། ཧྲི་ད་ཡ་ནི་
སྙིང་པོ་ཅེས་བྱ་བར་འགྱུར་བའི་ཕྱིར། འདིར་ཕར་ཕྱིན་ཞེས་བརྗོད་པའི་རྒྱུ་མཚན་ཅི་ཞེ་ན་
ཤེས་རབ་ཀྱི་ཕ་རོལ་ཏུ་ཕྱིན་ཞེས་པ་ནི་འཁོར་བའི་རྒྱ་མཚོའི་ཕ་རོལ་ཏུ་ཕྱིན་པའི་དོན་ཡིན་
ལ། དེ་ཡང་བྱེད་ཚིག་ལ་སྦྱར་བ་དང༌། .ལས་ཚིག་ལ་སྦྱར་བ་གཉིས་ཡོད་པའི་སྔ་མ་ལྟར་ན།
ཕྱིན་པར་བྱེད་པའི་དོན་ཡིན་པས་སློབ་ལམ་ནའང་ཤེར་ཕྱིན་དངོས་ཡོད་ལ། ཕྱི་མ་ལྟར་ན་
ཕྱིན་ཟིན་པའི་དོན་ཡིན་པས་སངས་རྒྱས་ཀྱི་སར་ཡོད་པ་དང་སྦྱར་དགོས་སོ། །བརྗོད་བྱ་
དོན་གྱི་ཤེར་ཕྱིན་དངོས་ནི་སྟོང་ཉིད་རྟོགས་པའི་ཡེ་ཤེས་ཞིག་ལ་བྱེད་པ་ཡིན་ཀྱང་། ཡུམ་
དང་ཤེར་ཕྱིན་ལ་སྒྲས་བརྗོད་རིགས་ཀྱིས་དབྱེ་ན། རང་བཞིན་གྱི་ཤེར་ཕྱིན། གཞུང་ཤེར་
ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་རྣམས་སུ་ཡོད་ཅིང་། དེའི་དང་པོ་ནི་སྟོང་ཉིད་
དང་དོན་གཅིག ། གཉིས་པ་ནི་སྟོང་ཉིད་སྟོན་པའི་ཐེག་ཆེན་གྱི་མདོ་ལྟ་བུ། གསུམ་པ་ནི་
བྱང་སེམས་འཕགས་པའི་མཁྱེན་པ་ལྟ་བུ། བཞི་པ་ནི་རྣམ་མཁྱེན་ནོ། །གཉིས་པ་འགྱུར་ཕྱག་
ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཞེས་པ་སྟེ་ལོ་
ཙཱ་བས་བཀོད་པའོ། །འདིར་བཅོམ་ལྡན་འདས་མ་ནི་ཤེས་ཕྱིན་ཉིད་ལ་དགག་སྒྲ་སྦྱར་བ་
ཡིན་གྱི། གང་ཟག་ཞིག་ལ་མི་བཟུང་ངོ་། །
གཉིས་པ་ལ་གཉིས། གླེང་གཞི་དང་། དངོས་ཀྱི་དོན། དང་པོ་ལ་ཐུན་མོང་དང་ཐུན་
མོང་མ་ཡིན་པའི་གླེང་གཞི་གཉིས་ཡོད་པའི་དང་པོ་ལ་བཞི་སྟེ། དུས་དང་སྟོན་པ་དང་
254︽



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
གནས་དང་འཁོར་ཕུན་སུམ་ཚོགས་པ་བཞིའོ། །དུས་ཕུན་སུམ་ཚོགས་པ་ནི། འདི་སྐད་
བདག་གིས་ཐོས་པ་དུས་གཅིག་ན་ཞེས་པས་སྟོན་ཏེ། འདི་སྐད་ཅེས་པ་ནི་འཆད་འགྱུར་གྱི་
མདོ་འདི་སྐད་ཅེས་པ་ཡིན་ལ། བདག་གིས་ཐོས་པ་ཞེས་པ་ནི་གཞན་ལས་བརྒྱུད་ནས་མ་
ཡིན་ཀྱི། བདག་གིས་དངོས་སུ་བཅོམ་ལྡན་འདས་ལས་ཐོས་ཞེས་པའོ། །དུས་གཅིག་ན་
ཞེས་པ་ནི། སྤྱིར་ཆོས་གཞན་དུས་གཞན་དང་གཞན་དུ་ཐོས་ལ། དུས་གཅིག་གི་ཚེ་ན་འདི་
ཐོས་ཞེས་པ་སྟེ། ཡང་ཡང་མ་ཐོས་པས་ཐོས་དཀའ་བའོ། །ཡང་དུས་གཅིག་གི་ཚེ་ལན་
གཅིག་ཐོས་པ་ཙམ་གྱིས་བཟུང་བར་སྟོན་པས་ཤེས་རབ་ཆེ་བ་བསྟན་ཏོ། །སྟོན་པ་ཕུན་སུམ་
ཚོགས་པ་ནི་བཅོམ་ལྡན་འདས་ཞེས་པ་སྟེ། བྷ་ག་ཝན་ནི་བཅོམ་ལྡན་དང་སྐལ་ལྡན་གཉིས་
ཀ་ལ་འཇུག་པས། དང་པོའི་དབང་དུ་བྱས་ན། བཅོམ་ལྡན་ནི་ཇི་སྐད་དུ་ཉོན་མོངས་ལས་
དང་དེ་བཞིན་སྐྱེ། །ཉོན་མོངས་ཤེས་བྱའི་སྒྲིབ་དེ་བཞིན། །གང་ཡང་མི་མཐུན་ཕྱོགས་ཆོས་
བཅོམ། །དེ་འདིར་བཅོམ་ལྡན་འདས་སུ་བཤད། །ཅེས་བཤད་པ་ལྟར་ཡིན་ལ། ཕྱི་མའི་
དབང་དུ་བྱས་ན། སཾ་བྷུ་ཊི་ལས། དབང་ཕྱུག་དང་ནི་གཟུགས་བཟང་དང་། །དཔལ་དང་
གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པ་དེ་ལ་སྐལ་ཞེས་
བྱ། །ཞེས་གསུངས་པ་ལྟར་ཏེ། ལུང་སྔ་མ་བཅོམ་པ་དང་། ལུང་ཕྱི་མ་ལྡན་པའི་དོན་དུ་སོ་
སོར་སྦྱར་ཡང་རུང་ངོ་། །བྷ་ག་ཝན་ལ་འདས་ཞེས་པའི་དོན་དངོས་སུ་མེད་ཀྱང་། དོན་གྱིས་
ཐོབ་པའི་དབང་དུ་བྱས་ནས་བླ་ཐབས་སུ་བསྣན་པ་སྟེ། སྲིད་ཞི་གཉིས་ཀྱི་མཐའ་ལས་
འདས་ཤིང་འཇིག་རྟེན་པའི་ལྷ་ལས་ཁྱད་པར་འཕགས་པའོ། །
གནས་ཕུན་སུམ་ཚོགས་པ་ནི། རྒྱལ་པོའི་ཁབ་བྱ་རྒོད་ཕུང་པོའི་རི་ལ་ཞེས་པས་
བསྟན་ཏེ། རྒྱལ་པོ་བཞུགས་པའི་གནས་ཡིན་པས་ན་རྒྱལ་པོའི་ཁབ་དང་། དེའི་ཤར་ན་རི་
བྱ་རྒོད་ཀྱི་གཟུགས་ཕུང་ལྟར་ཡོད་པས་བྱ་རྒོད་ཕུང་པོ་དང་། བྱ་རྒོད་སྤུངས་པ་ལྟར་དང་།
ལ255



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིན་པོ་ཆེའི་བྲག་བྱ་རྒོད་ཀྱི་མགོ་བོ་ལྟ་བུ་ཡོད་པས་བྱ་རྒོད་ཕུང་པོའི་རི་ཞེས་བྱ་བ་དེ་ལ་
བཞུགས་ནས་སོ། །དེ་ལྟ་བུའི་རི་དེ་བསྐལ་པ་འཇིག་པའི་ཚེ་ཡང་མི་འཇིག་ཅེས་མཁས་པ་
ཁ་ཅིག་གསུང་། འཁོར་ཕུན་སུམ་ཚོགས་པ་ནི་དགེ་སློང་གི་དགེ་འདུན་ཆེན་པོ་དང་བྱང་
ཆུབ་སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ་ཞེས་པས་སྟོན་ཏེ།
དགེ་སློང་གི་དགེ་འདུན་ཆེན་པོ་ནི་ཉན་ཐོས་ཀྱི་དབང་དུ་བྱས་པ་དང་། བྱང་ཆུབ་སེམས་
དཔའི་དགེ་འདུན་ཆེན་པོ་ནི་སྒྲས་ཟིན་ལྟར་རོ། །དགེ་སློང་ནི་བསྙེན་པར་རྫོགས་པ་སྟེ་མྱ་
ངན་ལས་འདས་པ་དང་ཉེ་བར་བྱེད་པའི་དོན་དང་། བྱང་ཆུབ་སེམས་དཔའ་ནི་བྱང་ཆུབ་
ཆེན་པོ་ཐོབ་པའི་ཆེད་དུ་སེམས་པས་ན་དེ་སྐད་ཅེས་བྱ་ཞིང་། དགེ་འདུན་ནི་མི་མཐུན་
ཕྱོགས་ཀྱིས་མི་ཕྱེད་པའི་དོན་དང་། ཆེན་པོ་སྔ་མ་ནི་སྤངས་རྟོགས་ཀྱི་ཡོན་ཏན་མཐོན་པོ་
ཐོབ་པའི་དོན་ཡིན་ལ། ཆེན་པོ་ཕྱི་མ་ནི་དོན་བདུན་ལ་འཇུག་སྟེ། མདོ་སྡེ་རྒྱན་ལས།
དམིགས་པ་ཆེ་བ་དང་། སྒྲུབ་པ་གཉིས་དང་། ཡེ་ཤེས་དང་། བརྩོན་འགྲུས་དང་། ཐབས་
མཁས་དང་། སྒྲུབ་པ་དང་། འཕྲིན་ལས་ཆེན་པོ་སྟེ་བདུན་ལ་འཇུག་པར་བཤད་པ་ལྟར་རོ། །
ཐབས་གཅིག་ཏུ་བཞུགས་པ་ནི་དེ་རྣམས་དང་ལྷན་ཅིག་ཏུ་བཞུགས་པའོ། །
གཉིས་པ་ཐུན་མོང་མ་ཡིན་པ་ལ་གསུམ། གང་གིས་བྱིན་གྱིས་རློབ་པའི་ཏིང་ངེ་
འཛིན། གང་ལ་བྱིན་གྱིས་བརླབ་པའི་གང་ཟག །ཇི་ལྟར་བྱིན་གྱིས་བརླབས་པའི་ཚུལ་ལོ།
དང་པོ་ནི། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་
ཏིང་ངེ་འཛིན་ལ་སྙོམས་པར་ཞུགས་སོ་ཞེས་པས་བསྟན་ཏེ། དུས་དེའི་ཚེ་ཞེས་པ་དུས་ཀྱི་
ཁྱད་པར་བཅོམ་ལྡན་འདས་ནི་སྟོན་པའི་ཁྱད་པར། ཟབ་མོ་ནི་ཡུལ་གྱི་ཁྱད་པར་ཏེ་སྟོང་པ་
ཉིད་ཡིན་ལ། སྣང་བ་ཞེས་བྱ་བའི་ཏིང་ངེ་འཛིན་ནི་ཡུལ་ཅན་གྱི་ཁྱད་པར་སྟེ། དེ་ལྟ་བུའི་
ཟབ་མོ་རྟོགས་པའི་ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ་མཉམ་པར་བཞག་པའོ། །
ལ256ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
སྤྱིར་སངས་རྒྱས་བཅོམ་ལྡན་འདས་ནི་དུས་རྟག་ཏུ་དེ་བཞིན་ཉིད་ལ་སླར་མི་ལྡང་པའི་ཚུལ་
གྱིས་མཉམ་པར་བཞག་པ་ཡིན་པས། གསར་དུ་ཟབ་མོ་སྣང་བའི་ཏིང་ངེ་འཛིན་ལ་མཉམ་
པར་བཞག་པ་མིན་ཡང་། སྙོམས་པར་འཇུག་པའི་རྣམ་པ་བསྟན་པ་ཙམ་ནི་མི་འགལ་ལོ། །
གཉིས་པ་ནི། སྟོན་པ་ཏིང་ངེ་འཛིན་དེ་ལ་སྙོམས་པར་ཞུགས་ནས་ཡུལ་ཤཱ་རི་བུ་ལ་ཟབ་མོའི་
དོན་ཞུ་བར་བྱིན་གྱིས་བརླབས་པའོ། །
གསུམ་པ་ལ་གཉིས། དྲི་བའི་རྒྱུ་དང་། དྲི་བ་དང་ལན་གྱི་ཚུལ་ལོ། དང་པོ་ལ་འོག་གི་
དྲིས་ལན་རྣམས་འབྱུང་བའི་རྒྱུ་ནི། ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་སྤྱན་རས་གཟིགས་དབང་ཕྱུག །ཞེས་པ་ནས། རང་བཞིན་གྱིས་སྟོང་པར་
རྣམ་པར་ལྟའོ། །ཞེས་པ་སྟེ། ཡང་ནི་སྟོན་པ་ཟབ་མོ་སྣང་བའི་ཏིང་ངེ་འཛིན་ལ་སྙོམས་པར་
ཞུགས་པར་མ་ཟད་ཅེས་པའོ། །དུས་དེའི་ཚེ་སངས་རྒྱས་ཀྱི་བྱང་ཆུབ་དེ་ནི་བྱང་སེམས་རང་
དོན་ལ་དམིགས་ནས་ཐོབ་པར་འདོད་པས་ན་བྱང་ཆུབ་སེམས་དཔའ་དང་། གཞན་དོན་དུ་
དམིགས་ནས་ཐོབ་པར་འདོད་པས་ན་སེམས་དཔའ་ཆེན་པའོ། སོ་སྐྱེའི་ས་ལས་འདས་ཤིང་
མི་དགེ་བའི་ཆོས་ལས་རིང་དུ་སོང་བས་ན་འཕགས་པ། རྒྱུད་ལྔའི་འགྲོ་བ་ལ་ཐུགས་རྗེས་
དུས་དྲུག་ཏུ་གཟིགས་པས་ན་སྤྱན་རས་གཟིགས། ཆོས་ཀྱི་དབང་ཕྱུག་ཡིན་པས་དབང་ཕྱུག་
ཅེས་བྱ་སྟེ། དེ་ཉིད་ཀྱིས་ཀྱང་སྟོན་པ་དང་མཐུན་པར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོའི་སྤྱོད་པ་ཉིད་ལ་ཤེས་རབ་ཀྱིས་རྣམ་པར་ལྟ་ཞིང་། གཟུགས་ལ་སོགས་པའི་ཕུང་པོ་ལྔ་
པོ་དེ་དག་ལ་ཡང་རང་བཞིན་གྱིས་སྟོང་པར་ཤེས་རབ་ཀྱིས་རྣམ་པར་ལྟ་བར་མཛད་པའོ། །
བལྟའོ་ཞེས་པས་འཕུལ་ཡོད་པ་ལྟར་བྱས་ན་བལྟ་བར་བྱའོ་ཞེས་པའི་དོན་དུ་འགྱུར་བས་
ཅུང་མི་བདེ་སྙམ་ཡང་། ཕལ་ཆེར་ལས་དེ་ལྟར་འབྱུང་བས་བརྟག སྤྱིར་རྒྱལ་སྲས་ཀྱི་སྤྱོད་
པ་ལ་ཕྱིན་དྲུག་ཡོད་ཀྱང་། འདིར་ཟབ་མོ་རྟོགས་པའི་ཤེས་རབ་སྒོམ་པ་ལ་ཟབ་མོའི་སྤྱོད་པ་
257



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བྱ་སྟེ། དེ་ལྟ་ན་སྤྱིར་ལྟ་སྤྱོད་གཉིས་མི་འགལ་བར་སེམས་སོ། །
གཉིས་པ་ལ་གཉིས། དྲི་བ་དང་དེའི་ལན་ཇི་ལྟར་མཛད་པའི་ཚུལ་ལོ། །དང་པོ་ནི།
དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རི་བུས་ཞེས་པ་ནས། འདི་སྐད་ཅེས་སྨྲས་སོ་
ཞེས་པ་སྟེ་འགོའི་དེ་ནས་ཞེས་པ་ནི་མཚམས་སྦྱར་བ་སྟེ་དུས་ཀྱི་ཁྱད་པར་རོ། །སངས་རྒྱས་
ཀྱི་མཐུས་ཞེས་པ་ནི་འདིར་ཤ་རིའི་བུས་དྲི་བ་མཛད་པ་འདི་རང་སྟོབས་ཙམ་མིན་གྱི།
སངས་རྒྱས་ཀྱི་མཐུས་ཞུས་པ་སྟེ་རྒྱུའི་ཁྱད་པར་རོ། །ཚེ་དང་ལྡན་པ་ནི་སྤྱིར་ཚེ་མ་དོར་བ་
ཞིག་ལ་བྱེད་ཀྱང་། འདིར་བསྔགས་པའམ་ཞེས་སའི་ཁྱད་པར་རོ། །མ་ཤཱ་རི་ཀའི་བུ་ཡིན་
པས་ན་ཤཱ་རིའི་བུ་སྟེ། དྲི་བ་པོའི་གང་ཟག་གི་ཁྱད་པར་རོ། །འདི་དངོས་པོ་ལ་ཉན་ཐོས་
མཚན་ཉིད་པ་མ་ཡིན་ཏེ། སྒྲོན་གསལ་ལས་སྒྲིབ་སེལ་གྱི་སྤྲུལ་པར་ཡིན་པར་བཤད་པས་
སོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་སོགས་ནི་སྔར་ལྟར་ཡིན་ལ། འདི་
སྐད་ཅེས་སྨྲས་སོ་ཞེས་པ་ནི་འཆད་པར་འགྱུར་བ་ལྟར་བརྗོད་པའི་དོན་ནོ། །
དེ་ནས་དྲི་བ་དངོས་ནི། རིགས་ཀྱི་བུ། གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ།
ཞེས་པ་ནས། ཇི་ལྟར་བསླབ་པར་བྱ། ཞེས་དྲིས་པ་སྟེ། དེ་ལ་རིགས་ཀྱི་བུ་ཞེས་པ་ནི་ཆོས་
སམ་བྱང་ཆུབ་ཀྱི་རིགས་སུ་སྐྱེས་པ་སྟེ། མཁས་པ་ཁ་ཅིག་སྐབས་འདིར་རིགས་ཀྱི་བུ་མོ་
ཞེས་འབྱུང་བ་ནི་མ་དག་ཅེས་བཞེད་པ་ལྟར་ན། རིགས་ཀྱི་བུ་ནི་སྤྱན་རས་གཟིགས་ལ་
བསྙེགས་དགོས་ལ། ཁ་ཅིག་རྒྱ་དཔེ་ལ་འདིར་རིགས་ཀྱི་བུ་མོ་ཞེས་འདུག་ཅེས་གསུངས་པ་
ལྟར་ན་ཤེར་ཕྱིན་འདི་ལ་བསླབ་པར་འདོད་པའི་སྐྱེས་པ་དང་བུད་མེད་སྤྱི་ལ་སྦྱོར་དགོས་སོ། །
ཅི་ལྟར་ཡང་། གང་ལ་ལ་ནི་སྐྱེས་པའམ་བུད་མེད་གང་ལ་ལ་ཞེས་པར་མ་རིགས་ཀྱི་བུའམ་
བུ་མོ་གང་ལ་ལ་ཞེས་སྦྱར་ཀྱང་རུང་ངོ་། །ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་
ལ་བརྩོན་པས་སྤྱད་པ་སྟེ་བསྒྲུབ་པར་འདོད་པའི་གང་ཟག་དེས་ཚོགས་སྦྱོར་དང་མཐོང་
258ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
སྒོམ་གྱི་ལམ་རྣམས་སུ་ཚུལ་ཇི་ལྟར་བསླབ་པར་བྱ་ཞེས་དྲིས་སོ། །ཤཱ་རིའི་བུས་དེ་སྐད་ཅེས་
སྨྲས་པ་དང་ཞེས་པ་ནི་ཞུས་ཟིན་པའི་མཚམས་སྦྱར་རོ། །
གཉིས་པ་ལ་བཞི། བསླབ་ཚུལ་སོ་སོར་ཕྱེ་སྟེ་བསྟན་པ། སྔགས་ཚིག་གིས་བསྡུས་
ནས་བསྟན་པ། མདོར་བསྡུས་ཏེ་བསླབ་པར་གདམས་པ། རྗེས་སུ་ཡི་རང་མཛད་པའོ། །
དང་པོ་ལ་བཞི། ཚོགས་ལམ་དང་སྦྱོར་ལམ་གཉིས་ཀྱི་སྐབས་སུ་ཤེར་ཕྱིན་ལ་སློབ་ཚུལ།
མཐོང་ལམ་དུ་སློབ་ཚུལ། སྒོམ་ལམ་དུ་སློབ་ཚུལ། མི་སློབ་པའི་སངས་རྒྱས་ཐམས་ཅད་
ཤེར་ཕྱིན་ལ་བརྟེན་ནས་ཐོབ་ཚུལ་ལོ། །དང་པོ་ལ་གཉིས། མཚམས་སྦྱར་དང་། སློབ་ཚུལ་
དངོས་སོ། །དང་པོ་ནི། དེ་ལྟར་ཞུས་པའི་ལན་དུ། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས། ཞེས་པ་ནས། སྨྲས་སོ་ཞེས་པའི་བར་ཏེ་དེ་ནས་ཤཱ་
རིའི་བུ་ཞེས་བོས་ནས། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་
ཕྱིན་པ། ཞེས་པ་ནས། འདི་ལྟར་རྣམ་པར་བལྟ་པར་བྱ་སྟེ་ཞེས་པ་ནི་མཚམས་སྦྱར་བའོ། །
གཞན་སླ་ཞིང་འདི་ལྟར་ནི་འཆད་པར་འགྱུར་བའི་སློབ་ཚུལ་འདི་ལྟར་བྱ་ཞེས་པའི་དོན་ནོ།
ཁ་ཅིག་འདི་ཚོགས་སྦྱོར་གཉིས་ལ་སློབ་ཚུལ་ཙམ་དང་སྦྱར་ཡང་འཆད་པར་འགྱུར་པའི་
ཉམས་ལེན་ཐམས་ཅད་ལ་སློབ་ཚུལ་དང་སྦྱོར་རྒྱུ་ཡིན་ནོ། །
གཉིས་པ་ལ་གཉིས། མདོར་བསྟན་པ་དང་། ཕྱེ་སྟེ་བཤད་པའོ། །དང་པོ་ནི། ཕུང་པོ་
ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །ཞེས་
པ་སྟེ། ཕུང་པོ་ལྔ་ལ་སོགས་པའི་ཆོས་ཐམས་ཅད་དོན་དམ་དཔྱོད་བྱེད་ཀྱི་རིགས་པས་
བཏགས་དོན་མ་བཙལ་བར་ཐ་སྙད་དུ་འཇོག་ནུས་མོད། བཏགས་དོན་བཙལ་ན་རིག་ཤེས་
ཀྱི་དཔྱད་བཟོད་དུ་མ་གྲུབ་པས། གཟུགས་སོགས་ཀྱི་ཕུང་པོ་རེ་རེར་མ་ཟད། ཕུང་པོ་ལྔ་པོ་
དེ་དག་ཐམས་ཅད་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་ཏེ་ཕྱིན་ཅི་མ་
༤259༤



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལོག་པར་གནས་ཚུལ་ཇི་ལྟ་བ་བཞིན་རྗེས་སུ་བལྟ་བར་བྱའོ་ཞེས་སྟོང་ཉིད་ཟབ་མོ་ལ་བལྟ་
ཚུལ་མདོར་བསྡུས་ཏེ་བསྟན་པ་ཡིན་ལ། དེ་ཡང་ཚོགས་སྦྱོར་གྱི་གནས་སྐབས་སུ་དོན་སྤྱིའི་
ཚུལ་གྱིས་རྟོགས་པ་དང་། མཐོང་ལམ་ནས་མངོན་སུམ་དུ་རྟོགས་པ་དང་། སྒོམ་ལམ་ནས་
མངོན་སུམ་དུ་རྟོགས་ཟིན་གོམས་པ་ལྷུར་ལེན་གྱི་ཚུལ་དུ་སྒོམ་པར་བྱེད་དགོས་པར་བསྟན་
པའོ། །
གཉིས་པ་ལ་གཉིས། གཟུགས་ཕུང་གི་སྟེང་དུ་ཟབ་མོ་བཞི་སྦྱོར་བ་བསྟན་པ་དང་།
རིགས་པ་དེ་ཕུང་པོ་གཞན་བཞི་ལ་བསྒྲེ་བར་བསྟན་པའོ། །དང་པོ་ནི། གཟུགས་ཕུང་ལྟ་བུ་
རང་བཞིན་མེད་པར་བལྟ་ཚུལ་ཇི་ལྟར་བྱ་ཞེ་ན། གཟུགས་སྟོང་པའོ། །སྟོང་པ་ཉིད་
གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་
གཞན་མ་ཡིན་ནོ་ཞེས་པ་སྟེ། གང་ཟག་གི་གཟུགས་ཕུང་ནི་མ་བརྟགས་མ་དཔྱད་པའི་ཐ་
སྙད་པའི་ཤེས་ངོར་སྣང་བ་ཙམ་མ་གཏོགས། དོན་དམ་དཔྱོད་བྱེད་ཀྱི་རིགས་པས་རྣམ་པར་
བརྟགས་ཤིང་དཔྱད་པ་ན་བཏགས་དོན་མི་རྙེད་པས་རང་ངོས་ནས་སམ་རང་བཞིན་གྱིས་
གྲུབ་པས་སྟོང་པའོ། །དཔེར་ན། ཆུ་ནང་གི་ཟླ་བ་དང་མེ་ལོང་གི་གཟུགས་བརྙན་དང་སྨིག་
རྒྱུའི་ཆུ་དང་རྨི་ལམ་གྱི་མི་དང་སྒྱུ་མའི་རྟ་གླང་སོགས་ཐ་སྙད་པའི་ཤེས་ངོར་སྣང་བ་ཙམ་མ་
གཏོགས། སྣང་ཙམ་ཉིད་ནས་ཟླ་བ་སོགས་སུ་མ་གྲུབ་པ་བཞིན་ནོ། །བཏགས་དོན་འཚོལ་
ཚུལ་ནི་འོག་ཏུ་འཆད་པར་འགྱུར་རོ། །གལ་ཏེ་རང་བཞིན་གྱིས་མ་གྲུབ་ན་མེད་པར་མི་
འགྱུར་རམ་སྙམ་ན་དེར་མི་འགྱུར་བ་ནི་དེ་ལྟར་རང་བཞིན་གྱིས་སྟོང་པ་ཉིད་ཡིན་བཞིན་དུ་
ཐ་སྙད་ཙམ་དུ་གཟུགས་སུ་སྣང་ངོ་། །
དཔེར་ན། ཟླ་བའི་གཟུགས་བརྙན་ནི་ཟླ་བ་ཡིན་པར་མ་གྲུབ་ཀྱང་ཟླ་བར་སྣང་བ་
ཙམ་མི་འགལ་བ་ལྟར་རོ། །འོ་ན། ཟླ་བའི་གཟུགས་བརྙན་ཟླ་བར་མ་གྲུབ་པ་དེ་བཞིན་དུ།
ལ260ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
གཟུགས་ཉིད་ཀྱང་གཟུགས་སུ་མ་གྲུབ་པ་ཡིན་ནམ། གཞན་དུ་དེའི་དཔེར་ཇི་ལྟར་རིགས་
ཞེ་ན། འདི་ལྟ་བུ་ནི་དོགས་པའི་གནས་ཆེན་པོ་ཡིན་པས་རྒྱས་པར་བཤད་དགོས་པ་ཡིན་
ཡང་། འདིར་མང་དུ་དོགས་པས་རྗེ་ཡབ་སྲས་ཀྱི་གཞུང་ཆེ་བ་དག་ལས་ཤེས་པར་བྱ་དགོས་
ལ། ཅུང་ཟད་བརྗོད་ན། དཔེ་དོན་དེ་ལྟར་སྦྱོར་བ་ནི་གཟུགས་བརྙན་བྱད་བཞིན་དུ་མ་གྲུབ་
པ་དེ་བཞིན་དུ། གཟུགས་ནི་གཟུགས་སུ་རང་བཞིན་གྱིས་མ་གྲུབ་ཅེས་གོ་བར་བྱེད་པ་ཡིན་
ཞིང་། དེ་ཡང་མེ་ལོང་གི་གཟུགས་བརྙན་ལྟ་བུ་ནི་འཇིག་རྟེན་པའི་རྒན་པོ་བརྡ་བྱང་རྣམས་
ཀྱིས་བྱེད་བཞིན་དུ་མ་གྲུབ་པར་རྟོགས་ནུས་པས། གཟུགས་བརྙན་དེ་འཇིག་རྟེན་ན་བརྫུན་
པར་གྲགས་ལ། གཟུགས་རང་བཞིན་གྱིས་མ་གྲུབ་པར་འཇིག་རྟེན་རང་ག་བས་རྟོགས་མི་
ནུས་པས། གཟུགས་དེ་ནི་འཇིག་རྟེན་རང་ག་བའི་ཤེས་ངོར་བདེན་པར་སྣང་ཞིང་དེའི་ངོར་
བདེན་ཡང་། དབུ་མའི་རིགས་པས་སྣང་བ་ལྟར་མ་གྲུབ་པར་རྟོགས་ནུས་པས་དབུ་མ་པ་ལ་
གྲགས་པའི་བརྫུན་པ་ཡིན་ནོ། །དེའི་ཕྱིར་འཇིག་རྟེན་ན་གྲགས་པའི་བརྫུན་པ་ཞིག་དཔེར་
བཟུང་ནས། དེ་ལ་བརྫུན་པར་མ་གྲགས་པའི་གཟུགས་སོགས་རང་གི་ངོ་བོས་གྲུབ་པར་
སྣང་ཡང་། དེར་མ་གྲུབ་པར་སྒྲུབ་པར་བྱེད་པ་ཡིན་ནོ། །དེ་ནས་གཟུགས་བརྙན་བྱད་
བཞིན་དུ་མ་གྲུབ་ཀྱང་གཟུགས་བརྙན་དུ་གྲུབ་པ་ལྟར། གཟུགས་རང་བཞིན་གྱིས་མ་གྲུབ་
ཀྱང་གཟུགས་སུ་གྲུབ་པར་ཐ་སྙད་པའི་ཚད་མས་འཇོག་ནུས་ཏེ། དེ་འདྲ་བ་གཞན་ལའང་
སྦྱར་རོ། །གལ་ཏེ་གཟུགས་ནི་ཀུན་རྫོབ་པའི་ངོ་བོ་འདུས་བྱས་ཡིན་ལ། གཟུངས་རང་
བཞིན་གྱིས་མེད་པ་ནི་དོན་དམ་འདུས་མ་བྱས་ཡིན་པས་དེ་གཉིས་ངོ་བོ་ཐ་དད་དུ་འགྱུར་རོ་
སྙམ་ན་དེར་མི་འགྱུར་བ་ནི། གཟུགས་ཕུང་ལས་དེའི་རང་བཞིན་སྟོང་པ་ཉིད་ངོ་བོ་གཞན་
ཏེ་ངོ་བོ་ཐ་དད་པ་མ་ཡིན་ཏེ། ངོ་བོ་གཅིག་ཡིན་ནོ་ཞེས་པའོ། །དཔེར་ན་གཟུགས་བརྙན་ཟླ་
བར་སྣང་བ་དང་དེ་ཟླ་བར་མ་གྲུབ་པ་གཉིས་ངོ་བོ་གཅིག་ཅིང་ཐ་དད་མ་ཡིན་པ་ལྟར་རོ། །
ལ261ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ཡང་གཟུགས་བརྙན་ཟླ་བར་སྣང་བ་དང་གཟུགས་བརྙན་ཟླ་བར་མ་གྲུབ་པ་
གཉིས་གཞི་གཅིག་ལ་དུས་གཅིག་ཏུ་ཚོགས་པ་འཇིག་རྟེན་པའི་ཐ་སྙད་པའི་ཚད་མས་ངེས་
པ་མངོན་སུམ་གྱིས་གྲུབ་པ་ཡིན་ལ། གཟུགས་དང་དེའི་རང་བཞིན་མེད་པ་གཉིས་ངོ་བོ་
གཅིག་པ་དེ་འཇིག་རྟེན་རང་ག་བས་མི་ངེས་ཀྱང་དབུ་མའི་རིགས་པ་ཤེས་པས་ངེས་ནུས་སོ། །
དེ་ལྟར་ན་གཟུགས་ལས་དེའི་རང་བཞིན་སྟོང་པ་ཉིད་ངོ་བོ་གཞན་མ་ཡིན་པར་མ་ཟད།
གཟུགས་ཀྱི་རང་བཞིན་སྟོང་པ་ཉིད་ལས་ཀྱང་གཟུགས་ངོ་བོ་གཞན་ཏེ་ངོ་བོ་ཐ་དད་མ་ཡིན་
ནོ། །དཔེར་ན་གཟུགས་བརྙན་བྱད་བཞིན་གྱིས་སྟོང་པ་ལས་གཟུགས་བརྙན་ངོ་བོ་ཐ་དད་
དུ་མེད་པ་བཞིན་ནོ། །མདོར་ན་གཟུགས་སོགས་རྣམས་རང་གི་རང་བཞིན་སྟོང་པ་ཉིད་དང་
ངོ་བོ་གཅིག་ལ་ལྡོག་པ་ཐ་དད་ཙམ་ཡིན་ཏེ། དཔེར་ན། བྱས་པ་དང་དེའི་མི་རྟག་དང་ངོ་བོ་
གཅིག་ལ་ལྡོག་པ་ཐ་དད་པ་བཞིན་ནོ། །
དེ་ལྟར་ཡང་། མགོན་པོ་ཀླུ་སྒྲུབ་ཀྱིས་བྱང་ཆུབ་སེམས་འགྲེལ་ལས། ཀུན་རྫོབ་ལས་
ནི་ཐ་དད་པར། །དེ་ཉིད་དམིགས་པ་མ་ཡིན་ཏེ། །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་
ཁོ་ན་ཀུན་རྫོབ་ཡིན། །མེད་ན་མི་འབྱུང་ངེས་པའི་ཕྱིར། །བྱས་དང་མི་རྟག་ཇི་བཞིན་ནོ། །
ཞེས་གསུངས་སོ། གཟུགས་སོགས་དང་དེ་རྣམས་ཀྱི་རང་བཞིན་མེད་པ་གཉིས་གཅིག་དང་
ངོ་བོ་ཐ་དད་ལ། གནོད་བྱེད་བཞི་དགོངས་འགྲེལ་ལས་གསུངས་ཀྱང་། བསྡུ་ནི་གཟུགས་
དང་དེའི་རང་བཞིན་གྱིས་སྟོང་པ་གཉིས་ངོ་བོ་གཅིག་ཡིན་ཀྱང་གཏན་ནས་གཅིག་མ་ཡིན་
ཏེ། གཟུགས་ཀུན་རྫོབ་དང་དེའི་རང་བཞིན་གྱིས་སྟོང་པ་ནི་དོན་དམ་བདེན་པ་ཡིན་པའི་
ཕྱིར་རོ། །དེ་གཉིས་ངོ་བོ་ཐ་དད་མ་ཡིན་ཏེ། ཡིན་ན་མ་འབྲེལ་བས་གཟུགས་རང་བཞིན་
གྱིས་སྟོང་པ་མ་ཡིན་པར་ཐལ་བར་འགྱུར་བའི་ཕྱིར། དེའི་ཚུལ་ཡང་ཆོས་ཐམས་ཅད་རྟེན་
འབྲེལ་ཡིན་པས་རྟེན་འབྲེལ་མ་ཡིན་པའི་ཆོས་མེད་ལ་དེ་མེད་པས་རང་བཞིན་གྱིས་སྟོང་པ་
262ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
མ་ཡིན་པའི་ཆོས་ཀྱང་མེད་དེ། རྟེན་འབྲེལ་བསྟོད་པ་ལས། དེ་ཕྱིར་བརྟེན་ནས་འབྱུང་བ་
ལ། །མ་གཏོགས་ཆོས་འགའ་ཡོད་མིན་པས། །རང་བཞིན་གྱིས་ནི་སྟོང་པ་ལས། །མ་
གཏོགས་ཆོས་འགའ་མེད་པར་གསུངས། །ཞེས་གསུངས་པའི་ཕྱིར། གཉིས་པ་ནི། དེ་
བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་བར་ཤེས་པ་རྣམས་སྟོང་པའོ། །
ཞེས་པ་སྟེ། གཟུགས་ཕུང་ལ་བཤད་པའི་དཔེ་དོན་དེ་བཞིན་དུ། ཚོར་བ་སོགས་བཞི་པོ་
རང་བཞིན་གྱི་གྲུབ་པ་སྟོང་པའོ། །ཚོར་བ་སོགས་བཞི་རང་བཞིན་གྱིས་སྟོང་ཡང་ཐ་སྙད་དུ་
ཚོར་བ་སོགས་བཞི་པོ་དེར་སྣང་ངོ་། །ཚོར་བ་སོགས་བཞི་ལས་དེ་བཞིའི་རང་བཞིན་གྱི་
སྟོང་པ་ཉིད་ངོ་བོ་གཞན་མ་ཡིན། དེ་བཞིའི་རང་བཞིན་སྟོང་པ་ཉིད་ལས་ཚོར་བ་སོགས་
བཞི་པོ་དེ་ངོ་བོ་གཞན་ནམ་ངོ་བོ་ཐ་དད་མ་ཡིན་ཏེ་ངོ་བོ་གཅིག་གོ་ཞེས་སྦྱོར་རྒྱུ་ཡིན་ནོ། །
གཉིས་པ་མཐོང་ལམ་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་ཆོས་ཐམས་ཅད་སྟོང་
པ་ཉིད་དེ། མཚན་ཉིད་མེད་པ། མ་སྐྱེས་པ། མ་འགག་པ། དྲི་མ་མེད་པ། དྲི་མ་དང་བྲལ་བ་
མེད་པ། བྲི་བ་མེད་པ། གང་བ་མེད་པའོ་ཞེས་པ་སྟེ། ཟབ་མོ་ཁྱད་པར་བརྒྱད་དང་ལྡན་
པར་བསྟན་ཏོ། །དེ་ཡང་ཤཱ་རིའི་བུ་ཞེས་བོས་ནས། སྔར་ཕུང་པོ་ལྔ་རང་བཞིན་གྱིས་སྟོང་
པར་བཤད་པ་དེ་ལྟར་སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་ཀྱི་ཆོས་ཐམས་ཅད་
ཀྱང་རང་བཞིན་གྱིས་སྟོང་པ་ཉིད་དེ། དེ་ཡང་རང་བཞིན་གྱིས་སྟོང་ཡང་ཆོས་དེ་རྣམས་སུ་
སྣང་ངོ་། །ཆོས་དེ་རྣམས་ལས་དེའི་རང་བཞིན་སྟོང་པ་ཉིད་ངོ་བོ་གཞན་མ་ཡིན། དེ་རྣམས་
ཀྱི་རང་བཞིན་སྟོང་པ་ཉིད་ལས་ཆོས་དེ་རྣམས་ངོ་བོ་གཞན་མ་ཡིན་ནོ་ཞེས་སྦྱར་བར་བྱ་སྟེ།
དེས་ན་རྣམ་པར་ཐར་པའི་སྒོ་སྟོང་པ་ཉིད་བསྟན་ཏོ། །ཆོས་ཐམས་ཅད་རང་གི་མཚན་ཉིད་
གཟུགས་སུ་རུང་བ་ལ་སོགས་པ་དང༌། སྤྱིའི་མཚན་ཉིད་མི་རྟག་པ་དང་བདག་མེད་པ་ལ་
སོགས་པ་རྣམས་ཀྱང་རང་གི་མཚན་ཉིད་ཀྱིས་གྲུབ་པ་མེད་པ་དང་། གཟུགས་སོགས་
263



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདུས་བྱས་ཀྱི་ཆོས་རྣམས་ཐ་སྙད་ཙམ་དུ་སྐྱེ་ཡང་རང་བཞིན་གྱིས་མ་སྐྱེས་པ་དང་། དེ་
རྣམས་སྐྱེས་མཐའ་འགག་པ་ཡང་ཐ་སྙད་ཙམ་དུ་ཡིན་གྱི་རང་བཞིན་གྱིས་མ་འགགས་པ་
དང༌། ཐར་འདོད་ཀྱི་སྐྱེས་བུ་རྣམས་ཀྱི་སྤང་བྱའི་དྲི་མ་འཁོར་བ་རྒྱུ་དང་བཅས་པ་རང་བཞིན་
གྱིས་མེད་པ་ཡིན་ལ། བླང་བྱ་དྲི་མ་དང་བྲལ་བ་མྱ་ངན་ལས་འདས་པའི་ཐར་པ་ཡང་རང་
བཞིན་གྱིས་མེད་དོ་ཞེས་པས་རྣམ་པར་ཐར་པའི་སྒོ་མཚན་མ་མེད་པ་བསྟན་ཏོ། །ཀུན་ནས་
ཉོན་མོངས་པའི་ཕྱོགས་བྲི་པ་སྟེ་ཟད་བར་འགྱུར་བ་ཡང་རང་བཞིན་གྱིས་མེད་པ་དང་། རྣམ་
པར་བྱང་བའི་ཕྱོགས་གང་བ་སྟེ་རྫོགས་པར་འགྱུར་པའམ་གོང་འཕེལ་དུ་འགྲོ་བ་ཡང་རང་
བཞིན་གྱིས་མེད་པའོ་ཞེས་པས་རྣམ་པར་ཐར་པའི་སྒོ་སྨོན་མེད་བསྟན་པར་བཞེད་དོ། །
དེ་ཡང་ཡུམ་གྱི་མདོ་ལས། གཟུགས་ནི་གང་ནས་ཀྱང་མ་འོངས། གང་དུ་ཡང་མི་
འགྲོ། གང་ཡང་གནས་པར་འགྱུར་བ་མེད་དོ། །ཞེས་སོགས་དང་། འགྲེས་མོས་ཞུས་པ་
ལས། སྲིང་མོ་སྐྱེ་བ་གང་ནས་ཀྱང་མ་འོངས། ཞེས་སོགས་མང་དུ་གསུངས་པ་ལྟར་ཏེ། འདི་
ལ་སྤྱིར་ཆོས་ཐམས་ཅད་རང་བཞིན་གྱིས་མེད་ཚུལ་ཤེས་ན། བྱེ་བྲག་ཏུ་འདུས་བྱས་ཀྱིས་
ཆོས་ཐམས་ཅད་དང་པོར་རང་བཞིན་གྱིས་མ་སྐྱེས་པའི་ཚུལ་ཤེས་ལ། རང་བཞིན་གྱིས་མ་
སྐྱེས་པའི་ཚུལ་ཤེས་ན་བར་དུ་རང་བཞིན་གྱིས་མི་གནས་པ་དང་མཐར་རང་བཞིན་གྱིས་མི་
འགགས་པ་སོགས་ཀྱང་ཤེས་ནུས་པས་བླང་དོར་གྱི་རྣམ་གཞག་ཐམས་ཅད་ཐ་སྙད་ཙམ་མ་
གཏོགས། དོན་དམ་པར་མེད་པའི་ཚུལ་རྣམས་ཤེས་པར་ནུས་སོ། །རང་བཞིན་གྱིས་མི་སྐྱེ་
པའི་རྒྱུ་མཚན་གྱི་གཙོ་བོ་ཡང་རྒྱུ་རྐྱེན་ལ་བརྟེན་ནས་སྐྱེ་བའི་དབང་གིས་ཡིན་ཏེ། མ་དྲོས་
པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །ཞེས་དང་། ཀླུ་སྒྲུབ་
ཀྱིས་ཀྱང་རིགས་པ་དྲུག་ཅུ་པ་ལས། བརྟེན་ནས་སྐྱེས་པར་མ་སྐྱེས་པར། །དེ་ཉིད་མཁྱེན་པ་
མཆོག་གིས་གསུངས། །ཞེས་དང་། དཔལ་ལྡན་ཟླ་བས་དབུ་མ་འཇུག་པར་ཡང་། གང་
ལ264ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
ཕྱིར་དངོས་པོ་བརྟེན་ནས་རབ་འབྱུང་བ། །ཞེས་སོགས་དང་། རྗེ་ཉིད་ཀྱིས་ཀྱང་། གང་གང་
རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །ཞེས་སོགས་གསུངས་པ་ལྟར་རོ། །
དེ་ཡང་རྒྱུ་རྐྱེན་དང་ཆ་ཤས་ལ་བརྟེན་ནས་འབྱུང་ན་གཞན་དབང་གིས་སམ་གཞན་ལ་རག་
ལས་པའི་དབང་གིས་བྱུང་བ་ཡིན་གྱི། རང་དབང་གིས་སམ་གཞན་ལ་བལྟོས་མེད་དུ་བྱུང་
བ་ཡིན་པས་ན་རང་བཞིན་གྱིས་མེད་པ་ཡིན་ཏེ། བཞི་བརྒྱ་པ་ལས། འདི་ཀུན་རང་དབང་
མེད་པ་སྟེ། །དེས་ན་བདག་གི་ཡོད་མ་ཡིན། །ཞེས་གསུངས་པས་སོ། འོན་ཀྱང་དོན་ཕྲ་བས་
བློ་ཆུང་གིས་རྟོགས་དཀའོ། །
གསུམ་པ་སྒོམ་ལམ་ལ་སློབ་ཚུལ་ལ་གཉིས་སྒོམ་ལམ་ལ་ཇི་ལྟར་སློབ་ཚུལ་དང་། དེ་
ལྟར་བསླབས་པས་ཇི་ལྟར་འཚང་རྒྱ་བའི་ཚུལ་ལོ། །དང་པོ་ནི། ཤཱ་རིའི་བུ། དེ་ལྟ་བས་ན་
སྟོང་པ་ཉིད་ལ་གཟུགས་མེད། ཞེས་པ་ནས། ཆོས་མེད་དོ། །ཞེས་པའི་བར་གྱིས་སྐྱེ་མཆེད་
བཅུ་གཉིས་རང་བཞིན་མེད་པ་དང་། མིག་གི་ཁམས་མེད་པ་ནས་ཡིད་ཀྱི་ཁམས་མེད་ཅེས་
པས་རྟེན་དབང་པོའི་ཁམས་དྲུག་དང་། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་
མེད་དོ་ཞེས་པ་རྣམ་ཤེས་ཀྱི་ཁམས་དྲུག་གི་རང་བཞིན་གྱིས་སྟོང་ཚུལ་དངོས་སུ་བསྟན་ནས།
དེ་གཉིས་ཀ་བསྡོམས་པས་དམིགས་པ་ཡུལ་གྱི་ཁམས་དྲུག་རང་བཞིན་གྱིས་སྟོང་ཚུལ་
འཕགས་པས། ཁམས་བཅོ་བརྒྱད་རང་བཞིན་གྱིས་སྟོང་པར་བསྟན་ཏེ། དེ་ཡང་ཤཱ་རིའི་བུ་
ཞེས་བོས་ནས། གོང་དུ་བཤད་པའི་རྒྱུ་མཚན་དེ་ལྟ་བས་ན་སྟོང་པ་ཉིད་མངོན་སུམ་དུ་
རྟོགས་པའི་སློབ་པ་འཕགས་པའི་མཉམ་གཞག་ཡེ་ཤེས་ཀྱིས་གཟུགས་ངོ་ལ་སྟེ་གཟིགས་
ངོར་གཟུགས་མེད། དེ་བཞིན་དུ་སྦྱར་ཏེ་ཚོར་བ་མེད། འདུ་ཤེས་མེད། འདུ་བྱེད་མེད། རྣམ་
པར་ཤེས་པ་མེད་པ་སྟེ་ཕུང་པོ་ལྔའི་གཉིས་སྣང་མེད་པར་བསྟན་ལ། དེའི་ངོར་མིག་གི་སྐྱེ་
མཆེད་མེད་ཅིང་། རྣ་བ་མེད། སྣ་མེད། ལྕེ་མེད། ལུས་མེད། ཡིད་ཀྱི་སྐྱེས་ཆེད་རྣམས་མེད་
265



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་སྟེ་ཡུལ་ཅན་གྱི་སྐྱེ་མཆེད་དྲུག་གི་གཉིས་སྣང་མེད་དོ། །དེ་བཞིན་དུ་གཟུགས་མེད། སྒྲ་
མེད། དྲི་མེད། རོ་མེད། རེག་བྱ་མེད། ཆོས་མེད་པ་སྟེ། ཡུལ་གྱི་སྐྱེ་མཆེད་དྲུག་གི་གཉིས་
སྣང་མེད་དོ། །དེ་བཞིན་དུ་མིག་གི་ཁམས་མེད་པ་ནས། ཡིད་ཀྱི་ཁམས་མེད་ཅེས་པའི་ནས་
ཞེས་པ་ནི་སྡུད་ཚིག་ཡིན་པས་རྣ་བ་སྣ་ལྕེ་ལུས་བཞིའི་ཁམས་དང་བཅས་པའི་དབང་པོའི་
ཁམས་དྲུག་དང་། ཡིད་ཀྱི་རྣམ་པར་ཤེས་པའི་ཁམས་ཀྱི་བར་ཏུ་ཡང་མེད་དོ་ཞེས་པའི་བར་
གྱིས། གཟུགས་ཀྱི་ཁམས་དང༌། སྒྲ་དྲི་རོ་རེག་བྱ་ཆོས་ཀྱི་ཁམས་ཏེ་ཡུལ་གྱི་ཁམས་དྲུག་
དང༌། མིག་གི་རྣམ་པར་ཤེས་པ་དང་། རྣ་བ་སྣ་ལྕེ་ལུས་ཡིད་ཀྱི་ཁམས་ཏེ་རྣམ་ཤེས་ཀྱི་
ཁམས་དྲུག་གི་གཉིས་སྣང་ལྡོག་གོ། །འདིར་ཕུང་པོ་ལྔ་དང་སྐྱེ་མཆེད་བཅུ་གཉིས་དང་
ཁམས་བཅོ་བརྒྱད་རྣམས་སྟོང་ཉིད་ལ་ཆུ་ལ་ཆུ་བཞག་པ་བཞིན་དུ་གྱུར་པའི་མཉམ་བཞག་
གི་གཟིགས་ངོར་མེད་པ་དང་། དེ་རྣམས་སྤྱིར་རང་བཞིན་གྱིས་མེད་པ་དང༌། དོན་དམ་
དཔྱོད་བྱེད་ཀྱི་རིགས་པའི་དཔྱད་བཟོད་དུ་མེད་པ་དང་། དེ་རྣམས་གྱི་ཐ་སྙད་བཏགས་དོན་
བཙལ་ན་མི་རྙེད་པ་གང་ལ་སྦྱར་ཡང་གནད་གཅིག་ཏུ་འགྲོའོ། །སྐབས་འདི་དག་ཏུ་དགག་
བྱའི་ཁྱད་པར་དངོས་སུ་མ་སྦྱར་ཡང་། གོང་དུ་ཕུང་པོ་ལྔ་པོ་རང་བཞིན་གྱིས་སྟོང་པར་
གསུངས་པའི་ཚེ་དགག་བྱ་ལ་རང་བཞིན་གྱིས་ཞེས་དངོས་སུ་སྦྱར་ཟིན་པ་ལ་དགོངས་ཤིང་།
འདིར་སྟོང་པ་ཉིད་ལ་ཞེས་གསུངས་པས་ཀྱང་གོ་ནུས་སོ། །ཡང་མ་རིག་པ་མེད་པ་ནས་རྒ་
ཤི་མེད། རྒ་ཤི་ཟད་པའི་བར་དུ་ཡང་མེད་དོ་ཞེས་པས་གཟིགས་ངོ་དེར་རྟེན་འབྲེལ་ལུགས་
འབྱུང་དང་ལུགས་ལྡོག་གི་གཉིས་སྣང་མེད་པར་སྟོན་ཏེ། དེ་ཡང་མ་རིག་པ་མེད་པ་ནས་
ཞེས་པའི་ནས་ནི་སྡུད་པའི་ཚིག་ཡིན་པས། དེ་དང་རྒ་ཤི་མེད་པའི་བར་ཀྱིས་འདུ་བྱེད་དང་
རྣམ་པར་ཤེས་པ་དང་མིང་དང་གཟུགས་དང་སྐྱེ་མཆེད་དང་རེག་པ་དང་ཚོར་བ་དང་སྲེད་པ་
དང་ལེན་པ་དང་སྲིད་པ་དང་སྐྱེ་བ་དང་བཅས་པའི་ཉོན་མོངས་ཕྱོགས་ཀྱི་ཡན་ལག་བཅུ་
མ266ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
གཉིས་དང་། རྒ་ཤི་ཟད་པའི་བར་དུ་ཡང་མེད་དོ་ཞེས་པས་ཐ་མ་བསྟན་པ་དང་བར་དུ་ཞེས་
པས་དེར་མ་ཟད་མ་རིག་པ་ཟད་པ་དང་། འདུ་བྱེད་ཟད་པ་དང་
། དེ་བཞིན་དུ། སྐྱེ་བ་ཟད་
པ་དང་། རྒ་ཤི་ཟད་པའི་བར་གྱིས་རྣམ་བྱང་ཕྱོགས་ཀྱི་ཡན་ལག་བཅུ་གཉིས་ཀྱི་མངོན་ཞེན་
གཟིགས་ངོར་དེར་ལྡོག་པར་བསྟན་ཏོ། །
ཡང་དེ་བཞིན་དུ་སྡུག་བསྔལ་བ་དང་ཀུན་འབྱུང་བ་དང་། འགོག་པ་དང་། ལམ་མེད་
ཅེས་པས་སྡུག་བསྔལ་བདེན་པ་དང་། ཀུན་འབྱུང་བདེན་པ་དང་། འགོག་པའི་བདེན་པ་
དང༌། ལམ་གྱི་བདེན་པ་སྟེ་འཕགས་པའི་བདེན་པ་བཞིའི་མངོན་ཞེན་གཟིགས་ངོ་དེ་མེད་
དོ། །ཡང་ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ་ཞེས་པས་མཉམ་
གཞག་དེའི་གཟིགས་ངོར་ཡུལ་ཅན་ལམ་དང་ཡེ་ཤེས་རང་ཉིད་ཀྱི་གཉིས་སྣང་མེད་ལ།
ཐོབ་པར་བྱ་བའི་ཆོས་ཡང་མེད་ཅིང་། ཐོབ་འགྱུར་དང་ཐོབ་བྱ་མ་ཡིན་པའི་མ་ཐོབ་པ་ཡང་
མེད་དོ་ཞེས་གཟིགས་ངོ་དེར་བླང་དོར་ལ་བདེན་ཞེན་ལྡོག་པའི་ཚུལ་བསྟན་པའོ། །ཕྱི་མ་
འདི་དག་ལ་དོན་འཆད་ཚུལ་མི་འདྲ་བ་འགའ་རེ་མཐོང་སྟེ་དོན་དུ་མི་འགལ་ཡང་། འདི་
ཉིད་འཐད་པར་སེམས་སོ། །འོན་ཀྱང་རོང་ཊིཀ་པས་མ་ཐོབ་པ་ཡང་མེད་དོ་ཞེས་པ་ནི།
ཀུན་རྫོབ་ཏུ་ཐོབ་པ་ཡོད་པ་ལ་འཆད་པ་ནི་སྐབས་སུ་བབ་བར་མ་མཐོང་ངོ་། །
མདོར་ན་དེ་དག །སློབ་པ་འཕགས་པའི་མཉམ་གཞག་ཡེ་ཤེས་ཀྱིས་དོན་དམ་
གཟིགས་པའི་གཟིགས་ངོར་གཟུགས་སོགས་ཀུན་རྫོབ་པའི་གཉིས་སྣང་གི་སྤྲོས་པ་ཐམས་
ཅད་ཉེ་བར་ཞི་བའི་དོན་ཏེ། དེ་ཡང་། སྡུད་པ་ལས། གཟུགས་རྣམས་མི་མཐོང་ཚོར་བ་དག་
ཀྱང་མི་མཐོང་ཞིང་། །འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང་། །གང་ལ་རྣམ་
པར་ཤེས་དང་སེམས་ཡིད་མཐོང་མེད་པ། །འདི་ནི་ཆོས་མཐོང་ཡིན་ཞེས་དེ་བཞིན་
གཤེགས་པས་བསྟན། །ཞེས་དང་། གང་དག་དེ་ནི་འདུས་མ་བྱས་ཡིན་སྤྲོས་མེད་དེ། །འདི་
~267ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་དང་། མངོན་རྟོགས་རྒྱན་ལས།
གཟུགས་ལ་སོགས་པ་མི་ཤེས་ཕྱིར། །དེ་ནི་བསམ་མི་ཁྱབ་པར་འདོད། །ཞེས་དང་། ཀླུ་སྒྲུབ་
ཀྱིས་རྩ་ཤེས་ལས། གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །
ཞེས་སོགས་དང་། ཞི་བ་ལྷས་སྤྱོད་འཇུག་ལས། གང་ཚེ་དངོས་དང་དངོས་མེད་དག །བློ་ཡི་
མདུན་ན་མི་གནས་པ། །དེ་ཚེ་རྣམ་པ་གཞན་མེད་པས། །དམིགས་པ་མེད་པར་རབ་ཏུ་ཞི། །
ཞེས་གསུངས་པ་རྣམས་དང་དོན་འདྲའོ། །དེ་ལ་འཕགས་པའི་མཉམ་གཞག་མི་རྟོག་པའི་ཡེ་
ཤེས་ཀྱིས་སྟོང་ཉིད་མངོན་སུམ་དུ་རྟོགས་པའི་གཟིགས་ངོ་ན་གཟུགས་སོགས་ཀུན་རྫོབ་ཀྱི་
རྣམ་པ་མི་འཆར་བའི་རྒྱུ་མཚན་ཡོད་དེ། དེས་སྟོང་ཉིད་མངོན་སུམ་དུ་རྟོགས་པའི་ཚེ་གཉིས་
སྣང་ནུབ་པའི་སྒོ་ནས་གཟིགས་པ་ཡིན་ལ། ཀུན་རྫོབ་པའི་ཆོས་གང་བློ་ལ་འཆར་བ་ན་
གཉིས་སྣང་དང་བཅས་པའི་ཚུལ་གྱིས་འཆར་བ་ཡིན་པའི་ཕྱིར་ཏེ། དོན་དམ་པའི་ཆོས་
རྣམས་ནི་དགག་བྱ་བདེན་གྲུབ་སོགས་གཉིས་སྣང་གི་སྤྲོས་པ་རྣམ་པར་བཅད་པའི་ཚུལ་
གྱིས་སྣང་ཚུལ་མཐུན་པར་གནས་ཤིང་། གནས་པ་ལྟར་གཟིགས་པ་ཡིན་ལ། ཀུན་རྫོབ་
པའི་ཆོས་རྣམས་ནི་གཉིས་སྣང་གི་སྤྲོས་པ་དུ་མ་དང་བཅས་ཏེ་སྣང་ཚུལ་དང་གནས་ཚུལ་མི་
མཐུན་པར་གཟིགས་པའི་ཕྱིར་རོ། །
སྤྱིར་གཉིས་སྣང་གི་སྤྲོས་པ་ལ་སྒྲ་རྟོག་དང་། ཡུལ་ཡུལ་ཅན་ཐ་དད་པའི་སྣང་བ་
དང༌། བདེན་གྲུབ་དང་དེར་སྣང་བ་དང་། ཀུན་རྫོབ་ཀྱི་གཉིས་སྣང་སོགས་མང་ཡང་འདིར་
ཤེས་ན་དེ་རྣམས་གང་དང་སྦྱར་ཀྱང་མི་འགལ་ལོ། །དགག་བྱ་ལ་རྟགས་ཀྱི་དགག་བྱ་དང་།
རིགས་པའི་དགག་བྱ་དང༌། ལམ་གྱི་དགག་བྱ་སོགས་མང་ཡང་། རྟགས་ཡང་དག་གི་
དགག་བྱ་མཐར་ཐུག་ནི། རང་བཞིན་གྱིས་གྲུབ་པ། རང་གི་མཚན་ཉིད་ཀྱིས་གྲུབ་པ། རང་
ངོས་ནས་གྲུབ་པ། བདེན་པར་གྲུབ་པ། དོན་དམ་པར་གྲུབ་པ། ཡང་དག་པར་གྲུབ་པ།
ལ268



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
རང་དབང་དུ་གྲུབ་པ་རྣམས་ཏེ། རང་བཞིན་གྱིས་སྟོང་པ་འམ། རང་བཞིན་གྱིས་མེད་ཅེས་
སྦྱོར་རུང་བ་ཐམས་ཅད་ལ་ནི་དེ་ཐམས་ཅད་ཀྱིས་སྟོང་པ་དང་མེད་ཅེས་སྦྱོར་རུང་སྟེ། དེ་
རྣམས་དོན་གཅིག་མིང་གི་རྣམ་གྲངས་ཙམ་ཡིན་པའི་ཕྱིར་རོ། །
གཉིས་པ་དེ་ལ་བརྟེན་ནས་ཇི་ལྟར་འཚང་རྒྱ་བའི་ཚུལ་ལ་གཉིས་གྱི་དང་པོ་ནུས་པ་
ནི། ཤཱ་རིའི་བུ་དེ་ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཤེས་
རབ་ཀྱི་ཕ་རོལ་ལྟུ་ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ་ཞེས་པས་སྟོན་ཏེ། ཤཱ་རིའི་
བུ་ཞེས་བོས་ནས། ཚོགས་སྦྱོར་གཉིས་དང་མཐོང་སྒོམ་གྱི་ལམ་གཉིས་ཏེ་བཞི་ལ་སློབ་ཚུལ་
གོང་དུ་བསྟན་པའི་ཚུལ་དེ་ལྟ་བས་ན། གང་ཟག་བྱང་ཆུབ་སེམས་དཔའ་སེམས་དཔའ་ཆེན་
པོ་རྣམས་ཀྱི་མཉམ་གཞག་ཡེ་ཤེས་ཀྱི་གཟིགས་ངོ་ན་གཟུགས་མེད་པ་ནས། ཐ་མའི་ཐོབ་པ་
དང་མ་ཐོབ་པའི་བར་གང་ཡང་རང་བཞིན་གྱིས་གྲུབ་པ་མེད་པའི་ཕྱིར་དེ་ལྟར་མེད་པར་
མངོན་སུམ་དུ་རྟོགས་པའི་ཚུལ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་
པར་འཇོག་ལ། ཟབ་མོའི་སྤྱོད་ཚུལ་དེ་ལ་བརྟེན་ཅིང་གནས་པར་བྱས་པས་ཏེ། དེའི་མཐུས་
འབྲས་བུ་འཆད་པར་འགྱུར་བ་ལྟར་འཐོབ་པར་ནུས་སོ། །འདི་ནི་འཆད་ཚུལ་གཅིག་གི་
དབང་དུ་བྱས་པ་ཡིན་ལ། འོན་ཀྱང་སེམས་ལ་སྒྲིབ་པ་མེད་ཅིང་ནས་ཤིན་ཏུ་འདས་ཞེས་པ་
ཡན་ཆད་རྒྱུན་མཐའ་དང་སྦྱར་ནའང་མི་འགལ་ཞིང་། སྐབས་འདི་གཞུང་སྔོན་མའི་དོན་
བསྡུས་སྦྱར་རུང་བར་སེམས་སོ། །
གཉིས་པ་མཐར་འཚང་རྒྱ་ཚུལ་ནི། སེམས་ལ་སྒྲིབ་པ་མེད་པས་སྐྲག་པ་མེད་དེ།
ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་འདས་པར་ཕྱིན་ཏོ་ཞེས་བསྟན་ཏེ། འདི་ལ་
ཆོས་རྗེ་རོང་ཊིཀ་པ་དང་། གུང་རུ་རྒྱལ་མཚན་བཟང་པོ་གཉིས་ཀྱིས། སྟོང་ཉིད་ཀྱི་དོན་
རྟོགས་ཤིང་གོམས་ན་སེམས་ལ་བདེན་འཛིན་སྒྲུབ་པ་མེད་པས། སྟོང་པ་ཉིད་ཀྱི་དོན་ལ་
ལ269



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐྲག་པ་མེད་དེ། ཕྱིན་ཅི་ལོག་བདེན་འཛིན་ལས་ཤིན་ཏུ་འདས་ནས་ཐེག་ཆེན་གྱི་མྱ་ངན་
ལས་འདས་པའི་མཐར་ཐོབ་པར་བྱ་བ་སངས་རྒྱས་ཀྱི་སར་ཕྱིན་ཏེ་ཞེས་འཆད་ལ། འཇམ་
དབྱངས་དགའ་བློས་དེ་ནི། གང་དྲན་དྲན་གྱི་འབྲུ་བསྣོན་ཡིན་པར་བཤད་ནས། ས་བཅུའི་
ངོ་སྐལ་གྱི་སྤང་བྱའི་སྒྲིབ་པ་གཉིས་གཉིས་ཡོད་པ་རྣམས་རིམ་གྱིས་སྤངས་ཏེ། ཕྱིན་ཅི་ལོག་
བཞིས་འཇིགས་ཤིང་སྒྲུགས་པ་མེད་པས། དེ་ལས་འདས་པའི་མི་གནས་པའི་མྱང་འདས་
ཐོབ་པར་འཆད་དོ། །ཕྱིན་ཅི་ལོག་བཞི་ནི་གཙང་བདེ་རྟག་བདག་ཏུ་འཛིན་པ་བཞི་ལ་
གཞན་ནས་བཤད་པ་ལྟར་རོ། ཁོ་བོ་ལྟར་ན་ནི་དེ་གཉིས་གང་བྱས་ཀྱང་མི་འགལ་ཞིང་།
ཁྱད་པར་དུ་བཤད་པ་དང་པོ་ཉིད་བདེ་བར་སེམས་སོ། །བདག་མེད་པ་ལ་བདག་ཏུ་འཛིན་
པ་ནི་ཕྱིན་ཅི་ལོག་ཏུ་བཤད་པའི་ཕྱིར་བདག་འཛིན་ནམ་བདེན་འཛིན་ཡང་ཕྱིན་ཅི་ལོག་ཏུ་
འཇོག་དགོས་པས། ཕྱིན་ཅི་ལོག་ཞེས་པ་ཙམ་གྱིས་ཕྱིན་ཅི་ལོག་བཞི་ཀ་ལ་ངེས་པར་
བཤད་དགོས་པ་ནི་མ་ཡིན་ནོ།
ཁ་ཅིག་ཏུ་འདས་པར་ཕྱིན་ཏོ་ཞེས་འབྱུང་ལ། ལ་ལར་འདས་པར་མཐར་ཕྱིན་ཏོ་
ཞེས་འབྱུང་བའི་སྔ་མ་ལྟར་བྱས་ན་བདེ་བར་སེམས་པས། དེ་ལྟར་ན་སངས་རྒྱས་ཀྱི་སའི་མྱ་
ངན་ལས་འདས་པར་ཕྱིན་པའམ། དེ་ཐོབ་པར་འགྱུར་བའི་དོན་ཏོ། །སྤྱིར་འཆི་བའི་དུས་
བྱས་པ་འགའ་ཞིག་ལ་མྱ་ངན་ལས་འདས་པ་ཞེས་ཟེར་ཡང་། འདིར་ཐར་བ་ལ་མྱ་ངན་
འདས་སམ་མྱ་ངན་ལས་འདས་པའི་ཐ་སྙད་མཛད་པ་ལྟར་ཡིན་གྱི། སྔ་མ་མིན་ལ། མྱ་ངན་
ཡང་སྡུག་ཀུན་གཉིས་ལ་བྱས་ནས། དེ་ལས་འདས་པ་ནི་དེ་སྤངས་པའི་དོན་ནོ། །དེ་ལྟ་
ནའང་མྱང་འདས་ཐོབ་ན་ནི། ཉོན་མོངས་སྤངས་པས་ཁྱབ་ཀྱང་། སྡུག་ཀུན་གཉིས་སྤངས་
པས་ཁྱབ་པར་མི་འདོད་དོ། །
བཞི་པ་ནི། དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ནས།
ལ27)ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
སངས་རྒྱས་སོ་ཞེས་པ་ནི། འདས་མ་འོངས་ད་ལྟའི་དུས་གསུམ་དུ་རང་དུས་དེར་སངས་
རྒྱས་ནས་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ཉིད་བསྒོམས་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
རྫོགས་པར་སངས་རྒྱས་སོ་ཞེས་པ་སྟེ། ཀྱང་གི་སྒྲ་ནི་སངས་རྒྱས་རེ་རེ་གཉིས་གཉིས་སུ་མ་
ཟད་ཅེས་པའོ། །འོ་ན་འདས་པ་དང་མ་བྱོན་པ་གཉིས་ལ་བཞུགས་ཅེས་གསུང་པ་ཇི་ལྟར་
ཡིན་སྙམ་ན། སྐྱོན་མེད་དེ། རང་དུས་ལ་དགོངས་པའི་ཕྱིར་རོ། །ཤེར་ཕྱིན་ནི་འདིར་གཞུང་
ཤེར་ཕྱིན་ལ་བྱེད་པ་མ་ཡིན་གྱི། ལམ་ཤེར་ཕྱིན་ཏུ་གྱུར་པའི་སྟོང་ཉིད་རྟོགས་པའི་ཡེ་ཤེས་
ལ་བྱེད་པ་ཡིན་ནོ། །ཚུལ་དེ་ནི་རྒྱལ་པའི་ཡུམ་རྒྱས་འབྲིང་བསྡུས་པ་གསུམ་ནས་འབྱུང་བའི་
དོན་མདོ་སྡུད་པ་ལས། རྒྱལ་བ་འདས་དང་མ་བྱོན་ཕྱོགས་བཅུར་གང་བཞུགས་པ། །ཀུན་
ལམ་ཕ་རོལ་ཕྱིན་པ་འདི་ཡིན་གཞན་མ་ཡིན། །ཞེས་གསུངས་པ་ལྟར་ཡིན་ནོ། །སངས་
རྒྱས་ཐོབ་པ་ལ་སྟོང་ཉིད་རྟོགས་དགོས་པར་མ་ཟད། ཐེག་པ་གསུམ་པོ་གང་གིའང་ཐར་པ་
ཐོབ་པ་ལ་ནི་སྟོང་ཉིད་ངེས་པར་རྟོགས་དགོས་ཏེ། སྟོང་ཉིད་རྟོགས་པའི་ལྟ་བ་ནི་ཞི་སྒོ་
གཉིས་སུ་མེད་པར་བཤད་པའི་དགོས་པ་དེ་ཡིན་ཞིང་། ཏིང་ངེ་འཛིན་རྒྱལ་པོའི་ལུང་སྔར་
དྲངས་པ་ལྟར་དང་འཕགས་པ་ཀླུ་སྒྲུབ་ཀྱིས་ཀྱང་། ཉན་ཐོས་རྣམས་དང་རང་སངས་རྒྱས། །
སངས་རྒྱས་རྣམས་ཀྱིས་ངེས་བསྟན་པའི། །ཐར་ལམ་ཁྱོད་ནི་གཅིག་བུ་སྟེ། །གཞན་ཞེས་
བགྱི་པ་མ་མཆིས་ངེས། །ཞེས་གསུངས་པ་ལྟར་ཡིན་ལ། ཤེས་རབ་ཀྱི་ཕ་རོལ་ཏུ་ཕྱིན་པ་
དངོས་ནི་ཐེག་ཆེན་པའི་རྒྱུད་ཀྱི་སྟོང་ཉིད་རྟོགས་པའི་ཡེ་ཤེས་དང་དོན་གཅིག་ཏུ་འདོད་པ་
དང་དེའི་རྒྱུད་ཉིད་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དང་དོན་གཅིག་ཏུ་འདོད་
པའི་ཚུལ་སོགས་མང་དུ་ཡོད་ཀྱང་། སྟོང་ཉིད་རྟོགས་དགོས་པ་ལ་ནི་འདྲའོ། །རྡོར་གཅོད་
ལས། དུས་གསུམ་གྱི་རྒྱུད་ཏུ་ཞུགས་པ་ནས་སངས་རྒྱས་ཀྱི་བར་ཐམས་ཅད་ཤེར་ཕྱིན་ལ་
271ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བརྟེན་ནས་ཐོབ་པར་གསུངས་པ་ནི་སྟོང་ཉིད་རྟོགས་པའི་ཡེ་ཤེས་ལ་དགོངས་པ་ཡིན་ནོ། །
སྟོང་ཉིད་རྟོགས་པའི་ཡེ་ཤེས་དེ་ཐེག་དམན་པའི་རྒྱུད་ལ་ཡོད་ཀྱང་། །ཤེར་ཕྱིན་ཏུ་མི་འགྱུར་
བ་ནི་ཐེག་ཆེན་སེམས་བསྐྱེད་དང་རྫོགས་བྱང་དུ་བསྔོ་བའི་བསྔོ་བས་མ་ཟིན་པའི་དབང་
གིས་ཡིན་ལ། ཡེ་ཤེས་དེ་ཉིད་སེམས་བསྐྱེད་དང་བསྔོ་བ་དེ་གཉིས་ཀྱིས་ཟིན་ན་ཤེས་ཕྱིན་དུ་
འགྱུར་བར་བཞེད་པ་ལྟར་བྱའོ། །སྦྱིན་སོགས་ཕར་ཕྱིན་དང་པོ་ལྔ་སྟོང་ཉིད་རྟོགས་པའི་
ཤེར་ཕྱིན་གྱིས་མ་ཟིན་ན་ལོང་བ་དང་འདྲ་ཞིང་། དེས་ཟིན་ན་ལོང་འཁྲིད་དམ་མིག་ལྡན་
དང་འདྲ་བར་གསུངས་ཏེ། སྡུད་པ་ལས། དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་
རྣམས། །ལམ་ཡང་མི་ཤེས་གྲོང་ཁྱེར་འཇུག་པར་ག་ལ་འགྱུར། །ཤེས་རབ་མེད་ན་མིག་མེད་
ཕ་རོལ་ཕྱིན་ལྔ་འདི། །དམིགས་བུ་མེད་པ་བྱང་ཆུབ་རེག་པར་ནུས་མ་ཡིན། །གང་ཚེ་ཤེས་
རབ་ཀྱིས་ནི་རབ་ཏུ་ཟིན་གྱུར་ན། །དེ་ཚེ་མིག་རྙེད་གྱུར་ཅིང་འདི་ཡི་མིག་འཐོབ་བོ། །ཞེས་
དང༌། རྡོར་གཅོད་ལས། འདི་ལྟ་སྟེ་དཔེར་ན་མིག་དང་ལྡན་པའི་མི་ཞིག་མུན་པར་ཞུགས་
ནས་ཅི་ཡང་མི་མཐོང་བར་དེ་བཞིན་དུ་གང་དངོས་པོར་ལྷུང་པའི་སྦྱིན་པ་ཡོངས་སུ་གཏོང་
པའི་བྱང་ཆུབ་སེམས་དཔར་བལྟ་བར་བྱའོ། །རབ་འབྱོར་འདི་ལྟ་སྟེ། དཔེར་ན། ནམ་
ལངས་ཏེ་ཉི་མ་ཤར་ནས་མིག་དང་ལྡན་པའི་མིས་གཟུགས་རྣམ་པ་སྣ་ཚོགས་པ་དག་མཐོང་
པ་དེ་བཞིན་དུ། གང་དངོས་པོར་མ་ལྷུང་བའི་སྦྱིན་པ་ཡོངས་སུ་གཏོང་པའི་བྱང་ཆུབ་སེམས་
དཔའ་བལྟ་བར་བྱའོ། །ཞེས་དང་། ཟླ་བས་ཀྱང་། ཇི་ལྟར་ལོང་བའི་ཚོགས་ཀུན་བདེ་བླག་
ཏུ། །མིག་ལྡན་སྐྱེས་བུ་གཅིག་གིས་འདོད་པ་ཡི། །ཡུལ་དུ་འཁྲིད་པ་དེ་བཞིན་འདིར་ཡ
བློས། །མིག་ཉམས་ཡོན་ཏན་བླངས་ཏེ་རྒྱལ་ཉིད་འགྲོ། །ཞེས་གསུངས་པ་ལྟར་རོ། །དངོས་
པོར་ལྷུང་བ་ནི་བདེན་འཛིན་གྱིས་བཅིངས་ནས་སྟོང་ཉིད་མ་རྟོགས་པ་ཡིན་ལ། དངོས་པོར་
མ་ལྷུང་བ་ནི་བདེན་མེད་རྟོགས་པ་སྟེ། སྦྱིན་པས་ཚུལ་ཁྲིམས་སོགས་ལྷག་མ་བཞི་ཡང་
272



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
མཚོན་ནོ། །
གཉིས་པ་སྔགས་ཚིག་གིས་བསྡུས་ཏེ་བསྟན་པ་ལ་གཉིས། ཆེ་བ་བསྟན་པ་དང་།
སྔགས་ཚིག་དངོས་བཤད་པའོ། དང་པོ་ནི་དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས། ཞེས་པ་ནས། མི་རྫུན་པས་ན་བདེན་པར་ཤེས་པར་བྱ་སྟེ་ཞེས་པ་སྟེ། ཤེར་ཕྱིན་ནི་
དུས་གསུམ་གྱི་རྒྱལ་བ་ཐམས་ཅད་ཀྱིས་ཀྱང་བསླབ་པར་བྱ་བའི་གཞི་ཡིན་པའོ་དེ་ལྟ་བས་
ན། ལམ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཡིན་ཏེ། འཁོར་བའི་རྒྱ་མཚོའི་ཕ་
རོལ་ཏུ་ཕྱིན་པར་བྱེད་པའི་ཕྱིར་རོ། །རིག་པ་ཆེན་པོའི་སྔགས་ཡིན་ཏེ། མ་རིག་པ་སོགས་
ཉོན་མོངས་པ་ཐམས་ཅད་འཇོམས་པར་བྱེད་པའི་ཕྱིར། བླ་ན་མེད་པའི་སྔགས་ཡིན་ཏེ།
འདི་ལས་ལྷག་པའི་ཐར་པར་བགྲོད་པའི་ལམ་མེད་པའི་ཕྱིར། མི་མཉམ་པ་དང་མཉམ་
པའི་སྔགས་ཡིན་ཏེ། མཉམ་པ་མེད་པའི་སངས་རྒྱས་དང་མཉམ་པའི་ཕྱིར། སྡུག་བསྔལ་
ཐམས་ཅད་རབ་ཏུ་ཞི་བར་བྱེད་པའི་སྔགས་ཡིན་ཏེ། སྡུག་བསྔལ་རྒྱུ་དང་བཅས་པ་ཐམས་
ཅད་ཞི་བར་བྱེད་ནུས་པའི་ཕྱིར། བདེན་པར་ཤེས་པར་བྱ་བའི་སྔགས་ཡིན་ཏེ། ཤེར་ཕྱིན་
དེས་ཆོས་ཉིད་གཟིགས་པ་ལྟར་བདེན་ཅིང་མི་སླུ་བའི་མི་རྫུན་པས་ན་ཏེ་དེའི་ཕྱིར་རོ། །དེ་
ཡང་སྡུད་པ་ལས། རྒྱལ་བའི་ཤེས་རབ་ཕ་རོལ་ཕྱིན་འདི་རིགས་སྔགས་ཆེ། །ཞེས་པ་ནས།
རིག་སྔགས་འདི་ལ་བསླབས་ནས་མཁས་པ་བྱང་ཆུབ་རེག །ཅེས་གསུངས་པ་ལྟར་ཏེ། དེ་
ནི་ཡུམ་རྒྱས་འབྲིང་བསྡུས་པ་གསུམ་ལས་འབྱུང་བའི་དོན་བསྡུས་པའོ། །ངེས་དོན་གྱི་
གསང་སྔགས་དང་རིག་སྔགས་ནི་ཐབས་ཤེས་ཁྱད་པར་ཅན་ཞིག་ལ་བྱེད་པས། ཤེར་ཕྱིན་
དངོས་ཡང་དོན་དུ་སྔགས་སུ་མི་འགལ་མོད། མདོ་སྔགས་གཉིས་སུ་ཕྱེ་བའི་སྔགས་ནི་མ་
ཡིན་ནོ། །འདིའི་སྔགས་ཚིག་ཀྱང་མདོ་ཕྱོགས་ཀྱི་སྔགས་ཚིག་ཡིན་གྱི། རྒྱུད་བཞིར་
གཏོགས་པའི་སྔགས་མ་ཡིན་པས་ཕྱེད་པར་བྱའོ། །
ལ273



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། སྨྲས་པ་ཏདྱ་ཐཱ་ཨོཾ་ག་ཏེ་ག་
ཏེ་ནས་སྭཱ་ཧཱའི་བར་ཏེ། འདི་ལ་མཁས་པ་ཕལ་ཆེར་ལྟར་ན། ཏདྱ་ཐཱ་ནི། འདི་ལྟ་སྟེ་འམ།
དེ་གང་། ཨོ་ནི་བཀྲ་ཤིས་པ་དང་བདེ་བ་སྟེར་བ་སོགས་དོན་བདུན་ལ་འཇུག་ཅེས་བྱ་ལ།
ག་ཏེ་ག་ཏེ་ནི་སོང་ཤིག་སོང་ཤིག་ཅེས་པ་སྟེ། གང་དུ་སོང་ཞེ་ན། སྔ་མ་ཚོགས་ལམ་དང་། ཕྱི་
མ་སྦྱོར་ལམ་དུ་སོང་ཤིག པཱ་ར་ག་ཏེའི་པཱ་ར་ནི་ཕ་རོལ་ཏེ། དེའི་ཕ་རོལ་མཐོང་ལམ་དུ་སོང་
ཤིག །པཱ་ར་སད་ཏེ་ནི། དེའི་ཕ་རོལ་སྒོམ་ལམ་དུ་ཡང་དག་པར་སོང་ཤིག་ཅེས་པ་སྟེ། སཾ་ནི་
འདིར་ཡང་དག་པའི་དོན་དུ་བསྒྱུར་བའོ། བྷོ་དྷི་སྭཱ་ཧཱ་ནི་བྱང་ཆུབ་ཏུ་གཞི་ཚུགས་ཞེས་པ་
ཡིན་ལ། དོན་ནི་བྱང་ཆུབ་ཆེན་པོ་སངས་རྒྱས་ཀྱི་སར་སོང་ཤིང་ཅེས་པའོ། །ཞེས་པའི་དོན་
ཡིན་ལ། བོད་སྔ་མ་ཁ་ཅིག །ག་ཏེ་གཉིས་ནི་ཉན་ཐོས་ཀྱི་བྱང་ཆུབ་ཏུ་སོང་། པཱ་ར་ག་ཏེ་ནི་
རང་རྒྱལ་གྱི་བྱང་ཆུབ་ཏུ་སོང་། པ་ར་ར་སཾ་ག་ཏེ་ནི་སངས་རྒྱས་ཀྱི་བྱང་ཆུབ་ཏུ་སོང་ཞེསཾ་
འདོད་། པོ་ཏོ་བ་དང་དྭགས་པོ་པས་ནི། ག་ཏེ་གཉིས་ཀྱིས་རྣམ་པར་ཐར་པའི་སྒོ་སྟོང་པ་
ཉིད་བསྟན། པཱ་ར་ག་ཏེས་ནི་མཚན་མ་མེད་པ་དང༌། པཱ་ར་སཾ་ག་ཏེས་ནི་སྨོན་མེད་བསྟན་
པར་བཞེད། བཤེས་གཉེན་སྟོན་པས་ནི། སྔར་བཤད་པ་ལྟར་བཞེད་པས་ཕྱི་མའི་བཤད་པ་
བདེ་ཞེས་མཁས་པ་ཁ་ཅིག་གསུངས་ཤིང་། རང་ལུགས་ཀྱང་དེ་ལྟར་རོ། །
གསུམ་པ་མདོར་བསྡུས་ཏེ་བསླབ་པར་གདམས་པ་ནི། ཤཱ་རིའི་བུ་བྱང་ཆུབ་སེམས་
དཔའ་སེམས་དཔའ་ཆེན་པོ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་
བྱའོ་ཞེས་པ་སྟེ། ཤཱ་རིའི་བུ་ཞེས་བོས་ནས། བྱང་ཆུབ་སེམས་དཔའ་སེམས་དཔའ་ཆེན་པོས་
གོང་དུ་བཤད་པ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་གལ་ཆེ་
བར་གདམས་པའོ། །གསུམ་པ་རྗེས་སུ་ཡི་རང་མཛད་པ་ནི། དེ་ནས་བཅོལ་ལྡན་འདས་
ཏིང་ངེ་འཛིན་དེ་ལས་བཞེངས་ཏེ་ཞེས་པ་མན་ཆད་ཀྱིས་སྟོན་ཅིང་། དེ་ཡང་སྤྱན་རས་
274ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
གཟིགས་ཀྱིས་དེ་ལྟར་བསྟན་ཟིན་པ་དེ་ནས་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་
ཏིང་ངེ་འཛིན་དེ་ལས་བཞེངས་པའི་ཚུལ་བསྟན་ཏེ། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། ཁྱོད་ཀྱིས་དེ་ལྟར་
བསྟན་པ་དེ་ལེགས་པར་བསྟན་པས་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ་
གཉིས་གསུངས་པ་ནི་ཤིན་ཏུ་ལེགས་པར་བསྟན་པ་ལ་ཐུགས་དགྱེས་ཤིང་། གཞན་ཡིད་
ཆེས་སུ་གཞུག་པའི་དོན་དུ་ལྷག་པར་བསྣན་པའོ། །རིགས་ཀྱི་བུ་དེ་དེ་བཞིན་ནོ། །དེ་དེ་
བཞིན་ཏེ་ཞེས་གཉིས་གསུངས་པ་ནི། དོན་ཇི་ལྟར་བཞིན་དུ་ཆོས་དང་མཐུན་པར་བསྟན་པ་
ལ་བདེན་ཁ་སྟེར་བ་སྟེ། དེ་ཡང་འཁོར་རྣམས་ཡིད་ཆེས་པའི་དོན་དུའོ། །ཇི་ལྟར་ཁྱོད་ཀྱིས་
བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བྱང་ཆུབ་སེམས་དཔའ་
རྣམས་ཀྱིས་ཀྱང་སྤྱད་པར་བྱ་སྟེ། དེ་ལྟར་བསྟན་པ་འདི་ལ་ངས་རྗེས་སུ་ཡི་རང་བ་མཛད་པ་
ཙམ་དུ་མ་ཟད། ཕྱོགས་བཅུའི་དེ་བཞིན་གཤེགས་པ་རྣམས་ཀྱང་ཐུགས་དགྱེས་པས་རྗེས་
སུ་ཡི་རང་ངོ་། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཤཱ་
རིའི་བུ་དང་། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དང་།
གཞན་དེར་འདུས་པའི་ཐམས་ཅད་དང་ལྡན་པའི་འཁོར་བྱང་སེམས་ཉན་ཐོས་དེ་དག་དང་།
ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་པ་རྣམས་ཡི་རང་ཞིང་དགའ་
སྟེ། བཅོམ་ལྡན་འདས་ཀྱིས་ཇི་སྐད་གསུངས་པ་ལ་མངོན་པར་བསྟོད་དོ་ཞེས་པ་སྟེ། ཡིད་
ཆེས་པའི་མཇུག་སྡུད་དང་བསྔགས་པའོ། །ཁ་ཅིག་ཏུ་ཤཱ་ར་དྭ་ཏིའི་བུ་ཞེས་འབྱུང་བ་ལྟར་ན།
སྟོན་ལྡན་མའི་བུ་སྟེ་ཤཱ་ར་ད་ནི་སྟོན་པ་དང་། བ་ཏི་ལྡན་པའི་དོན་དུ་བཤད་པ་ལྟར་རོ། །འོ་
ན་འདིའི་གཞུང་དངོས་ནི་སྤྱན་རས་གཟིགས་ཀྱིས་བཤད་པས་དེ་སངས་རྒྱས་ཀྱི་བཀར་ཇི་
ལྟར་འགྱུར་ཞེ་ན། སྤྱིར་སངས་རྒྱས་ཀྱི་བཀའ་ལ་ཞལ་ནས་གསུངས་པ་དང་། བྱིན་གྱིས་
ལ275ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རློབས་པ་དང༌། རྗེས་སུ་གནང་པའི་བཀའ་གསུམ་ཡོད་པ་ལྟར། གཞུང་འདི་ལའང་དེ་
གསུམ་ག་ཚང་སྟེ། ཐོག་མའི་གླེང་གཞི་དང་མཇུག་གི་བཅོམ་ལྡན་འདས་ཀྱིས་དེ་སྐད་ཅེས་
བཀའ་སྩལ་ནས་སོགས་རྗེས་སུ་གནང་པའི་བཀའ། ཤཱ་རིའི་བུས་དྲིས་པ་དང་སྤྱན་རས་
གཟིགས་ཀྱིས་ལན་མཛད་པ་རྣམས་བྱིན་གྱིས་རླབས་པའི་བཀའ། སངས་རྒྱས་ཉིད་ཀྱིས་
ལེགས་སོ་དང་ཡི་རང་མཛད་པ་ནི་ཞལ་ནས་གསུངས་པའི་བཀའ་ཡིན་ནོ། །སངས་རྒྱས་ཀྱི་
བཀའ་ཡིན་ན་ཞལ་ནས་གསུངས་དགོས་པའི་ངེས་པ་མེད་དེ། གདུགས་དཀར་ནི་སངས་
རྒྱས་ཀྱི་གཙུག་ཏོར་ནས་བྱུང་ཞིང་། དེར་མ་ཟད། སངས་རྒྱས་ཀྱི་མཛོད་སྤུ་མགྲིན་པ་སྤྱན་
སྙན་ཤང་ལ་སོགས་པའི་སྐུའི་ཆ་ཤས་ཐམས་ཅད་དང་ལྗོན་པ་དག་ལས་ཀྱང་ཆོས་སྟོན་ནུས་
པའི་ཕྱིར་ཏེ། རྗེས། བསྟོད་སྤྲིན་རྒྱ་མཚོ་ལས། སྤྱི་གཙུག་མཛོད་སྤུ་མགྲིན་པ་ལ་སོགས་
ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་ཀྱང་། །ཞེས་གསུངས་པ་ལྟར་ཡིན་པའི་ཕྱི་
རོ། །
གསུམ་པ་མཇུག་གི་དོན་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ་རྫོགས་སོ། །ཞེས་པ་སྟེ། སྤྱིར་བཅོམ་ལྡན་འདས་ནི་སངས་རྒྱས་ལ་བྱེད་པ་ཡིན་
ཡང་། འདིར་ཤེར་ཕྱིན་ལ་དེའི་སྒྲས་བརྗོད་པ་ཡིན་ལ། མ་ཞེས་པས་ནི་སྟོང་ཕྱོགས་སྐྱེ་མེད་
མཚོན་ཞིང་། ཡུམ་ཞེས་པའི་དོན་ཀྱང་ཡིན་སྟེ། དེ་ཡང་རྒྱལ་པའི་ཡུམ་ཞེས་འབྱུང་བ་རྣམས་
ནི། རྒྱལ་བ་རྣམས་ཤེས་ཕྱིན་ཉམས་སུ་བླངས་པ་ལ་བརྟེན་ནས་འཁྲུངས་པ་ལྟར་དུ་བརྗོད་
ཀྱི། བུད་མེད་ལ་ཡུམ་དུ་བྱས་པ་ལྟ་བུ་མ་ཡིན་ནོ། །ཤེར་ཕྱིན་གྱི་དོན་གོང་དུ་ཅུང་ཟད་
བཤད་ཟིན་ཅིང་། སྙིང་པོ་ཞེས་པ་ནི་ཤེར་ཕྱིན་གྱི་མདོ་རྒྱས་འབྲིང་བསྡུས་གསུམ་ལ་སོགས་
པ་མང་དུ་བཞུགས་པ་རྣམས་ཀྱི་དོན་གྱི་སྙིང་པོ་བསྡུས་ཏེ་སྟོན་པ་ལ་བྱ་དགོས་པང་མངོན་ནོ། །
འདིར་བཀའ་གདམས་པ་འགའ་ཞིག་གིས་ཡུམ་ཆེན་མོའི་སྐུ་བསྒོམ་པ་དང་། སྔགས་བཟླ་
276



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
བར་བཤད་པ་ནི་དཔྱད་གཞིར་སྣང་ལ། ཁ་ཅིག་དབང་བསྐུར་བྱེད་པ་ནི་རང་བཟོར་བཤད་
དོ། །ཟློག་པའི་ཆེད་ཡིན་ན། མཐར་བདེན་སྟོབས་བརྗོད་ནས་བྱེད་པ་དར་ཞིང་། ཐལ་མོ་
བརྡབས་པ་ནི་དེའི་ཡན་ལག་ཙམ་ཡིན་ནོ། །འདི་དག་ལ་དཔྱད་པ་ནི་གོང་དུ་བརྗོད་ཟིན་ཏོ། །
གསུམ་པ་ཟབ་དོན་རིགས་པས་གཏན་ལ་འབེབས་ཚུལ་མདོར་བསྡུས་ཞིང་བཤད་
པ་ལ། འདིར་ཐལ་འགྱུར་བའི་ལུགས་གཞིར་བཞག་ནས་འཆད་པ་ཡིན་ཞིང་། འདི་ལ་
རིགས་པའི་རྣམ་གྲངས་མང་ཡང་ཆོས་ཐམས་ཅད་རྟོག་པས་བཏགས་ཙམ་དུ་འཇོག་ལུགས་
ཤེས་ན་རང་བཞིན་གྱིས་མ་གྲུབ་པའི་ཚུལ་ཤེས་སླ་བས། རྟོག་པས་འཇོག་ཚུལ་ཡང་དཔེར་
ན། ཐག་པ་ཁ་དོག་ཁྲ་བོ་དང་འཁྱིལ་ལུགས་དབྱིབས་སྦྲུལ་དང་འདྲ་ཞིང་ཡུལ་མི་གསལ་བ་
ན་གནས་པའི་ཚེ་འདི་སྦྲུལ་ལོ་སྙམ་པའི་རྣམ་རྟོག་སྐྱེའོ། །དེའི་ཚེ་ཐག་པའི་ཁ་དོག་དང་
དབྱིབས་དང་ཆ་ཤས་དང་ཚོགས་པ་དང་རྒྱུན་གང་ཡང་དོན་ལ་སྦྲུལ་གྱི་མཚན་གཞིར་བཟུང་
རྒྱུ་ཅུང་ཟད་ཀྱང་མེད་པས་ཐག་པ་དེ་ཉིད་སྦྲུལ་དུ་སྣང་བ་ནི་རྟོག་པས་བཏགས་པ་ཁོ་ནར་
གསལ་ལོ། །དཔེ་དེ་བཞིན་དུ་ཕུང་པོ་འདི་ལ་བརྟེན་ནས་ངའོ་སྙམ་པའི་བློ་སྐྱེས་པའི་ཚེ།
རང་གི་ཕུང་པོའི་ཁ་དོག་དང་དབྱིབས་དང་སྐད་ཅིག་རེ་རེ་དང་ཡན་ལག་དང་དེ་དག་གི་ཆ་
ཤས་དང་སྔ་ཕྱིའི་ཚོགས་པ་དང་རྒྱུན་སོགས་གང་ཡང་མཚན་གཞིར་འཇོག་ཏུ་མི་རུང་སྟེ། དེ་
ལ་རིགས་པས་གནོད་པའི་ཕྱིར་རོ། །དེར་མ་ཟད་གཟུགས་སོགས་ཀྱི་ཕུང་པོ་ལས་ངོ་བོ་ཐ་
དད་པའི་ཆོས་གཞན་ཡང་ང་དེའི་མཚན་གཞིར་མི་རུང་ལ། འོན་ཀྱང་མ་བརྟགས་མ་དཔྱད་
པར་ཞེས་པའི་ཐ་སྙད་བྱེད་མོད། འདི་ལོའང་ཞེས་པའི་ཐ་སྙད་འཇུག་པའི་གཞི་དེ་གང་ཞིག་
ཡིན་སྙམ་དུ་རིགས་པས་རྣམ་པར་དཔྱོད་པ་ན་ཅུང་ཟད་ཀྱང་མི་རྙེད་པས། དེའི་ཚེ་ང་དེ་ནི་
རྟོག་པས་བཞག་པ་ཙམ་དུ་ཟད་དོ། །དེ་བཞིན་དུ་གཟུགས་ཕུང་ཡང་མགོ་ལ་སོགས་པའི་
ཡན་ལག་ལྔ་ཚོགས་པའི་སྟེང་ནས་བཞག་པ་ཡིན་གྱི། ཡན་ལག་ལྔ་རེ་རེ་ནས་གཟུགས་
མ277ལ



，
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕུང་དེ་མ་ཡིན་ཞིང་ཡན་ལག་ལྔ་ལས་ངོ་བོ་ཐ་དད་པའི་གཟུགས་ཕུང་སྤྱི་ཙམ་པ་མེད་དོ། །
དེ་བཞིན་དུ་ཚོར་ཕུང་སོགས་བཞི་ལའང་སྦྱོར་ཞིང་ང་ཕུང་ལ་བཤད་པ་དེ་བཞིན་དུ་བུམ་པ་
ཀ་བ་རེ་རེ་བ་ཁང་ཁྱིམ་ཡོ་བྱད་སོགས་ཐམས་ཅད་ལ་སྦྱར་བར་བྱ་སྟེ། ཀ་བུམ་ལྟ་བུའི་ཆ་
ཤས་ཚོགས་པ་སོགས་གང་ཡང་ཀ་བུམ་སོགས་ཀྱི་མཚན་གཞིར་མི་རུང་ཞིང་། དེ་ལས་དོན་
གཞན་པ་ཞིག་ཀྱང་དེ་དག་གི་མཚན་གཞིར་མི་རུང་བར་ཀུན་ནས་མཚུངས་པའི་ཕྱིར་རོ། །
འོན་ཀྱང་ཐག་པ་ལ་སྦྲུལ་དུ་འདོགས་པའི་རྟོག་པ་ནི་ལོག་ཤེས་ཡིན་ལ། གང་ཟག་དང་ཕུང་
པོ་དང་ཀ་བུམ་སོགས་སུ་འདོགས་པའི་རྟོག་པ་ནི་མ་བརྟགས་མ་དཔྱད་པའི་ཐ་སྙད་པའི་
རྟོག་པ་དོན་མཐུན་ཡིན་ཏེ། དེའི་ཁྱད་པར་ཅུང་ཟད་ཅིག་འོག་ཏུ་འཆད་པར་འགྱུར་རོ། །
རིགས་པ་དེས་ཆོས་ཐམས་ཅད་རྟོག་པས་བཏགས་ཙམ་དུ་གྲུབ་པ་ལས། རྟོག་པས་
བཏགས་ཙམ་མིན་པར་རང་དབང་གིས་གྲུབ་པར་འཛིན་པ་ནི་བདེན་འཛིན་དང་། དེས་
བཟུང་བ་ལྟར་གྲུབ་ན་རང་བཞིན་གྱིས་གྲུབ་པ་དང་བདེན་པར་གྲུབ་པ་སོགས་སུ་འགྱུར་རོ། །
དགག་བྱ་དེ་འགོག་པའི་རིགས་པ་ནི་མགོན་པོ་ཀླུ་སྒྲུབ་ཀྱི་རྩ་བ་ཤེས་རབ་ལས་རྒྱས་
པར་གསུངས་ཤིང་། རིན་ཆེན་འཕྲེང་བ་ལས། སྐྱེས་བུ་ས་མིན་ཆུ་མ་ཡིན། །མེ་མིན་རླུང་
མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་གཞན་པའི་སྐྱེས་བུ་གང་།
།སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་ཇི་ལྟར་བར། །དེ་བཞིན་ཁམས་
ནི་རེ་རེ་ཡང་། །འདུས་ཕྱིར་ཡང་དག་ཉིད་དུ་མིན། །ཞེས་ཕུང་པོའི་སྟེང་དུ་རྟོག་པས་
བཏགས་པ་ཙམ་མ་གཏོགས། ང་རང་ངོས་ནས་མ་གྲུབ་པར་བསྟན་ཏོ། །དེ་ཡང་སྐྱེས་བུ་ནི་
ང་འམ་གང་ཟག་གོ། །ས་མིན་ནས་རྣམ་ཤེས་མིན་ཞེས་པའི་བར་གྱིས་གང་ཟག་གི་ས་ལ་
སོགས་པའི་ཁམས་དྲུག་གི་ཆ་སོ་སོ་ནས་གང་ཏུ་འཇོག་པ་བཀག་ཅིང་། ཀུན་མིན་ཞེས་པས་
ཁམས་དྲུག་གི་ཚོགས་པ་གང་ཟག་ཏུ་འཇོག་པ་བཀག་ལ། དེ་ལས་གཞན་ནས་སྐྱེས་བུ་
ལ278ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
གང༌། ཞེས་པས་ཕུང་ཁམས་ལས་ངོ་བོ་ཐ་དད་པའི་གང་ཟག་འཇོག་པ་བཀག་གོ། །སྐྱེས་
བུ་ཁམས་དྲུག་འདུས་པའི་ཕྱིར། །ཞེས་པས། ང་དེ་ཁམས་དྲུག་འདུས་པའི་སྟེང་ནས་བཞག་
པར་བསྟན་ཅིང་། རྒྱུ་མཚན་དེ་ཉིད་ཀྱིས་སྐྱེས་བུ་འམ་ང་རང་བཞིན་གྱིས་མ་གྲུབ་པ་ནི།
ཡང་དག་མིན་ཞེས་པས་བསྟན་ཏོ། །དཔེ་དེ་བཞིན་དུ་ཁམས་རེ་རེ་ཡང་རང་རང་གི་ཆ་ཤས་
ཚོགས་པ་ལ་བརྟེན་ནས་བཞག་པས་ཡང་དག་པར་རམ་བདེན་པར་གྲུབ་པ་མེད་ཅེས་སྟོན་
པ་ནི། ཇི་ལྟ་བར། དེ་བཞིན་ཁམས་ནི་རེ་རེ་ཡང་
། །འདུས་ཕྱིར་ཡང་དག་ཉིད་དུ་མིན། །
ཞེས་གསུངས་སོ། །རྩ་ཤེས་ལས། གལ་ཏེ་ཕུང་པོ་བདག་ཡིན་ན། །སྐྱེ་དང་འཇིག་པ་ཅན་དུ་
འགྱུར། །གལ་ཏེ་ཕུང་པོ་རྣམས་ལས་གཞན། །ཕུང་པོའི་མཚན་ཉིད་མེད་པར་འགྱུར། །
ཞེས་ང་ཕུང་གཅིག་དང་ངོ་བོ་ཐ་དད་པའི་ཕྱོགས་གཉིས་ཀ་ཡིན་པ་བཀག་ཅིང་། སྤྱོད་
འཇུག་ལས་ཀྱང་དེ་ལྟར་གསུངས་སོ། །ཀ་བུམ་སོགས་ཆོས་གཞན་ལའང་དེ་བཞིན་དུ་སྦྱོར་
དགོས་པ་ཡིན་ཏེ། ཏིང་ངེ་འཛིན་རྒྱལ་པོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ན། །
ཤེས་པ་དེ་བཞིན་ཀུན་ལ་བློས་སྦྱང་བྱ། །ཞེས་པ་དང་། སྡུད་པ་ལས། བདག་ཅི་འདྲ་བ་དེ་
འདྲར་སེམས་ཅན་ཐམས་ཅད་ཤེས། །སེམས་ཅན་ཐམས་ཅད་ཅི་འདྲ་དེ་འདྲར་ཆོས་ཀུན་
ཤེས། །སྐྱེ་བ་མེད་དང་སྐྱེ་བ་གཉིས་ཀར་མི་རྟོག་པ། །འདི་ནི་ཤེས་རབ་ཕ་རོལ་ཕྱིན་མཆོག་
སྤྱོད་པ་ཡིན། །ཞེས་གསུངས་པ་ལྟར་རོ། །
དེ་ཡང་བུམ་པ་ལྟ་བུ་ལ་སྦྱོར་ཚུལ་གསལ་བར་བཤད་ན། བུམ་པ་ཞེས་འཇོག་པ་ནི་
ཐ་སྙད་དམ་རྟོག་པའི་དབང་གིས་བཞག་པ་ཡིན་ཏེ། བུམ་པ་ཡོད་པར་ནི་འདོད་དགོས་ལ།
དེ་ཡང་བུམ་པའོ་ཞེས་བརྗོད་པ་ན་མིང་དེ་ཙམ་གྱི་རྗེས་སུ་འབྲང་ནས་ལྟོ་ལྡིར་བ་ལ་བུམ་
པའོ་སྙམ་དུ་འཛིན་པའི་བློ་འབྱུང་བ་ལྟར་བུམ་པ་མཐོང་དང་བླང་དོར་གྱི་བྱ་བ་ལ་ཞུགས་
པས་ཀུན་རྫོབ་མི་བསླུ་བ་དང་བྱ་བྱེད་ཀྱི་རྣམ་གཞག་འཐད་པ་ཡིན་གྱི། དེས་མ་ཆོག་པར་
ལ279ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བུམ་པ་དེ་རང་གི་མཆུ་དང་ལྟོ་བ་དང་ཞབས་མགྲིན་པ་སོགས་གང་ཡིན་སྙམ་དུ་བརྟགས་པ་
ན་བུམ་པ་རྙེད་རྒྱུ་མེད་པས། བླང་དོར་གྱི་རྣམ་གཞག་བྱེད་མི་ནུས་སོ། །
དེ་བཞིན་དུ་སྐྱེས་བུ་གང་དང་འཕྲད་ཅིང་མཐོང་བར་འདོད་པའི་ཚེ་སྐྱེས་བུ་དེ་འདིའོ་
ཞེས་བསྟན་པ་ནི་མིང་དེ་ཙམ་གྱིས་རྗེས་སུ་འབྲང་ནས་བལྟས་པས་སྐྱེས་བུ་དེའི་གཟུགས་
ཀྱི་ཆ་མཐོང་བའི་ཚེ་སྐྱེས་བུ་དེ་མཐོང་བར་འཇོག་ནུས་ཀྱི། དེ་ཙམ་གྱིས་མ་ཚིམ་པར་ད་དུང་
སྐྱེས་བུ་དེ་ཁོ་རང་གི་མགོ་ལ་སོགས་པའི་ཡན་ལག་དང་དེའི་ཆ་ཤས་དང་དེ་ལས་ངོ་བོ་ཐ་
དད་པའི་དོན་གང་ཡིན་ཞེས་དཔྱད་པ་ན་སྐྱེས་བུ་ཞེས་བྱ་བ་ཅི་ཡང་མི་རྙེད་པས། དེའི་ཕྱིར་
ཆོས་ཐམས་ཅད་ཀྱང་མིང་བརྡས་བཞག་ཙམ་དང་རྟོག་པས་བཏགས་ཙམ་དུ་གྲུབ་བོ། །དེ་
ལྟར་ཡང་ཡུམ་གྱི་མདོ་ལས། འདི་ལྟ་སྟེ་གཟུགས་ཞེས་བྱ་བ་འདི་ནི་མིང་ཙམ་མོ། །ཞེས་
སོགས་དང་། སྡུད་པ་ལས། ཆོས་དེ་རྣམས་ནི་མིང་ཙམ་དུ་ནི་ཡོངས་སུ་བསྒྲགས། །ཞེས་
དང་། རིན་ཆེན་འཕྲེང་བ་ལས་ཀྱང་། གཟུགས་ཀྱི་དངོས་པོ་མིང་ཙམ་ཕྱིར། །ནམ་མཁའ་
ཡང་ནི་མིང་ཙམ་མོ། །ཞེས་སོགས་གསུངས་སོ། །མིང་ཙམ་ཞེས་པས་ཐ་སྙད་ཀྱི་དོན་ཡོད་
པ་མི་འགོག་གོ། །དོན་དམ་པར་ཡོད་པ་འགོག་པ་ཡིན་ནོ། །ཐ་སྙད་ཀྱི་དོན་ལ་ཐ་སྙད་ཀྱི་
དཔྱད་པ་མི་འཇུག་པ་མིན་ཀྱང་། དོན་དམ་གྱི་དཔྱད་པ་མི་འཇུག་སྟེ། དོན་དམ་དཔྱོད་བྱེད་
ཀྱི་རིགས་པས་རྣམ་པར་དཔྱད་ན་བཤད་པ་ལྟར་ཆོས་གང་ཡང་དཔྱད་མཐར་མི་རྙེད་པའི་
ཕྱིར་ཏེ། དེ་ལ་དགོངས་ནས་དཔལ་ལྡན་ཟླ་བས། ཐ་སྙད་བདེན་ལ་རྣམ་པར་དཔྱད་མི་བྱ། །
ཞེས་གསུངས་པ་ཡིན་ནོ། །དོན་དམ་དཔྱོད་བྱེད་ཀྱི་རིགས་པས་བུམ་སོགས་བཙལ་བའི་ཚེ་
མ་རྙེད་པ་དེ་བུམ་སོགས་དོན་དམ་པར་རམ་རང་བཞིན་གྱིས་མེད་པའི་དོན་དུ་སོང་བ་ཡིན་
གྱི། སྤྱིར་བུམ་སོགས་མེད་པའི་དོན་དུ་སོང་བ་མིན་ཏེ། དེའི་ཚེ་བུམ་སོགས་རང་བཞིན་མེད་
པར་རྙེད་པ་ཡིན་གྱི། བུམ་སོགས་མེད་པར་རྙེད་པ་མིན་ནོ། །འོ་ན་བུམ་སོགས་ཀྱི་ཆོས་རང་
༤280



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
བཞིན་གྱིས་མེད་ན། མེད་པའི་གོ་མི་ཆོད་དམ་ཞེ་ན།.ཐ་སྙད་དུ་ཡོད་པས་ཡོད་གོ་ཆོད་ཀྱང་།
རང་བཞིན་གྱིས་མེད་པས་མེད་གོ་མི་ཆོད་པ་ཡིན་ཏེ། ཡོད་མེད་ནི་ཐ་སྙད་ཀྱི་དབང་གིས་
འཇོག་པའི་ཕྱིར་རོ། །
གསུང་རབ་ལས་ཆོས་རྣམས་ཡོད་པ་དང་མེད་པ་དང་གཉིས་ཀ་དང་གཉིས་ཀ་མིན་
པ་བཞི་པོ་གང་ཡང་མིན་པ་ལྟ་བུ་ཞིག་གསུངས་པའི་སྒྲས་ཟིན་གྱི་རྗེས་སུ་འབྲང་ནས། སྔོན་
གྱི་མཁས་པ་འགའ་ཞིག་ཆོས་རྣམས་ཡོད་པ་ཡང་མིན། མེད་པའང་མིན་ཞེས་ཟེར་དགོས་
པ་བྱུང་ངོ༌། །རྗེས་རྟེན་འབྲེལ་བསྟོད་པ་ལས། དེ་ཡང་ཀུན་ཏུ་མེད་པ་དང་། །རང་བཞིན་
གྱིས་ནི་ཡོད་པས་མིན། །བལྟོས་མེད་ནམ་མཁའི་མེ་ཏོག་བཞིན། །དེས་ན་མ་བརྟེན་ཡོད་མ་
ཡིན། །ཞེས་པའི་རྐང་པ་དང་པོས་ཆོས་ཐམས་ཅད་ནི། རྣམ་པ་ཀུན་ཏུ་སྟེ་གཏན་ནས་མེད་
པ་མིན་པ་དང་། རང་བཞིན་གྱིས་ནི་ཡོད་པས་མིན། །ཞེས་པས་རང་བཞིན་གྱིས་གྲུབ་པ་
མིན་པར་བསྟན་ཏེ། གཏན་ནས་མེད་པ་མིན་ཞེས་པས་ཐ་སྙད་དུ་ཡོད་པ་དང་། རང་བཞིན་
གྱིས་ཡོད་པ་མིན་ཞེས་པས་བདེན་པར་གྲུབ་པ་མིན་ཞེས་སྟོན་པས་སྔ་མ་ཆད་མཐའ་སེལ་
ཞིང་། ཕྱི་མས་རྟག་མཐའ་སེལ་པའི་ཕྱིར་རྟག་ཆོད་ཀྱི་མཐའ་གཉིས་བཀག་གོ། །
རྟག་ཆད་ཀྱི་མཐའ་གཉིས་དང་བྲལ་པའི་རྒྱུ་མཚན་གྱི་གཙོ་བོ་ནི་རྟེན་འབྲེལ་ཡིན་
པའི་རྒྱུ་མཚན་གྱིས་ཡིན་ཏེ། རྟེན་འབྲེལ་ཡིན་པའི་དོན་ཡང་རང་གི་ཆ་ཤས་སོགས་ལ་ ་
བལྟོས་པའི་དོན་ཡིན་པས། ཆོས་ཐམས་ཅད་ཀྱང་རང་རང་གི་ཆ་ཤས་སོགས་ལ་བལྟོས་པ་
ཡིན་ལ་ཆ་ཤས་ལ་མ་བལྟོས་པ་ནི་མེད་དེ། ནམ་མཁའི་མེ་ཏོག་བཞིན་ནོ་ཞེས་བྱ་བར་
དགོངས་སོ། །མཐའ་གཉིས་འགོག་བྱེད་ཀྱི་རིགས་པའི་རྣམ་གྲངས་མང་ཡང་གཙོ་
འབྲེལ་གྱི་རིགས་ཉིད་ཡིན་ཏེ། དཔལ་ལྡན་ཟླ་བས། དེ་ཕྱིར་རྟེན་འབྱུང་རིགས་པ་འདི་ཡིས་
ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་དང་། རྗེ་ཉིད་ཀྱིས། བརྟེན་ནས་
281



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས་
འབྱུང་བའི་རྒྱུ་མཚན་གྱིས། །མཐར་ལྟ་བ་ལ་མི་བརྟེན་ཞེས། །ལེགས་གསུངས་འདི་ནི་
མགོན་ཁྱོད་ཀྱི། །སྨྲ་བ་བླ་ན་མེད་པའི་རྒྱུ། །ཞེས་གསུངས་པའི་ཕྱིར་རོ། །རྟེན་འབྲེལ་གྱི་
རྟགས་ཀྱིས་མཐའ་གཉིས་ཅིག་ཅར་དུ་སེལ་ནུས་པ་ཡིན་ཏེ། དེ་ཡང་རྟེན་འབྲེལ་ནི་བརྟེན་
ནས་བྱུང་བའམ་བརྟེན་ནས་བཞག་པ་དང་བལྟོས་པའི་དོན་ཡིན་པས། བརྟེན་ནས་བྱུང་
ཞེས་པས་དངོས་སུ་ཆད་པའི་མཐའ་འགོག་པ་ཡིན་ལ། བརྟེན་ནས་བྱུང་བའམ་བཞག་པའི་
ཡོད་པར་གོ་བའི་ཆེ། གཏན་ནས་མེད་པའི་ཆད་མཐའ་དངོས་སུ་འགོག་ནུས་པའི་ཚུལ་གྱིས་
རྟག་མཐའ་ཡང་འགོག་པ་ཡིན་ཏེ། བརྟེན་ནས་བྱུང་བའམ་བཞག་གོ། །རང་བཞིན་གྱིས་
གྲུབ་པ་མིན་ཞེས་གོ་བ་ན་རྟག་མཐའ་ལེགས་པར་འགོག་ནུས་པའི་ཕྱིར་རོ། །ཆོས་གཅིག་
གི་སྟེང་དུ་མཐའ་གཉིས་བཀག་པའི་ལྟ་བ་བསྐྱེད་ནུས་ན། ཆོས་གཞན་གྱི་སྟེང་དུ་དེ་ལྟ་བུའི་
ལྟ་བ་བསྐྱེད་ནུས་པ་ཡིན་ཏེ། འཕགས་པ་ལྷས། གཅིག་གི་ལྟ་པོ་གང་ཡིན་པ། །དེ་ནི་ཀུན་
གྱི་ལྟ་པོར་བརྗོད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་པ་ཉིད། །ཞེས་
དང་། གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་
དུ་མཐོང་། །ཞེས་གསུངས་པའི་ཕྱིར། ཆོས་ཐམས་ཅད་རྟོག་པས་བཏགས་ཙམ་དུ་གོ་བས་
ཀྱང་མཐའ་གཉིས་སེལ་ནུས་པ་ཡིན་ཏེ། རྟོག་པས་བཏགས་ཙམ་དུ་ཡོད་ན། ཐ་སྙད་དུ་
ཡོད་པར་གོ་བས་ཆད་མཐའ་སེལ། ཐ་སྙད་དུ་ཡོད་ན་རང་བཞིན་གྱིས་མེད་པར་ཤེས་པས་
རྟག་མཐའ་སེལ་ལོ། །དེ་ནི་ཡུལ་གྱི་མཐའ་གཉིས་འགོག་པའི་དབང་དུ་བྱས་ལ། ཡུལ་ཅན་
རྟག་ཆད་ཀྱི་ལྟ་བ་གཉིས་ཀྱང་སེལ་བ་ཡིན་ནོ། །
སྤྱིར་རྟག་ཆད་གཉིས་ཀྱི་མཐའ་མེད་ཀྱང་། མཐར་ལྷུང་བར་འཇོག་ཚུལ་ནི། དཔེར་
ན་འཇིག་རྟེན་ན་བྲག་གཡང་གི་མཐའ་ལ་ལྷུང་ན་ཕུང་བར་འགྱུར་བ་ལྟར། མཐའ་དེ་
གཉིས་སུ་བཟུང་ན་འཛིན་པ་པོ་ཕུང་བར་འགྱུར་བས་མཐར་ལྷུང་བར་འཇོག་ལ། དེ་ཡང་
282ལ



|
ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
རང་བཞིན་གྱིས་གྲུབ་པར་བཟུང་བའི་བློ་ཡོད་པ་ཙམ་གྱིས་རྟག་མཐར་ལྷུང་བར་མི་འཇོག་
སྟེ། རང་བཞིན་གྱིས་གྲུབ་པར་འཛིན་པའི་བློ་ནི་ཐེག་ཆེན་འཕགས་པ་ལ་ཡང་ཡོད་པའི་
ཕྱིར་རོ། །འོ་ན་ཇི་ལྟར་འཇོག་ཅེ་ན། བདེན་འཛིན་གྱིས་བཅིངས་ན་རྟག་མཐར་ལྷུང་བ་
ཡིན་ལ། བཅིངས་པའི་དོན་ནི་བདེན་འཛིན་ཡོད་པ་ཙམ་མིན་གྱི། ཆོས་གང་ལ་ཡང་བདེན་
པར་གྲུབ་བམ་མ་གྲུབ་སྙམ་དུ་སེམས་པ་ན། དེ་ཉིད་བདེན་པར་གྲུབ་པར་འཛིན་པའི་
བདེན་ཞེན་ལས་མི་འདའ་ཞིང་འདའ་མི་ནུས་ན་ནི། དེས་བཅིངས་པར་འཇོག་གོ། །དེས་ན་
བདེན་མེད་རྟོགས་མྱོང་ན་བདེན་འཛིན་གྱིས་བཅིངས་པ་མིན་ནོ། །ཆད་མཐར་ལྷུང་བ་ཡང་
ཡོད་པ་ཞིག་མེད་པར་བཟུང་བ་ཙམ་གྱིས་མི་འཇོག་སྟེ། སངས་རྒྱས་མ་གཏོགས་སོ་སྐྱེ་ལྟ་
ཅི་སློབ་པ་ལ་འཕགས་པ་ཐམས་ཅད་ཀྱང་ཇི་སྙེད་པའི་ཆོས་རྣམས་ཀྱི་རྣམ་པར་རབ་དབྱེ་ཕྲ་
ཞིང་ཕྲ་བ་མཐའ་དག་ལ་ཐེ་ཚོམ་ཆོད་པ་མ་ཡིན་པའི་ཕྱིར་རོ། །དེས་ན་སྤྱིར་ལས་འབྲས་
དང་དཀོན་མཆོག་གསུམ་མེད་པར་ལྟ་བ་སོགས་ཆད་མཐར་ལྷུང་བ་ཡིན་ཞིང་། །ཇི་ལྟ་ཇི་
སྙེད་པའི་ཆོས་རགས་པ་དང་བདེན་བཞི་རགས་པ་སོགས་མེད་པར་ལྟ་བའང་དེ་དང་
མཚུངས་པར་སེམས་ལ། ལས་འབྲས་དང་ཇི་ལྟ་ཇི་སྙེད་པའི་ཆོས་ཕྲ་མོ་འགའ་ཞིག་ཡོད་
པར་མ་ཤེས་པས་དེ་དག་མེད་པར་བཟུང་བ་ནི་སྐྱོན་ཡིན་ཡང་། དེ་རྒྱུད་ལྡན་གྱི་གང་ཟག་
ཐམས་ཅད་ཆད་མཐར་ལྷུང་བ་ཡིན་ཞེས་བྱས་ན་མི་བདེ་བས་དཔྱད་པར་བྱའོ། །
ཁ་ཅིག་སྤྱིར་ཡོད་པར་བཟུང་ན་རྟག་མཐར་ལྷུང་བ་དང༌། མེད་པར་བཟུང་ན་ཆད་
མཐར་ལྷུང་བར་འདོད་པ་ནི་མ་གོ་བ་ཆེན་པོ་ཡིན་ཏེ། སངས་རྒྱས་ལ་ཡོན་ཏན་ཡོད་པར་
བཟུང་བ་དང་། སྐྱོན་མེད་པར་བཟུང་བས་རྟག་ཆད་དུ་ག་ལ་ལྟུང་། རང་འཛིན་རྟོག་པ་
འགའ་ཞིག་གི་ངོ་བོར་ཡོད་ན་སྤྱིར་ཡོད་མི་དགོས་ཏེ། བུམ་པ་བདེན་གྲུབ་དེ་དེ་འཛིན་པའི་
རྟོག་པའི་ངོ་བོར་ཡོད་ཀྱང་སྤྱིར་མེད་ལ། དེ་བཞིན་དུ་ཐག་ཁྲ་སྦྲུལ་ཡིན་པ་དེ་དེ་སྦྲུལ་འཛིན་
~283



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྱི་རྟོག་པའི་ངོ་བོར་ཡོད་ཀྱང་སྤྱིར་མེད་དོ། །འོ་ན་ཐག་ཁྲའི་སྟེང་དུ་སྦྲུལ་མེད་པ་ལྟར། ཆོས་
ཐམས་ཅད་ཀྱང་དེ་ལྟར་དུ་འགྱུར་ཏེ། གོང་དུ་དཔེ་དོན་སྦྱོར་ཚུལ་དེ་འཐད་པའི་ཕྱིར་རོ་སྙམ་
ན། འདི་ནི་དཀའ་བའི་གནས་ཡིན་ཞིང་། ཤེས་དགོས་པ་ཡིན་ཡང་། འདིར་མང་དུ་དོགས་
པས་རྒྱས་པར་མི་འཆད་ལ། ཅུང་ཟད་བརྗོད་ན་སྐྱོན་མེད་དེ། ཐག་ཁྲའི་སྟེང་དུ་སྦྲུལ་མེད་
ཀྱང་དེ་ཡོད་པར་སྣང་བ་ལྟར། ང་སོགས་རང་གི་གདགས་གཞིའི་སྟེང་དུ་རང་ངོས་ནས་མེད་
ཀྱང་ཡོད་པར་སྣང་བ་གཉིས་དཔེ་དོན་མཚུངས་པའི་སྒོ་ནས་ཡིན་གྱི། ཐག་ཁྲའི་སྟེང་དུ་
སྦྲུལ་དང་གདགས་གཞི་ཕུང་སོགས་ཀྱི་སྟེང་དུ་ང་སོགས་ཐ་སྙད་དུ་ཡོད་མེད་མཚུངས་ཞེས་
སྦྱོར་བ་མིན་པའི་ཕྱིར་ཏེ། དེ་གཉིས་ལ་ཐ་སྙད་པའི་ཚད་མས་གནོད་མི་གནོད་ཀྱི་ཁྱད་པར་
ཡོད་པའི་ཕྱིར་ཏེ། ཐག་ཁྲའི་སྟེང་དུ་སྦྲུལ་ཡོད་པ་ལ་ཐ་སྙད་པའི་ཚད་མས་གནོད། གདགས་
གཞི་ཕུང་སོགས་ཀྱི་སྟེང་དུ་ང་སོགས་ཀྱི་ཆོས་ཡོད་པ་ལ་ཐ་སྙད་པའི་ཚད་མས་མི་གནོད་
པའི་ཕྱིར་ཏེ། དང་པོ་དེ་ལྟར་ཡོད་པ་ནི་འཇིག་རྟེན་པའི་ཐ་སྙད་དམ་གྲགས་པ་དོན་མཐུན་
ལ་མེད། ཕྱི་མ་དེ་ལྟར་ཡོད་པ་ནི་འཇིག་རྟེན་པའི་ཐ་སྙད་དོན་མཐུན་ལ་གྲགས་པའི་ཕྱིར།
འཇིག་རྟེན་པས་ཡོད་པར་ཁས་ལེན་ན་ཡོད་པ་དང༌། མེད་པར་ཁས་ལེན་ན་མེད་པས་མི་
ཁྱབ་ཀྱང་། ཡོད་མེད་ནི་འཇིག་རྟེན་གྱི་ཐ་སྙད་དང་གྲགས་པ་དོན་མཐུན་ལ་བལྟོས་ནས་
འཇོག་པ་ཡིན་ཏེ། མགོན་པོ་ཀླུ་སྒྲུབ་ཀྱིས། སངས་རྒྱས་འཇིག་རྟེན་བསྙད་དབང་གིས། །
གསུངས་ཀྱི་ཡང་དག་དབང་གིས་མིན། །ཞེས་དང་། ཟླ་བས་ཀྱང་། འཇིག་རྟེན་རབ་ཏུ་
གྲགས་པར་ཡོད་ཇི་བཞིན། །ཞེས་གསུངས་པའི་ཕྱིར་རོ། །སངས་རྒྱས་ཀྱིས་ཐ་སྙད་ཀྱི་རྣམ་
གཞག་འཇིག་རྟེན་པ་དང་མཐུན་པར་མཛད་ཀྱང་འཇིག་རྟེན་པས་དེ་དག་རང་བཞིན་གྱིས་
ཡོད་པར་འདོད་པས། སངས་རྒྱས་ཀྱིས་ནི་དེ་དག་རང་བཞིན་མེད་པར་བསྟན་པ་ལ་རྩོད་
པ་ཡིན་ཏེ། སྡུད་པ་ལས། སེམས་ཅན་རྣམས་ནི་གནས་ལ་དགའ་ཞིང་ཡུལ་རྣམས་འདོད། །
284ལ



ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ།
འཛིན་ལ་གནས་ཤིང་མི་མཁས་བླུན་རྨོངས་མུན་པ་བཞིན། །ཐོབ་པར་བྱ་བའི་ཆོས་ནི་
གནས་མེད་འཛིན་མེད་དེ། །དེས་ན་འཇིག་རྟེན་དག་དང་རྩོད་པ་འབྱུང་བ་ཡིན། །ཞེས་
དང་
། དཀོན་མཆོག་བརྩེགས་པ་ལས་ཀྱང་། འོད་སྲུང་འཇིག་རྟེན་ང་དང་རྩོད་ཀྱི། །ང་ནི་
འཇིག་རྟེན་དང་མི་རྩོད་དོ། །ཞེས་གསུངས་པའི་ཕྱིར་རོ། །
འཇིག་རྟེན་པའི་ཐ་སྙད་དོན་མཐུན་ནི། འཇིག་རྟེན་རང་ག་བའི་ཐ་སྙད་ཙམ་ལ་མི་
བྱེད་ཀྱི། སྐྱེ་འཕགས་རྣམས་ལ་ཡོད་པའི་ཐ་སྙད་པའི་ཚད་མ་ལ་བྱེད་པ་ཡིན་ནོ། །མདོར་ན།
མདོ་ལས། ཇི་ལྟར་ཡན་ལག་ཚོགས་རྣམས་ལ། །བརྟེན་ནས་ཤིང་རྟར་བརྗོད་པ་ལྟར། །དེ་
བཞིན་ཕུང་པོ་རྣམས་བརྟེན་ནས། །ཀུན་རྫོབ་སེམས་ཅན་ཞེས་བྱའོ། །ཞེས་ཤིང་རྟའི་ཡན་
ལག་རེ་རེ་བ་དང་ཚོགས་པ་ཤིང་རྟ་མ་ཡིན་ཀྱང་། དེ་དག་ལ་བརྟེན་ནས་ཤིང་རྟ་ཐ་སྙད་ཀུན་
རྫོབ་ཏུ་འཐད་པ་ལྟར། ཕུང་པོ་རེ་རེ་བ་དང་ཚོགས་པ་སོགས་ང་མིན་ཀྱང་། དེ་དག་ལ་
བརྟེན་ནས་ཀུན་རྫོབ་ཏུ་འཐད་པའང་རིགས་པས་འགྲུབ་ཅིང་། ཚུལ་དེ་ཆོས་ཐམས་ཅད་ལ་
སྦྱར་ནས། རང་བཞིན་གྱིས་སྟོང་པ་ལ་བྱ་བྱེད་ཀྱི་རྣམ་གཞག་ཐམས་ཅད་ཤིན་ཏུ་འཐད་པའི་
ཚུལ་ལ་ངེས་པ་བརྟན་པོ་བཙལ་བར་བྱ་སྟེ། ཚུལ་དེ་ནི་ངོ་མཚར་རྨད་དུ་བྱུང་བའི་གནས་
ཡིན་པར་མདོ་ལས་གསུངས་ཤིང་། སྔགས་ནས་ཀྱང་གསུངས་ཏེ། འདུས་པའི་རྩ་རྒྱུད་ལེའུ་
བཅོ་ལྔ་པ་ལས། བཅོམ་ལྡན་འདས་འདི་ཅི་ཞིག་ལགས། ཆོས་རྣམས་ངོ་བོ་མེད་པ་ལ་ཆོས་
ཀྱི་དེ་ཉིད་ཀུན་བཤད་པ། །ཨེ་མའོ་ངོ་མཚར་ལས་བྱུང་བ། །ནམ་མཁའ་ལ་ནི་ནམ་མཁའ་
བསྒོམ། །ཞེས་དང་། ལེའུ་གཉིས་པའི་བྱང་ཆུབ་སེམས་འགྲེལ་ལས་མགོན་པོ་ཀླུ་སྒྲུབ་ཀྱིས།
ཆོས་རྣམས་སྟོང་པ་འདི་ཤེས་ནས། །ལས་དང་འབྲས་བུ་བསྟེན་པ་གང་། །ངོ་མཚར་བས་
ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་དང་། རྟེན་འབྲེལ་བསྟོད་
པར་ཡང་། འདི་ཀུན་ངོ་བོས་སྟོང་པ་དང་། །འདི་ལས་འདི་འབྲས་འབྱུང་བ་ཡི། །ངེས་པ་
285



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པོ་ཕན་ཚུན་དུ། །གེགས་མེད་པར་ནི་གྲོགས་བྱེད་པ། །འདི་ལས་ངོ་མཚར་གྱུར་པ་
གང་། །འདི་ལས་རྨད་དུ་བྱུང་བ་གང་། །ཞེས་གསུངས་པའི་ཕྱིར་རོ། །
སྨྲས་པ། རྒྱལ་ཡུམ་ཕ་རོལ་ཕྱིན་རྣམས་ཀྱི། །བརྗོད་བྱའི་གནད་དོན་ཀུན་བསྡུས་པ། །
ཤེར་ཕྱིན་སྙིང་པོར་རབ་གྲགས་པའི། །དགོངས་དོན་གསལ་བྱེད་ཉི་མ་ཤར། །འདི་ནི་རྣམ་
དཔྱོད་དད་ལྡན་པའི། །མཐར་འཛིན་ལྟ་བའི་མུན་སེལ་དང་། །ཟབ་མོའི་དེ་ཉིད་སྟོན་བྱེད་
པའི། །ལེགས་བཤད་ཉི་མ་གཉིས་པའང་ཡིན། །དེ་ཡང་འཕགས་པ་ཀླུ་སྒྲུབ་ཀྱི། །ལུགས་
བཟང་ཇི་བཞིན་འཛིན་མཛད་པ། །བློ་བཟང་རྒྱལ་བ་གཉིས་པ་ཡི། །དགོངས་པའི་དོན་གྱི་
གནད་བསྡུས་བཤད། །ཚུལ་འདིར་འབད་ལས་བདག་གིས་ནི། །རྣམ་དཀར་དགེ་བ་གང་
བསགས་དེས། །ཀུན་གྱི་ཟབ་མོའི་དོན་རྟོགས་ནས། །རྒྱལ་བའི་གོ་འཕང་ཐོབ་གྱུར་ཅིག །
ཅེས་པ་འདི་ནི། དད་དང་རྣམ་དཔྱོད་ལྡན་པའི་གནས་བརྟན་གྲགས་པ་དཔལ་འབྱོར་གྱིས་ནན་ཆེར་བསྐུལ་བ་ལ་
བརྟེན་ནས། ཅོ་ནེའི་མདོ་སྔགས་ཟུང་འབྲེལ་གྱི་བླ་མའི་གོ་སར་གནས་པའི་ཤཱཀྱའི་དགེ་སློང་རིགས་པ་སྨྲ་པ་དོན་གྱི་དབུ་མ་
པར་རློམ་པ་གྲགས་པ་བཤད་སྒྲུབ་ཀྱིས་བསྐུལ་པ་པོའི་ངོ་དང་ཕན་ཡོན་ལ་བསམས་ཏེ་ལྕགས་ཕག་གི་ལོར་གཟིམས་ཁང་
ཉིད་ནས་སྦྱར་བའོ། །ཡེ་གེ་པ་ནི་དད་སྟོབས་ལྡན་པའི་གནས་བརྟན་ཀུན་དགའ་རིན་ཆེན་ནོ།། །།
286



བྱ། །ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
ཅེས་བྱ་བ་བཞུགས་སོ། །
དགེ་འདུན་རིན་ཆེན།
ན་མོ་ཤཱཀྱ་མུ་ན་ཡེ། སྟོང་དང་རྟེན་འབྱུང་གཉིས་སུ་མེད་གསུངས་པའི། །སྟོན་པ་
བདེ་བར་གཤེགས་ལ་ཕྱག་ནས། །རྒྱལ་བའི་ཡུམ་གྱུར་ཤེས་རབ་ཕར་ཕྱིན་མའི། །སྙིང་པོའི་
ཡང་སྙིང་མདོ་ཙམ་བཤད་པར་བྱ། །ཞེས་སྐབས་ཀྱི་གླེང་བསླང་ནས། འདི་འཆད་པ་ལ་
བསྡུས་པའི་དོན་གསུམ། མཚན་དོན། གཞུང་དོན། མཇུག་དོན་ནོ། །དང་པོ་ནི། རྒྱ་གར་
འཕགས་པའི་ཡུལ་གྱི་སྐད་རིགས་ཆེན་པོ་བཞི་ལས་མཆོག་ཏུ་གྱུར་པ་སཾ་སྐྲྀ་ཏ་ལེགས་སྦྱར་
ལྷའི་སྐད་དུ། སྙིང་པོ་འདིའི་མཚན་ལ། བྷ་ག་ཝ་ཏི་པྲ་ཛྙཱ་པཱ་ར་མི་ཏ་ཧྲི་ད་ཡ་ཞེས་བྱུང་། དེ་
ཉིད་བོད་དབུས་གཙང་དམ་པའི་ཆོས་དང་མཐུན་པའི་སྐད་དུ། བཅོམ་ལྡན་འདས་མ་ཤེས་
རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱུང་། དེ་གཉིས་ཐར་སོར་བྱས་ན། བྷ་ག་ཝ་ཏི་ནི་
བཅོམ་ལྡན་འདས་མ། པྲ་ཛྷཱ་ནི་ཤེས་རབ། པཱ་ར་མི་ཏ་ནི་ཕ་རོལ་ཏུ་ཕྱིན་པ། ཧྲི་ད་ཡ་ནི་སྙིང་
པོའོ། །མཚན་དོན་ཅུང་ཟད་བཀྲལ་ན། སྤང་བྱ་བདུད་བཞི་བཅོམ་ཞིང་རྟོགས་བྱ་ལེགས་
པའི་ཡོན་ཏན་དང་ལྡན་པས་སྲིད་ཞིའི་མཐའ་ལས་འདས་པའོ། །ཏི་ཞེས་པ་མོ་རྟགས་སྦྱར་
ལ287ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བས་ཡུམ་གྱི་སྒྲའོ། །ཤེས་རབ་ནི་རྣམ་ཀུན་མཆོག་ལྡན་གྱི་དབྱིངས་སམ་ཆོས་ཉིད་སྟོང་པ་
ཉིད་ཡིན་ལ། ཕ་རོལ་ཏུ་ཕྱིན་པ་ནི་གང་འཁོར་བའི་ཕ་རོལ་རྣམ་པ་ཐམས་ཅད་མཁྱེན་པའི་
གོ་འཕངེས་སམ་དབྱིངས་དང་ཡེ་ཤེས་གཉིས་སུ་མེད་པའི་ས་ལ་ཕྱིན་པ་སྟེ། ཕྱོགས་གླང་
གིས། ཤེས་རབ་ཕ་རོལ་ཕྱི ན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །ཞེས་སོ། །
སྙིང་པོ་ནི་ཟབ་པ་ཡུམ་རྒྱས་འབྲིང་བསྡུས་གསུམ་གྱི་ཉིང་ཁུ་ལྟ་བུ་ཡིན་པས་ན་སྙིང་པོའོ།
འགྱུར་ཕྱག་གི་དབང་དུ་བྱས་ཏེ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་
ཕྱག་འཚལ་ལོ། །ཞེས་པ་ལོ་ཙཱ་བས་འདོད་ལྷའི་འགྱུར་ཕྱག་མཛད་པའོ། །
གཉིས་པ་གཞུང་དོན་བཤད་པ་ལ་གསུམ། ཐོག་མར་གླེང་གཞི་རྗེས་སུ་གནང་བའི་
བཀས་མདོར་བསྟན་པ། བར་དུ་གླེང་བསླང་དངོས་བྱིན་གྱིས་རླབས་པའི་བཀས་རྒྱས་པར་
བཤད་པ། མཐར་མར་གྲུབ་དོན་ཞལ་ནས་གསུངས་པའི་བཀས་མཇུག་སྡུད་བསྟན་པའོ། །
དང་པོ་ནི། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ།
བྱ་རྒོད་ཕུང་པོའི་རི་ལ། དགེ་སློང་གི་དགེ་འདུན་ཆེན་པོ་དང་། བྱང་ཆུབ་སེམས་དཔའི་དགེ་
འདུན་ཆེན་པོ་དང་ཐབས་གཅིག་ཏུ་བཞུགས་ཏེ། ཞེས་པ་སྟེ། དེ་ཡང་གླེང་གཞི་ཕུན་སུམ་
ཚོགས་པ་ལྔའི་སྒོ་ནས་འཆད་པ་སྟེ། འདི་སྐད་བདག་གིས་ཐོས་པ་དུས་གཅིག་ན། ཞེས་པ་
དུས་ཕུན་སུམ་ཚོགས་པར་བསྟན་པ་སྟེ། འདི་ལ་སྡུད་པ་པོ་འོད་སྲུང་ཆེན་པོས་འདི་སྐད་དུ་
ཐོས་ཞེས་ཅལ་སྒྲོག་ཙམ་མ་ཡིན་པར་མངོན་སུམ་དུ་ཐོས་པར་བསྟན། བདག་གིས་ཐོས་
ཞེས་གཞན་ལས་བརྒྱུད་དེ་མ་ཡིན་པར་སྟོན་པ་ཉིད་ཀྱི་བདག་རྐྱེན་ལས་དངོས་སུ་ཐོས་པར་
བསྟན། དུས་གཅིག་ན་ཐོས་ཞེས་དུས་སྐད་ཅིག་གཅིག་ལ་ཁོང་དུ་ཆུད་པར་སྟོན་པས་སྡུད་
པ་པོ་ཤེས་རབ་ཆེ་བར་བསྟན། ཡང་དུས་གཅིག་ན་ཆོས་འདི་ཐོས་དུས་གཞན་ཡང་ཐོས་
པར་སྟོན་པས་སྡུད་པ་པོ་ཐོས་པ་ཆེ་བར་བསྟན། ཡང་དུས་གཅིག་ན་ཆོས་འདི་འབྱུང་གིས་
ལ288–



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
གཞན་དུ་མི་འབྱུང་བར་སྟོན་པ་ཆོས་འདི་ཐོས་པར་དཀའ་བའང་བསྟན་ཏོ། །འོ་ན་སྟོན་པ་
ལས་གང་ཐོས་ཤེ་ན། བཅོམ་ལྡན་འདས་ཞེས་སྨོས་པས་སྟོན་པ་ཕུན་སུམ་ཚོགས་པར་
བསྟན་པ་སྟེ། དེ་ཡང་ཤཱཀྱའི་རྒྱལ་རིགས་སུ་འཁྲུངས་ཤིང་རྒྱལ་སྲིད་རྩྭ་བཞིན་དོར་ནས་
མངོན་པར་སངས་རྒྱས་པ་དེ་ལས་ཐོས་སོ། །གནས་གང་དུ་ཐོས་ཤེ་ན། རྒྱལ་པོའི་ཁབ་བྱ་
རྒོད་ཕུང་པོའི་རི་ལ་ཞེས་གནས་ཕུན་སུམ་ཚོགས་པར་བསྟན་པ་སྟེ། དེ་ཡང་ཁྱིམ་པ་དང་
རབ་བྱུང་ཐུན་མོང་གི་གནས་རྒྱལ་པོའི་ཁབ་དང་། རབ་ཏུ་བྱུང་བ་འབའ་ཞིག་གི་གནས་
རྒྱལ་པོའི་ཁབ་ཀྱི་ཤར་ཕྱོགས་བྱ་རྒོད་ཕུང་པོའི་རི་ལ་ཐོས་པའོ། །འཁོར་གང་དང་ལྷན་ཅིག་
ཐོས་ཤེ་ན། དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་
པོ་དང་ཐབས་གཅིག་ཏུ་བཞུགས་ཏེ། ཞེས་འཁོར་ཕུན་སུམ་ཚོགས་པར་བསྟན་པ་སྟེ། དེ་
ཡང་ཐེག་པ་ཐུན་མོང་བའི་འཁོར་ཉན་ཐོས་ཀྱི་དགེ་འདུན་དང་། ཐེག་ཆེན་ཐུན་མོང་མ་ཡིན་
པའི་འཁོར་བྱང་ཆུབ་སེམས་དཔའ་ཆེན་པོ་རྣམས་དང་ཐབས་གཅིག་ཏུ་ཐོས་པའོ། །འོ་ན་
ཉན་ཐོས་ཀྱི་ཆོས་འདི་མཉན་པར་མི་འོས་སོ་ཞེ་ན། ཐེག་ཆེན་ལ་སྐུར་བའི་ཉན་ཐོས་སེན་དྷ་
བ་ལྟ་བུ་མ་གཏོགས་གཞན་ཉན་ཐོས་ཀྱི་བྱང་ཆུབ་ཐོབ་པར་འདོད་པས་ཀྱང་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་བསླབ་པར་བྱའོ་ཞེས་གསུངས་པས་ཤེས་ནུས་སོ། །ཆོས་གང་ཞིག་ཐོས་
ཤེ་ན། ཡུམ་རྒྱས་འབྲིང་བསྡུས་གསུམ་གྱི་སྙིང་པོ་ལས་ཀྱང་སྙིང་པོར་གྱུར་པ་འདི་སྟོན་པས་
སྤྱན་རས་གཟིགས་དང་ཤཱ་རིའི་བུ་བྱིན་གྱིས་བརླབས་པའི་བདག་རྐྱེན་ལས་ཐོས་སོ་ཞེས་
ཆོས་ཕུན་སུམ་ཚོགས་པར་བསྟན་པ་སྟེ། དེ་ཡང་འཛམ་བུ་གླིང་གི་ཆུ་ཀླུང་ཇི་སྙེད་པ་ཐམས་
ཅད་ཀླུ་མ་དྲོས་པའི་མཐུ་ཡིན་པར་དཔེ་མཛད་ནས་ཉན་ཐོས་ཆེན་པོ་རྣམས་ཀྱིས་ཆོས་ཅི་
སྟོན་པ་ཐམས་ཅད་རྒྱལ་བའི་བྱིན་རླབས་ཀྱི་མཐུ་ཡིན་པར་གསུངས་ཏེ། སྡུད་པ་ལས།
རྒྱལ་བའི་ཉན་ཐོས་གང་དག་ཇི་སྙེད་ཆོས་སྟོན་དང་། །འཆད་དང་རིགས་པ་དག་དང་ལྡན་
~289ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་བརྗོད་པ་དང་། །མཆོག་འཕགས་བདེ་བ་བྱེད་དང་དེ་ཡི་འབྲས་ཐོབ་པ། །དེ་དག་ཀུན་
ཀྱང་དེ་བཞིན་གཤེགས་པའི་སྐྱེས་བུའི་མཐུ། །ཞེས་སོ། །
གཉིས་པ་བར་དུ་གླེང་བསླང་དངོས་བྱིན་གྱིས་བརླབས་པའི་བཀའ་རྒྱས་པར་བཤད་
པ་ལ་གསུམ། གང་གིས་བྱིན་གྱིས་རློབས་པར་བྱེད་པའི་ཏིང་ངེ་འཛིན། གང་ལ་བྱིན་གྱིས་
བརླབ་པར་བྱ་བའི་གང་ཟག །དྲི་བ་དང་དྲི་ལན་ཇི་ལྟར་མཛད་པའི་ཚུལ་བཤད་པའོ། །དང་
པོ་ནི། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་
འཛིན་ལ་སྙོམས་པར་ཞུགས་སོ། །ཞེས་པ་སྟེ། སྟོན་པ་དང་གནས་དང་འཁོར་གསུམ་
འཛོམས་པ་དུས་དེའི་ཚེ། བཅོམ་ལྡན་འདས་ནི་བཞེད་པ་ཙམ་གྱི་གདུལ་བྱའི་ཡུལ་ལ་ཕྲིན་
ལས་འཇུག་པ་ཡིན་པས། དགོངས་པ་དེས་ཟབ་མོ་སྣང་བའི་ཏིང་ངེ་འཛིན་ལ་ཞུགས་པ་སྟེ།
ཟབ་མོ་ནི་ཡུལ་སྟོང་པ་ཉིད་དང་། སྣང་བ་ནི་ཡུལ་ཅན་གྱི་ཏིང་ངེ་འཛིན་ཡུལ་དང་ཡུལ་ཅན་
གཉིས་སུ་མེད་པ་ཞེས་བྱ་བའི་ཆོས་ཀྱི་རྣམ་གྲངས་ནི་ཏིང་འཛིན་གྱི་སྒོ་འབུམ་ཕྲག །སྙོམས་
པར་ཞུགས་པ་ནི་ཏིང་ངེ་འཛིན་དེ་ལས་མཉམ་པར་བཞག་པའོ། །
གཉིས་པ་ལ་གཉིས། སྤྱན་རས་གཟིགས་ལ་བྱིན་གྱིས་རློབ་ཚུལ་དང་། ཤཱ་རིའི་བུ་ལ་
བྱིན་གྱིས་རློབ་ཚུལ་ལོ། །དང་པོ་ནི། ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་
སྤྱོད་པ་ཉིད་ལ་རྣམ་པར་བལྟ་ཞིང་། ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་
རྣམ་པར་བལྟའོ། །ཞེས་པ་སྟེ། ཡང་དུས་དེའི་ཚེ་སངས་རྒྱས་ཀྱི་བྱིན་རླབས་ཀྱི་མཐུས་བྱང་
ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཀྱང་ཤེས་རབ་
ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཆོས་ཀྱི་དབྱིངས་ཀྱི་རང་བཞིན་དེ་ཁོ་ན་ཉིད་ལ་
བལྟས་པས་སྟོང་པ་ཉིད་ཀྱི་དོན་ཅིག་ཆར་དུ་རྟོགས་ཏེ་ཆོས་ཐམས་ཅད་རབ་ཏུ་མི་གནས་པ་
290ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
རང་བཞིན་གྱིས་སྟོང་པའི་རྣམ་པར་བལྟ་བ་སྟེ། སྡུད་པ་ལས། ཆོས་རྣམས་རང་བཞིན་མེད་
པར་ཡོངས་སུ་ཤེས་གྱུར་པ། །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་སོ། །
དེར་མ་ཟད་གཟུགས་ལ་སོགས་པའི་ཕུང་པོ་ལྔ་པོ་དེ་དག་ལ་ཡང་རང་རང་གི་ངོ་བོ་རང་
བཞིན་གྱིས་སྟོང་པའི་རྣམ་པར་ལྟ་བའི་མཐུ་ཐོབ་སྟེ་དྲིས་པའི་ལན་སྟོན་ནུས་པར་བྱིན་གྱིས་
བརླབས་པའོ། །
གཉིས་པ་ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་
ཅེས་སྨྲས་སོ། །ཞེས་པ་སྟེ། དེ་ནས་སངས་རྒྱས་ཀྱི་ཏིང་ངེ་འཛིན་གྱི་མཐུས། ཚེ་དང་ལྡན་པ་
ཤཱ་རིའི་བུས་ཀྱང་འཕགས་པ་སྤྱན་རས་གཟིགས་ཀྱིས་དེ་ལྟར་བལྟ་བར་ཤེས་ནས་ཤེས་རབ་
ཀྱི་ཕ་རོལ་ཏུ་ཕྱིན་པའི་ལྟ་སྒོམ་ཟབ་མོའི་སྤྱོད་པ་ཞིབ་མོར་དྲི་བར་འདོད་པའི་བློ་སྐྱེས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
བལྟས་ཏེ་འདི་སྐད་ཅེས་དྲི་བའི་ཚིག་སྨྲས་པ་ཡིན་གྱིས། གཞན་དུ་ན་ཉན་ཐོས་དག་གིས་
བྱང་ཆུབ་སེམས་དཔའི་གནས་སྐབས་གཞལ་བར་མི་ནུས་ཏེ། སྡུད་པ་ལས། མངོན་སུམ་
བྱས་ནས་བསླབས་པ་ཇི་བཞིན་སྟོན་བྱེད་དེ། །སངས་རྒྱས་མཐུས་བྱེད་རང་གི་སྟོབས་ཀྱི་
མཐུས་མ་ཡིན། །ཞེས་སོ། །
གསུམ་པ་དྲི་བ་དང་དྲི་ལན་ཇི་ལྟར་མཛད་པའི་ཚུལ་བཤད་པ་ལ་གཉིས། དྲི་བ་
མདོར་བསྟན་པ་དང་ཡང་ལན་རྒྱས་པ་བཤད་པའོ། །དང་པོ་ནི། རིགས་ཀྱི་བུའམ་རིགས་
ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་
ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་ཞེས་དྲིས་པའོ། །
གཉིས་པ་ཡང་ལན་རྒྱས་པར་བཤད་པ་ལ་བཞི། ལྟ་བའི་ངོ་བོ། སྒོམ་པའི་གནད།
~291ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འབྲས་བུའི་ས། སྤྱོད་པའི་གསེང་ལམ་བཤད་པའོ། །དང་པོ་ལ་གསུམ། ངོ་བོ་སྟོང་པ་ཉིད།
རྒྱུ་མཚན་མ་མེད་པ། འབྲས་བུ་སྨོན་པ་མེད་པའོ། །དང་པོ་ལ་གཉིས། ངོ་བོ་མདོར་བསྟན་
པ་དང་། དབྱེ་བ་རྒྱས་པ་བཤད་པའོ། །དང་པོ་ནི། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིག་དབང་ཕྱུག་གིས་ཚེ་དང་ལྡན་པ་ཤཱ་ར་དྭ་ཏིའི་བུ་ལ་འདི་
སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ།
ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ། །ཞེས་པ་
སྟེ། དེ་ལ་ཤཱ་ར་དྭ་ཏི་ནི་རིགས་ཀྱི་མིང་དང་། ཤཱ་རི་ཀ་ནི་མའི་མིང་དང་དེའི་བུ་ཡིན་པས་ཤྭ་
རིའི་བུ་ཞེས་མིང་ནས་བོད་པའི་ཚིག་སྔོན་ཏུ་བཏང་ནས། བླ་ན་མེད་པའི་བྱང་ཆུབ་ཏུ་སེམས་
བསྐྱེད་པའི་ཐེག་པ་ཆེན་པོའི་རིགས་ཀྱི་བུའམ་རིགས་ཀྱི་བུ་མོ་གང་ཅི་ཡང་རུང་བས་མ་ཡིན་
པར་ཆོས་དང་དད་པའི་རྗེས་སུ་འབྲངས་པའི་ལམ་གྱི་ས་པ་གང་ལ་ལ་དག་གིསཤེས་རབ་
ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཚུལ་བཞིན་དུ་སྤྱད་པར་འདོད་པ་དེས་ཆོས་ཐམས་
ཅད་རང་ངོ་ནས་སྟོང་པའི་ཚུལ་ཆོས་རབ་རྣམ་པར་འབྱེད་པའི་བློ་གྲོས་ཀྱིས་འདི་ལྟར་ཆོས་
ཐམས་ཅད་རབ་ཏུ་མི་གནས་པར་སྟོང་པའི་རྣམ་པར་བལྟ་བར་བྱ་སྟེ། ཀླུ་ཡི་རྒྱལ་པོས་ཞུས་
པོ་ལས། སྔོན་མཐའ་སྟོང་ཞིང་ཕྱི་མའི་མཐའ་ཡང་སྟོང་། །སྐྱེ་དང་འཇིགས་དང་གནས་པའི་
དངོས་པོ་སྟོང་། །འདིར་ནི་དངོས་པོ་མེད་ཅིང་དངོས་མེད་མིན། །གང་ཕྱིར་ཆོས་རྣམས་ངོ་
བོ་ཉིད་ཀྱིས་སྟོང་། །ཞེས་སོ། །དེར་མ་ཟད་གཟུགས་ལ་སོགས་པའི་ཕུང་པོ་ལྔ་པོ་དེ་དག་
ཀྱང་རང་བཞིན་གྱིས་སྟོང་པར་རྣམ་པར་སོ་སོར་རྟོག་པའི་ཤེས་རབ་ཀྱི་ཡང་དག་པར་རྗེས་
སུ་བལྟའོ། །ཡང་དག་པར་ཇི་ལྟར་བལྟ་ཞེ་ན། དེ་ཡང་ཕུང་པོ་ནི་དུ་མ་སྤུངས་པའི་བརྡ་དང་།
གྲངས་ལྔར་ངེས་ཤིང་ཐ་སྙད་དུ་དམིགས་སུ་རུང་བ་ཡོད་ཀྱང་
། སྔར་དམིགས་སུ་རུང་བ་དེ་
292ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
ཕྱིས་རྐྱེན་གྱིས་གཞིག་པ་ལྟ་བུའི་ཟད་སྟོང་ཙམ་མ་ཡིན་པར་ཕུང་པོ་རང་རང་གི་ངོ་བོ་ཡེ་
ནས་སྟོང་པར་ཤེས་ན་ཕུང་པོ་དེ་དག་གི་རང་བཞིན་ཡང་དེ་ཡིན་ཏེ། འཇུག་པར། གང་ཕྱིར་
དེ་ཡི་རང་བཞིན་དེ། །ཡིན་ཕྱིར་གཟུགས་ནི་གཟུགས་ཀྱིས་སྟོང་། །ཞེས་སོ། །དེས་མཚོན་
ཏེ་ཕྱིའི་ཆོས་ཐམས་ཅད་རབ་ཏུ་མི་གནས་པར་བལྟ་བར་བྱ་སྟེ། དེ་ཡང་མེས་བུད་ཤིང་ཐལ་
བ་བཏང་བ་ལྟ་བུ་མ་ཡིན་པར། ཆོས་ཐམས་ཅད་གཟོད་མ་ནས་ཞི་བ་ཆོས་ཉིད་ཀྱི་རང་
བཞིན་ཡིན་པས་གཞི་ལ་ཇི་ལྟར་གནས་པ་དེ་ལམ་དུ་ཁྱེར་ནས་འབྲས་བུ་ཇི་ལྟ་བར་མངོན་
དུ་གྱུར་ནས་གཞི་འབྲས་དབྱེར་མེད་དམ་འཁོར་འདས་དབྱེར་མེད་དུ་སོང་ནས་སངས་རྒྱས་
ཐོབ་པ་སྟེ། སྡུད་པ་ལས། མཁས་པ་འཇིག་རྟེན་གནས་སམ་མྱ་ངན་འདས་ཀྱང་རུང་། །
ཆོས་ཉིད་སྐྱོན་མེད་ཆོས་རྣམས་སྟོང་པའི་རང་བཞིན་ཏེ། །བྱང་ཆུབ་སེམས་དཔས་དེ་བཞིན་
ཉིད་འདི་རྗེས་སུ་རྟོགས། །དེ་ཕྱིར་དེ་བཞིན་གཤེགས་ཞེས་སངས་རྒྱས་མཚན་གསོལ་ཏོ། །
ཞེས་སོ། །
གཉིས་པ་དབྱེ་བ་རྒྱས་པར་བཤད་པ་ལ་གཉིས། ཕུང་པོའི་དེ་ཉིད་བཞིར་དབྱེ་བ་
དང་། ཆོས་ཀྱི་རང་བཞིན་བརྒྱད་དུ་དབྱེ་བའོ། །དང་པོ་ནི། གཟུགས་སྟོང་པའོ། །སྟོང་པ་
ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་
གཟུགས་གཞན་མ་ཡིན་ནོ། །ཞེས་པ་སྟེ། གཟུགས་སྟོང་པ་ནི། ཆུ་ཟླའི་དཔེས་མཚོན་ནས་
ཤེས་པར་བྱ་སྟེ། ཆུ་ཟླ་སྣང་དུས་ནས་དཔག་ཚད་ལྔ་བཅུ་པའི་ཟླ་བ་དངོས་མིན་པ་ལྟར།
གཟུགས་སྣང་དུས་ཉིད་ནས་གཟུགས་རང་གི་ངོ་བོས་མ་གྲུབ་པར་སྟོང་བཞིན་དུ་སྣང་བ་
གཟུགས་བརྙན་དང་འདྲ་བ་འདི་ནི་གཟུགས་སྟོང་པའོ་ཞེས་པའི་དོན་ཏོ། །ཏིང་ངེ་འཛིན་
རྒྱལ་པོ་ལས། ཇི་ལྟར་རྫིང་བུ་དྭངས་མའི་ཆུ་ནང་དུ། །ཟླ་གཟུགས་སྣང་ཡང་ཟླ་བ་དངོས་
མིན་ཏེ། །ཆུ་ཟླ་སྟོང་པ་གསོག་སྟེ་བཟུང་དུ་མེད། །ཆོས་རྣམས་ཐམས་ཅད་དེ་བཞིན་ཤེས་པར་
༤293



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྱིས། །ཞེས་སོ། །སྟོང་པ་ཉིད་གཟུགས་སུ་སྣང་བ་ནི། གཟུགས་བརྙན་གྱི་དཔེས་མཚོན་
པར་བྱ་སྟེ། མེ་ལོང་ཤིན་ཏུ་དག་པ་ལ་གཟུགས་མེད་བཞིན་དུ་རྐྱེན་གྱི་ངོ་ན་གཟུགས་བརྙན་
འགོག་མེད་དུ་སྣང་བ་ལྟར། གནས་ཚུལ་ལ་གཟུགས་ཀྱི་ངོ་བོ་སྟོང་ཡང་སྣང་ཚུལ་ལ་
གོཟུགས་སྣང་སྟོང་པའི་རང་བཞིན་འགོག་མེད་དུ་སྣང་བ་འདི་ནི་སྟོང་པ་ཉིད་གཟུགས་སོ་
ཞེས་པའི་དོན་ཏེ། ལྗོན་པས་ཞུས་པ་ལས། མེ་ལོང་ཤིན་ཏུ་ཡོངས་དག་ལ། །ཇི་ལྟར་རང་
བཞིན་མེད་པ་ཡི། །གཟུགས་བརྙན་སྣང་བ་དེ་བཞིན་དུ། །ལྗོན་པ་ཆོས་རྣམས་ཤེས་པར་
གྱིས། །ཞེས་སོ། །ཡང་གཟུགས་སུ་སྣང་བ་དེ་རང་སྟོང་པ་ཡིན་གྱིས། དེ་ལས་ལོགས་སུ་
གཟུགས་ཀྱི་སྟོང་པ་བཙལ་དུ་མེད་པ་འདི་ནི་གཟུགས་ལས་སྟོང་པ་ཉིད་གཞན་མ་ཡིན་པའོ། །
འོ་ན་གཞན་མ་ཡིན་ན་གཅིག་ཏུ་འགྱུར་རོ་ཞེ་ན། གཅིག་མ་ཡིན་ཏེ་ཡིན་ན་སྟོང་པ་བཞིན་དུ་
གཟུགས་ཀྱང་མི་མཐོང་བར་ཐལ་བ་དང་། ཡང་ན་གཟུགས་བཞིན་དུ་སྟོང་པ་ཡང་མཐོང་
དགོས་པར་ཐལ་བའི་ཕྱིར་རོ། །འོ་ན་གཅིག་མ་ཡིན་ན་གཞན་ཡིན་པར་འགྱུར་རོ་ཞེ་ན།
སྟོང་པ་ཉིད་ལས་ཀྱང་གཟུགས་གཞན་མ་ཡིན་ཏེ། ཡིན་ན་དེ་ལ་འདུས་བྱས་ཀྱི་མཚན་ཉིད་
སྐྱེ་འཇིག་སོགས་མེད་པར་རྟག་པར་ཐལ་བའི་ཕྱིར་གཅིག་དང་ཐ་དད་ལས་འདས་པ་སྟེ།
ཡེ་ཤེས་སྣང་བ་རྒྱན་གྱི་མདོ་ལས། འདུ་བྱེད་ཁམས་དང་དོན་དམ་མཚན་ཉིད་ནི། །གཅིག་
དང་ཐ་དད་བྲལ་བའི་མཚན་ཉིད་ཡིན། །གཅིག་དང་ཐ་དད་དུ་ཡང་གང་རྟོག་པ། །དེ་དག་
ཚུལ་བཞིན་མ་ཡིན་ལྟ་ལ་ཞུགས། །ཞེས་སོ། །དེར་མ་ཟད་སྣང་སྟོང་ཟུང་དུ་འཇུག་པའི་དོན་
གྱིས་རྟག་ཆད་ལས་འདས་པ་ཡང་ཡིན་ཏེ། གཟུགས་སྟོང་པ་ཡིན་པའི་གནད་ཀྱིས་རྟག་
པའི་མཐའ་ལས་འདས་པ་དང་སྟོང་པ་ཉིད་གཟུགས་སུ་སྣང་བའི་གནད་ཀྱིས་ཆད་པའི་
མཐའ་ལས་འདས་པ་ཡིན་ནོ། །དེ་ལྟར་མ་ཡིན་པར་གཅིག་དང་ཐ་དད་གང་རུང་ཞིག་ཏུ་
གྲུབ་པར་ཁས་བླངས་ན་རྟག་ཆད་ལས་འདའ་བ་ཡང་མི་སྲིད་དེ། སློབ་དཔོན་གྱིས། གང་
294ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
དང་རང་བཞིན་གྱི་ཡོད་ན། །དེ་ནི་མེད་པ་མིན་པས་རྟག །སྔོན་བྱུང་ད་ལྟ་མེད་ཅེས་པ། །
དེས་ན་ཆད་པར་ཐལ་བར་འགྱུར། །ཞེས་སོ། །དེ་བཞིན་དུ་ཚོར་བ་དང་། འདུ་ཤེས་དང་།
འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །ཞེས་པ་སྟེ། སྟོང་ཉིད་བཞི་སྦྱོར་
གཟུགས་ལ་སྦྱར་བ་དེ་བཞིན་དུ། ཉམས་སུ་མྱོང་བའི་ཚོར་བ་དང་། མཚན་མར་འཛིན་པའི་
འདུ་ཤེས་དང་། ཡིད་ལ་མངོན་པར་སེམས་པའི་འདུ་བྱེད་དང་། ཡུལ་གྱི་རྣམ་པ་རིག་ཅིང་
ཤེས་པའི་རྣམ་ཤེས་རྣམས་ནི་སྟོང་པའོ། །སྟོང་པ་ཉིད་ནི་དེ་རྣམས་སོ། །དེ་རྣམས་ལས་སྟོང་པ་
ཉིད་གཞན་མ་ཡིན། སྟོང་པ་ཉིད་ལས་ཀྱང་དེ་རྣམས་གཞན་མ་ཡིན་ནོ་ཞེས་སྦྱར་བ་ཐམ
ཅད་སྟོང་པ་ཉིད་དུ་བལྟ་བར་བྱ་སྟེ། དེ་སྐད་དུ་ཡང་སྡུད་པ་ལས། གང་འདིར་ཕུང་པོ་ལྔ་དང་
སྒྱུ་མ་འདྲར་ཤེས་ཤིང་། །སྒྱུ་མ་གཞན་དང་ཕུང་པོ་གཞན་དུ་མ་སྤྱོད་པར། །སྣ་ཚོགས་འདུ་ཤེས་
བྲལ་ཞིང་ཉེ་བར་ཞིང་སྤྱོད་པ། །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་
སོ། །
གཉིས་པ་ནི། ཤཱ་རིའི་བུ། དེ་ལྟར་ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་
པ། མ་སྐྱེས་པ། མ་འགག་པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ།
གང་བ་མེད་པའོ། །ཞེས་པ་སྟེ། ཕུང་པོ་ལྔ་པོ་རང་བཞིན་གྱིས་སྟོང་པ་དེ་ལྟར་ཆོས་ཐམས་
ཅད་ཀྱང་རང་བཞིན་གྱིས་སྟོང་པ་སྤྲོས་བྲལ་ནམ་མཁའ་ལྟ་བུའི་ཚུལ་དུ་བལྟ་བར་བྱ་སྟེ། ཟླ་
བ་སྒྲོན་མའི་མདོ་ལས། ཆོས་རྣམས་འདིར་ནི་ནམ་མཁའ་ལྟ་བུ་སྟེ། །གང་ཡང་མི་སྐྱེ་ཅི་ཡང་
མི་འཆི་ཞིང་། །འགྲོ་བ་སྐྱེ་ཞིང་འཆི་བར་སྣང་བ་ནི། །རྨི་ལམ་འདྲ་ཞིང་ངོ་བོ་ཉིད་ཀྱིས་སྟོང་། །
ཞེས་སོ། །མཚན་ཉིད་མེད་པ་ནི། མི་རྟག་པ་ལ་སོགས་པ་སྤྱིའི་མཚན་ཉིད་ཀྱིས་གཟུགས་
རྟག་ཅེས་བརྗོད་ན་མཚན་མར་འགྱུར་བར་མ་ཟད་གཟུགས་མི་རྟག་ཅེས་བརྗོད་ནའང་
མཚན་མར་སྤྱོད་པ་སྟེ། སྡུད་པ་ལས། ཕུང་འདི་སྟོང་ཞེས་རྟོགས་ནའང་བྱང་ཆུབ་སེམས་
ལ295



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དཔའ་དེ། །མཚན་མ་ལ་སྤྱོད་སྐྱེ་མེད་གནས་ལ་དད་མ་ཡིན། །ཞེས་སོ། །གཟུགས་རྟག་
དང་མི་རྟག་སོགས་སྤྱིའི་མཚན་ཉིད་རང་བཞིན་གྱིས་གྲུབ་པར་མེད་པ་མ་ཟད། གཟུགས་
སུ་རུང་བ་སོགས་རང་གི་མཚན་ཉིད་ཀྱང་ངོ་བོ་ཉིད་ཀྱིས་མ་གྲུབ་པས་ཡོད་མེད་ལས་འདས་
པའི་ཕྱིར་མཚན་ཉིད་མེད་པ་ཞེས་བྱ་སྟེ། སྡུད་པ་ལས། ཡོད་དང་མེད་པ་འདི་གཉིས་མེད་
པའི་ཆོས་ཡིན་ཏེ། །བྱང་ཆུབ་སེམས་དཔའ་གང་གིས་འདི་ཤེས་ངེས་པར་འབྱུང་། །ཞེས་སོ། །
མ་སྐྱེས་པ་ནི། བདག་དང་གཞན་དང་གཉིས་ཀ་དང་རྒྱུ་མེད་པ་ལས་མ་སྐྱེས་པས་ན་སྟོང་པ་
སྟེ། ཇོ་བོས། དངོས་པོ་རང་ལས་མི་སྐྱེས་ཤིང་། །གཞན་དང་གཉིས་ཀ་ལས་ཀྱང་མིན།
མེད་པ་ལས་མིན་དེ་ཕྱིར། །ངོ་བོ་ཉིད་ཀྱིས་རང་བཞིན་མེད། །ཅེས་སོ། །དེ་ལྟར་ཡིན་ཡང་
བཅོམ་ལྡན་འདས་ཀྱིས་ཆོས་རྣམས་རྒྱུ་ལས་འབྱུང་བར་གསུངས་ཤིང་རྒྱུ་འབྲས་མི་བསླུ་
བའི་ཕྱིར་རང་རང་གི་རྒྱུ་ལས་སྐྱེའོ་ཞེ་ན། དེ་ཡང་རིགས་པ་མ་ཡིན་ཏེ་སྐྱེས་ཟིན་པ་ནི་སྔར་
ནས་ཡོད་པའི་ཕྱིར་སླར་རྒྱུ་རྐྱེན་ལས་སྐྱེ་བ་དོན་མེད་པར་ཐལ། མ་སྐྱེས་པ་ནི་མེད་པའི་ཕྱིར་
ནམ་ཡང་སྐྱེ་བ་རིགས་པའང་མ་ཡིན་ཏེ། སློབ་དཔོན་གྱིས། ཡོད་ཕྱིར་ཡོད་པ་སྐྱེ་མིན་ཏེ། །
མེད་ཕྱིར་མེད་པའང་སྐྱེ་མ་ཡིན། །ཅེས་སོ། །མི་འགགས་པ་ནི། དུས་གསུམ་དུ་མ་གྲུབ་ཅིང་
མ་སྐྱེས་པ་ནི་སླར་མི་འགོག་པས། གང་མི་སྐྱེ་བ་དེ་ནི་མི་འགགས་པས་སྟོང་སྟེ། སློབ་
དཔོན་གྱིས། ཅི་ཡང་སྐྱེ་བ་མེད་ན་ནི། །ཅི་ཡང་འགགས་པར་མི་འགྱུར་རོ། །ཞེས་སོ།
མ་མེད་པ་དང་དྲི་མ་དང་བྲལ་བ་མེད་པ་ནི། དོན་དམ་བདེན་པའི་དབང་དུ་དྲི་མ་དང་བཅས་
པའི་འཁོར་བའི་ཆོས་མེད་ལ། དྲི་མ་དང་བྲལ་བའི་མྱ་ངན་ལས་འདས་པའི་ཆོས་ཀྱང་མེད་
པ་སྟེ། སློབ་དཔོན་གྱིས། སྲིད་པ་དང་ནི་མྱ་ངན་འདས། །གཉིས་པོ་འདི་ནི་ཡོད་མ་ཡིན།
སྲིད་པ་ཡོངས་སུ་ཤེས་པ་ཉིད། །མྱ་ངན་འདས་ཞེས་བྱ་བར་བརྗོད། །ཅེས་སོ། །བྲི་བ་མེད་
པ་དང་གང་བ་མེད་པ་ནི། དོན་དུ་འཁོར་འདས་གཉིས་སུ་མེད་པའི་དབང་གིས་འཁོར་བའི་
༤296ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
སྐྱོན་ཕར་བསལ་ཏེ་བྲི་བ་མེད་ལ། མྱང་འདས་ཀྱི་ཡོན་ཏན་ཚུར་སྒྲུབ་སྟེ་གང་བའང་མེད་པ་
སྟེ། མི་ཕམ་མགོན་པོས། འདི་ལ་བསལ་བྱ་ཅི་ཡང་མེད། །བཞག་པར་བྱ་བའང་ཅུང་ཟད་
མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །ཅེས་སོ། །དེ་
ལྟར་དམིགས་པ་བཞི་དང་། ཆོས་བརྒྱད་ཀྱི་ཆོས་ཐམས་ཅད་ངོ་བོས་སྟོང་པར་བསྟན་པ་འདི་
ནི་ངོ་བོ་སྟོང་པ་ཉིད་ཀྱི་རྣམ་པར་ཐར་པ་ཞེས་བྱའོ། །
གཉིས་པ་རྒྱུ་མཚན་མ་མེད་པའི་རྣམ་པར་ཐར་པ་བསྟན་པ་ལ་གསུམ། ཕུང་པོ་ལྔ།
སྐྱེས་མཆེད་བཅུ་གཉིས། ཁམས་བཅོ་བརྒྱད་བཅས་མཚན་མ་མེད་པར་བསྟན་པའོ། །དང་
པོ་ནི། ཤཱ་རིའི་བུ། དེ་ལྟ་བས་ན་སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་
མེད། འདུ་བྱེད་མེད། རྣམ་པར་ཤེས་པ་མེད། ཅེས་པ་སྟེ། ཆོས་ཐམས་ཅད་རང་བཞིན་གྱིས་
སྟོང་པ་དེ་ལྟ་བས་ན། སྟོང་པ་ཉིད་ལ་ཁ་དོག་དང་དབྱིབས་ལ་སོགས་པའི་མཚན་མར་
བཟུང་བའི་གཟུགས་མེད། དེ་བཞིན་དུ་བདེ་སྡུག་རང་མཚན་པ་མྱོང་བའི་ཚོར་བ་མེད།
མིང་དོན་ལ་མཚན་མར་འཛིན་པའི་འདུ་ཤེས་མེད། ཡིད་ལ་མངོན་པར་སེམས་པའི་འདུ་
བྱེད་མེད། ཡུལ་དོན་གྱི་རྣམ་པར་རིག་ཅིང་ཤེས་པའི་རྣམ་ཤེས་མེད། འདག་གཞི་དེ་དག་མི་
དམིགས་པས་གདག་ཆོས་ངར་འཛིན་པའི་མཚན་མ་ཡོད་པའི་སྐབས་མི་སྲིད་པ་སྟེ། སྡུད་པ་
ལས། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང་། །འདུ་ཤེས་མཐོང་བ་མེད་
པ་སེམས་པ་མི་མཐོང་ཞིང་། །གང་ལ་རྣམ་པར་ཤེས་དང་སེམས་ཡིད་མཐོང་མེད་པ། །འདི་
ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །ཞེས་སོ། །
གཉིས་པ་ནི། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད།
གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། །ཆོས་མེད་དོ། །ཞེས་པ་སྟེ། སྟོང་
པ་ཉིད་ལ་ལྟ་བར་བྱེད་པའི་མིག་མེད། ཐོས་པའི་རྣ་བ་མེད། སྣོམ་པའི་སྣ་མེད། མྱོང་བའི་
༤297



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྕེ་མེད། རེག་པའི་ལུས་མེད། སེམས་པའི་ཡིད་མེད། མཐོང་བྱའི་གཟུགས་མེད། མཉན་
བྱའི་སྒྲ་མེད། བསྣམ་བྱའི་དྲི་མེད། མྱང་བྱའི་རོ་མེད། རེག་བྱའི་གོས་མེད། བསམ་བྱའི་
ཆོས་མེད་དོ། །ཕྱི་ནང་གི་སྐྱེ་མཆེད་དེ་རྣམས་མཚན་མ་སྐྱེ་བའི་སྒོ་ཡིན་པས་དེ་དག་མེད་
པས་གཉིས་སུ་བཟུང་བའི་མཚན་མ་འབྱུང་བའི་སྐབས་མི་སྲིད་པ་སྟེ། དེ་སྐད་དུ་ཡང་བཅོམ་
ལྡན་འདས་ཀྱིས། ངོ་བོ་གཟུགས་མེད་མཐོང་བ་མེད། །སྒྲ་མེད་ཐོས་པ་པོ་ཡང་མེད། །དྲི་མེད་
སྣོམ་པ་པོ་ཡང་མེད། །རོ་མེད་མྱོང་བ་པོ་ཡང་མེད། །རེག་མེད་རེག་པ་པོ་ཡང་མེད། །
སེམས་མེད་སེམས་ལས་བྱུང་བ་མེད། །ཅེས་སོ། །
གསུམ་པ་ནི། མིག་གི་ཁམས་མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་
ཤེས་པའི་ཁམས་ཀྱི་བར་དུ་མེད་དོ། །ཞེས་པ་སྟེ། ཐོག་མར་མིག་གི་ཁམས་མེད་པ་ནས་
དྲུག་པ་ཡིད་ཀྱི་ཁམས་མེད་ཅེས་པ་ནི། རྟེན་ནང་གི་དབང་པོའི་ཁམས་དྲུག་རང་རང་གི་ངོ་
བོས་སྟོང་པས་མེད་པར་བསྟན་པ་དང་། དམིགས་པ་ཕྱིའི་ཡུལ་གྱི་ཁམས་དྲུག་ཀྱང་རང་
རང་གི་ངོ་བོས་སྟོང་པ་དང་། མིག་གི་རྣམ་པར་ཤེས་པ་མེད་པ་ནས་དྲུག་པ་ཡིད་ཀྱི་རྣམ་པར་
ཤེས་པའི་ཁམས་ཀྱི་བར་དུ་མེད་དོ་ཞེས་པ་ནི། བརྟེན་པ་བར་དབང་པོའི་རྣམ་པར་ཤེས་
པའི་ཁམས་དྲུག་ཀྱང་རང་རང་གི་ངོ་བོས་སྟོང་པས་མེད་པ་ཉིད་དོ། །དེ་ལྟར་ཁམས་བཅོ་
བརྒྱད་པོ་རྣམས་མཚན་མ་སྐྱེས་བྱེད་ཀྱི་རིགས་སམ་འཛིན་པའི་ས་བོན་ལྟ་བུ་ཡིན་ལ། དེ་
དག་མེད་པས་རྒྱུ་མེད་པའི་འབྲས་བུ་མཚན་མ་མི་སྲིད་པར་བསྟན་པ་སྟེ། ཟླ་བས། ཁམས་
བཅོ་བརྒྱད་དང་རེག་དྲུག་དང་། །དེ་ལས་བྱུང་བའི་ཚོར་དྲུག་དང་
། །གཟུགས་ཅན་གཟུགས་
ཅན་མིན་དེ་བཞིན། །འདུས་བྱས་འདུས་མ་བྱས་ཆོས་རྣམས། །ཆོས་དེ་དག་ནི་ཐམས་ཅད་ཀྱི། །
དེ་དག་གིས་དབེན་སྟོང་པ་ཉིད། །ཅེས་སོ། །དེ་ལྟར་ཕུང་པོ་བདག་པོ་ལྟ་བུ་སྐྱེ་མཆེད་ཞིང་ས་
ལྟ་བུ། ཁམས་ས་བོན་ལྟ་བུ། མཚན་མ་མྱུ་གུ་ལྟ་བུ་གང་ཡང་མི་དམིགས་པ་འདི་ནི་རྒྱུ་
ལ298



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
མཚན་མ་མེད་པའི་རྣམ་པར་ཐར་པ་ཞེས་བྱའོ། །
གསུམ་པ་འབྲས་བུ་སྨོན་པ་མེད་པའི་རྣམ་པར་ཐར་པ་བསྟན་པ་ལ་གསུམ། གཞི་
འཁོར་འདས་ཀྱི་རྟེན་འབྲེལ། ལམ་འཕགས་པའི་བདེན་པ་བཞི། འབྲས་བུ་སངས་རྒྱས་ཀྱི་
ཡེ་ཤེས་བཤད་པའོ། །དང་པོ་ནི། མ་རིག་པ་མེད། མ་རིག་པ་ཟད་པ་མེད་པ་ནས་རྒ་ཤི་
མེད། རྒ་ཤི་ཟད་པའི་བར་དུའང་མེད་དོ། །ཞེས་པ་སྟེ། སྟོང་པ་ཉིད་ལ་འཁོར་བའི་རྩ་བ་
གཏི་མུག་མ་རིག་པ་མེད། རྒྱུ་དེ་མེད་པས་དེས་བསྐྱེད་པའི་ལས་འདུ་བྱེད་ལ་སོགས་པ་མེད་
པ་ནས་མཐར་རྒ་ཤིའི་བར་དུ་མེད་དོ། །དེ་ལྟར་ཀུན་ཉོན་ཕྱོགས་ཀྱི་རྟེན་འབྲེལ་ལུགས་འབྱུང་
ཡན་ལག་བཅུ་གཉིས་པོ་རང་རང་གི་ངོ་བོས་སྟོང་པར་ཤེས་པས་མི་འཁོར་ཏེ། སློབ་དཔོན་
གྱིས། འཁོར་བའི་རྩ་བ་འདུ་བྱེད་དེ། །དེ་ཕྱིར་མཁས་རྣམས་འདུ་མི་བྱེད། །དེ་ཕྱིར་མི་
མཁས་པ་རྣམས་འཁོར། །མཁས་པས་དེ་ཉིད་མཐོང་ཕྱིར་རོ། །ཞེས་སོ། །ཡང་མ་རིག་པ་
ཟད་པ་མེད་པ་ནས་རྒ་ཤི་ཟད་པའི་བར་དུ་མེད་པ་ནི། མ་རིག་པ་གཤིས་ལ་མེད་པས་
མཐར་འགག་པའམ་ཟད་པར་འགྱུར་བའང་མེད་དོ། །དེས་རྣམ་བྱང་ཕྱོགས་ཀྱི་རྟེན་འབྲེལ་
ལུགས་ལྡོག་ཀྱང་ངོ་བོས་སྟོང་པས་གསར་དུ་ཟད་པ་མེད་པར་བསྟན་པ་སྟེ། སློབ་དཔོན་
གྱིས། རྒྱུ་ཟད་པ་ལས་ཞི་བ་ནི། །ཟད་ཅེས་བྱ་བ་རྟོག་པ་སྟེ། །རང་བཞིན་གྱིས་ནི་གང་མ་
ཟད། །དེ་ལ་ཟད་ཅེས་ཇི་ལྟར་བརྗོད། །ཅེས་སོ། །
གཉིས་པ་ནི། དེ་བཞིན་དུ་སྡུག་བསྔལ་བ་དང་། ཀུན་འབྱུང་བ་དང་
། འགོག་པ་དང་།
ལམ་མེད། ཅེས་པ་སྟེ། ཀུན་ཉོན་ཕྱོགས་ཀྱི་འབྲས་བུ་སྡུག་བསྔལ་གྱི་བདེན་པ་དང་། རྒྱུ་
ཀུན་འབྱུང་གི་བདེན་པ་དང་། རྣམ་བྱང་ཕྱོགས་ཀྱི་འབྲས་བུ་འགོག་པའི་བདེན་པ་དང་། རྒྱུ་
ལམ་གྱི་བདེན་པ་རྣམས་ཀྱང་རང་རང་གི་ངོ་བོས་མ་གྲུབ་པས་མེད་པ་ཡིན་ལ། གལ་སྟེ་
སྡུག་བསྔལ་རང་བཞིན་གྱིས་གྲུབ་ན་ཀུན་འབྱུང་ལ་ལྟོས་པར་མི་འཐད་པ་དང་། ཀུན་འབྱུང་
.
༤299ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རང་བཞིན་གྱིས་གྲུབ་ན་དེ་ལས་སྡུག་བསྔལ་འབྱུང་བའང་མི་འཐད་པ་དང་། འགོག་པ་རང་
བཞིན་གྱིས་གྲུབ་ན་ལམ་ལ་བརྟེན་མི་རིགས་པ་དང་། ལམ་རང་བཞིན་གྱིས་གྲུབ་ན་དེས་
སྤང་ཆ་འགོག་པའམ་མི་རིགས་པ་སྟེ། སློབ་དཔོན་གྱིས། རང་བཞིན་རྒྱུ་དང་རྐྱེན་དག་ལས། །
འབྱུང་བའང་རིགས་པ་མ་ཡིན་ནོ། །ཞེས་སོ། །དེ་དག་རང་བཞིན་མེད་པའི་རྒྱུ་མཚན་རྒྱུ་
འབྲས་རྟེན་འབྱུང་གི་ངེས་གསང་མཐོང་ན་བདེན་བཞིའི་ཆོས་ཉིད་ཀྱང་མཐོང་བར་འགྱུར་
ཏེ། སློབ་དཔོན་གྱིས། གང་གིས་རྟེན་ཅིང་འབྲེལ་བར་འབྱུང་། །མཐོང་བ་དེ་ནི་སྡུག་བསྔལ་
དང་། །ཀུན་འབྱུང་དང་ནི་འགོག་པ་དང་། །ལམ་ཉིད་དེ་དག་མཐོང་བ་ཡིན། །ཞེས་སོ། །
གསུམ་པ་ནི། ཡེ་ཤེས་མེད། ཐོབ་པ་མེད། མ་ཐོབ་པའང་མེད་དོ། །ཞེས་པ་སྟེ།
མཐར་ཐུག་གི་དོན་ལ་ཤེས་པར་བྱ་བའི་ཡུལ་གྱི་ཆོས་གང་ཡང་མེད་པའི་ཕྱིར་དེ་ལ་ལྟོས་
པའི་ཡུལ་ཅན་གྱི་ཡེ་ཤེས་མེད། ཐོབ་བྱ་སངས་རྒྱས་ཀྱི་གོ་འཕང་ཐོབ་ཅེས་བརྗོད་པའམ
མིང་དང་ཚིག་གིས་བཏགས་པ་ཙམ་མ་གཏོགས་དོན་དུ་མྱང་འདས་ཀྱི་ངོ་བོ་འདུས་མ་བྱས་
པའི་རང་བཞིན་ཡིན་པའི་ཕྱིར་གསར་དུ་ཐོབ་པ་མེད། ཡོན་ཏན་གྱི་རྣམ་པ་ལྷུན་གྲུབ་ཏུ་
གཞི་ལ་གནས་པའི་ཕྱིར་སངས་རྒྱས་ཀྱི་ཆོས་མ་ཐོབ་པའང་མེད་དེ། ཞི་བ་ལྷས། མྱ་ངན་
འདས་དང་མ་འདས་པའང་། །དེ་ཉིད་དུ་ནི་ཁྱད་པར་མེད། །ཐམས་ཅད་ནམ་མཁའ་འདྲ་
བར་ནི། །བདག་འདྲས་ཡོངས་སུ་བཟུང་བར་གྱིས། །ཞེས་སོ། །དེ་ལྟར་གཞི་ལམ་འབྲས་
བུའི་ཆོས་ཐམས་ཅད་དག་ཐོབ་དང་བྲལ་བའི་ཕྱིར་དེ་དག་ཐོབ་པར་བྱའོ་སྙམ་པའི་འདོད་
པ་མེད། དེ་མེད་པས་འབྲས་བུ་ལ་སྨོན་པའི་རེ་བ་མེད་པ་འདི་ནི་རྣམ་པར་ཐར་པའི་སྒོ་སྨོན་
པ་མེད་པ་ཞེས་བྱའོ། །
གཉིས་པ་སྒོམ་པའི་གནད་བཤད་པ་ནི། ཤཱ་རིའི་བུ། དེ་ལྟ་བས་ན་བྱང་ཆུབ་སེམས་
དཔའ་རྣམས་ཐོབ་པ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ཅིང་གནས་ཏེ།
ལ300ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
སེམས་ལ་སྒྲིབ་པ་མེད་པས་སྐྲག་པ་མེད་དེ། ཞེས་པ་སྟེ། དམིགས་པ་ཐམས་ཅད་ཉེ་བར་ཞི་
བ་དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྤྱོད་པ་ལ་གནས་པའི་བྱང་ཆུབ་སེམས་
དཔའ་རྣམས། གཟུགས་ནས་རྣམ་མཁྱེན་གྱི་བར་གྱིས་བསྡུས་པའི་འཁོར་འདས་ཀྱི་ཆོས་
ཐམས་ཅད་སྤང་བ་དང་ཐོབ་པ་གང་ཡང་མེད་པའི་ཕྱིར་ཡོད་མེད་ཀྱི་མཐའ་ལས་འདས་པའོ། །
འོ་ན་ཆོས་གང་ལ་བརྟེན་ཅིང་གནས་པར་བྱ་ཞེ་ན། འཁོར་བ་སྤང་དུ་མེད་ཅིང་མྱང་འདས་
བླང་དུ་མེད་པར་ཡང་དག་པའི་མཐའ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཆོས་
ཀྱི་དབྱིངས་དེ་ཁོ་ན་ཉིད་ལ་ཤེས་དང་ཤེས་བྱ་གཉིས་སུ་མེད་པའི་ཚུལ་དུ་གནས་པའང་སྣང་
བ་མེད་པའི་ཏིང་ངེ་འཛིན་ལ་བརྟེན་ཅིང་གནས་ཏེ་དམིགས་པ་ཐམས་ཅད་ཉེ་བར་ཞི་བ་དེ་
ཉིད་མཉམ་བཞག་ཏུ་བསྒོམ་པར་བྱ་བ་སྟེ། ཞི་བ་ལྷས། གང་ཚེ་དངོས་དང་དངོས་མེད་དག །
བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པས། །དམིགས་པ་མེད་པ་རབ་ཏུ་
ཞི། །ཞེས་སོ། །དེ་ལས་ལངས་པའི་ཚེ་ཡང་སེམས་ལ་མཚན་འཛིན་གྱི་སྒྲིབ་པ་མེད་པས་
ལུས་ངག་གི་འདུ་བྱེད་པ་ཡོད་ཀྱང་། སེམས་འཁོར་གསུམ་དུ་རྟོགས་པ་མེད་པས་སྒྱུ་མའི་
སྐྱེས་བུ་བྱ་བ་བྱེད་པ་ལྟར་སྤྱོད་པ་དེ་ནི་སྒྱུ་མ་ལྟ་བུའི་ཏིང་ངེ་འཛིན་ཐོབ་པ་ཞེས་བྱའོ། །
མཉམ་རྗེས་རེས་མོས་ཀྱིས་སྒོམ་པ་དེས་སྐྱེ་མེད་ཀྱི་དོན་ལ་ཐག་ཆོད་པའི་ཕྱིར་ཟབ་མོའི་
དོན་ལ་སྐྲག་པ་མེད་དེ། སྣང་བ་མེད་པའི་སྤྱོད་ཡུལ་ཆོས་ཀྱི་དབྱིངས་ལ་གནས་ནས་ས་གོང་
ནས་གོང་དུ་འགྲོ་བ་ལ་ཞུམ་པ་མེད་པ་དེ་ནི་དཔའ་བར་འགྲོ་བའི་ཏིང་ངེ་འཛིན་ཐོབ་པ་ཞེས་
བྱའོ། །དེ་ནས་སྒོམ་དང་མ་སྒོམ་གཉིས་ལ་ཁྱད་པར་མེད་པར་སོང་ནས་མཉམ་རྗེས་རིས་སུ་
ཕྱེ་བའི་ཤེས་སྒྲིབ་ཕྲ་མོ་དེ་ཡང་འཇོམས་པར་བྱེད་ནུས་པ་དེ་ནི་རྡོ་རྗེ་ལྟ་བུའི་ཏིང་ངེ་འཛིན་
ཐོབ་པ་ཞེས་བྱའོ། །ཏིང་ངེ་འཛིན་དེ་གསུམ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་
སྤྱོད་པ་རྩལ་རྫོགས་ཏེ་ལམ་དང་འབྲས་བུ་གཉིས་སུ་མེད་པར་གྱུར་པ་སྟེ། སྡུད་པ་ལས། དེ་
ལ301ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་སྤྱོད་ན་བདེ་བར་གཤེགས་པ་རྣམས་ཀྱི་ཤེས་རབ་སྤྱོད། །དེས་ན་སྤྱོད་མེད་སྤྱོད་པ་ཡིན་
པར་རབ་ཤེས་ཕྱིར། །ཆོས་གང་སྤྱོད་པ་དེ་ཡང་དམིགས་པ་མི་འགྱུར་ཏེ། །འདི་ནི་ཤེས་རབ་
ཕ་རོལ་ཕྱིན་མཆོག་སྤྱོད་པ་ཡིན། །ཞེས་སོ། །
གསུམ་པ་འབྲས་བུའི་བཤད་པ་ནི། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་
ལས་འདས་པར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་
ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་པ་སྟེ། ཕྱིན་ཅི་ལོག་ལས་
འདས་པ་ཚོགས་སྦྱོར་དང་
། ཤིན་ཏུ་འདས་པ་མཐོང་བའི་ལམ་དང་། ཡང་དག་པའི་མཐའ་
སྒོམ་པའི་ལམ་གྱིས་རྩལ་རྫོགས་ཏེ་སྲིད་དང་ཞི་བའི་མཐའ་ལས་འདས་ནས་མི་གནས་པའི་
མྱ་ངན་ལས་འདས་པར་ཕྱིན་ཏོ། །དེར་མ་ཟད་དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་། སངས་རྒྱས་སུ་བྱེད་པའི་ཆོས་ཤེས་རབ་ཀྱི་ཕ་རོལ་ཏུ་ཕྱིན་པ་
རྒྱལ་བའི་ཡུལ་འདི་ལ་བརྟེན་ནས་འབྲས་བུ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་སངས་རྒྱས་སོ་ཞེས་གསུངས་ཏེ། སྡུད་པ་ལས། ཕྱོགས་
བཅུའི་འཇིག་རྟེན་ཁམས་ཀྱི་སངས་རྒྱས་ཐམས་ཅད་ཀྱང༌། །ཡུམ་གྱུར་ཤེས་རབ་དམ་པ་
འདི་ལ་དགོངས་པ་མཛད། །དེ་ལྟ་བས་ན་གལ་ཏེ་སངས་རྒྱས་ཡེ་ཤེས་མཆོག །རེག་པར་
འདོད་ན་རྒྱལ་བའི་ཡུམ་འདིར་དད་པར་གྱིས། །ཞེས་སོ། །
བཞི་པ་སྤྱོད་པའི་གསེང་ལམ་བཤད་པ་ལ་གཉིས། འདི་སྔགས་ཀྱི་ལམ་དུ་བསྟན་པ་
དང༌། འདི་ལ་སློབ་པར་གདམས་པའོ། །དང་པོ་ལ་གཉིས། སྔགས་ཀྱི་བྱེད་ལས་བསྟན་པ་
དང་། སྔགས་དོན་བཤད་པའོ། །དང་པོ་ནི། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས། རིག་པ་ཆེན་པོའི་སྔགས། བླ་ན་མེད་པའི་སྔགས། མི་མཉམ་པ་དང་མཉམ་པར་
302ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
བྱེད་པའི་སྔགས། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་རྫུན་པས་
ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཞེས་པ་
སྟེ། ལམ་འདི་ལས་མྱུར་བ་གསང་སྔགས་ལ་ཡང་མེད་པ་རྒྱུ་མཚན་དེ་ལྟ་བས་ན་ཤེས་རབ་
ཀྱི་ཕ་རོལ་ཏུ་ཕྱིན་པའི་སྤྱོད་པ་འདི་སྔགས་ཀྱི་ལམ་དུ་གསུངས་ཏེ། སྔགས་ཀྱི་ངོ་བོ་ནི་རྣམ་
པར་མི་རྟོག་པའི་ཡེ་ཤེས་སོ། །བྱེད་ལས་མ་རིག་པ་གཞི་མེད་དུ་བཟློག་པས་ན་རིག་པ་ཆེན་
པོའི་སྔགས། མྱུར་ལམ་འདིའི་གོང་ན་གཞན་མེད་པས་ན་བླ་ན་མེད་པའི་སྔགས། གང་དང་
ཡང་མི་མཉམ་པ་ནི་སངས་རྒྱས་ཡིན་ལ། དེ་དང་མཉམ་པར་བྱེད་པས་ན་མི་མཉམ་པ་དང་
མཉམ་པར་བྱེད་པའི་སྔགས། འཁོར་བའི་རྩ་བ་གཅོད་པར་བྱེད་པས་ན་སྡུག་བསྔལ་
ཐམས་ཅད་རབ་ཏུ་ཞི་བར་བྱེད་པའི་སྔགས། འདོད་དོན་སྒྲུབ་པ་ལ་མི་བསླུ་བའམ་མི་རྫུན་
པས་ན་ཆོས་ཉིད་བདེན་པའི་བཀའ་ཡིན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས་འདི་རྒྱལ་བའི་ཡུམ་གྱི་རིག་སྔགས་སུ་སྨྲས་པའམ་བརྗོད་པར་གསུངས་པ་སྟེ།
སྡུད་པ་ལས། རྒྱལ་བའི་ཤེས་རབ་ཕ་རོལ་ཕྱིན་འདི་རིགས་སྔགས་ཆེ། །རིག་སྔགས་འདི་ལ་
བསླབ་པས་མཁས་པ་བྱང་ཆུབ་རེག །ཅེས་སོ། །
གཉིས་པ་ནི། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བྷོ་དྷི་སྭཱ་ཧཱ། ཞེས་པ་
སྟེ། ཏདྱཐཱ་ནི་མཚམས་སྦྱར་ནས་དོན་འདི་ལྟ་སྟེ་ཞེས་པའོ། །ཨོ་ནི་བཀྲ་ཤིས་པ་དང་བདེ་
ལེགས་སུ་བྱེད་པའི་དོན་ནོ། །ག་ཏེ་ག་ཏེ་ལན་གཉིས་སུ་ཟློས་པ་ནི་སོང་སོང་ཞེས་པ་སྟེ།
གང་དུ་སོང་ན་སྔགས་ཀྱི་ལམ་འདི་ལ་བརྟེན་ནས་ཚོགས་ལམ་དང་སྦྱོར་ལམ་དུ་སོང་ཞེས་
པའོ། །པཱ་ར་ག་ཏེ་ནི་ཕ་རོལ་འཇིག་རྟེན་ལས་འདས་པ་མཐོང་བའི་ལམ་དུ་སོང་ཞེས་པའོ། །
པཱ་ར་སཾ་ག་ཏེ་ནི་ཕ་རོལ་ནས་ཕུལ་དུ་འགྲོ་བ་སྒོམ་པའི་ལམ་དུ་སོང་ཞེས་པའོ། །བྷོ་དྷི་ནི་
ཆེས་ཕུལ་དུ་འགྲོ་བ་མི་སློབ་པའི་ལམ་རྫོགས་པའི་བྱང་ཆུབ་ཏུ་སོང་ཞེས་པའོ། །སྭཱ་ཧཱ་ནི་
303



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱང་ཆུབ་ཆེན་པོར་གཞི་ཚུགས་ཤིག་པར་གདམས་པའོ། །
གཉིས་པ་འདི་ལ་སློབ་པར་གདམས་པ་ནི། ཤཱ་རིའི་བུ། བྱང་ཆུབ་སེམས་དཔའ་
སེམས་དཔའ་ཆེན་པོས། དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ་
ཞེས་གདམས་པའོ། །
གསུམ་པ་མཐའ་མར་གྲུབ་དོན་ཞལ་ནས་གསུངས་པའི་བཀས་མཇུག་སྡུད་བསྟན་
པ་ནི། དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་
བྱིན་ནས་ལེགས་སོ་ལེགས་སོ། །རིགས་ཀྱི་བུ་དེ་དེ་བཞིན་ནོ། །རིགས་ཀྱི་བུ་དེ་དེ་བཞིན་
ཏེ། ཇི་ལྟར་ཁྱོད་ཀྱིས་བསྟན་པ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་
པར་བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ༌། །ཞེས་པ་སྟེ། དེ་ནས་
བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་པའི་
བཞེད་དོན་གྲུབ་ཟིན་པའི་ཕྱིར་དེ་ལས་བཞེངས་ཏེ། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་གཟིགས་ཏེ་ཤེས་རབ་ཀྱི་ཕ་རོལ་ཏུ་
ཕྱིན་པའི་སྙིང་པོ་འདི་འཆད་པར་ལེགས་སོ་ཞེས་བྱ་བའི་གནང་བ་བྱིན་ནས། ཁྱོད་རང་དོན་
དུ་རྟོགས་པ་ལེགས་སོ། །གཞན་དོན་དུ་འཆད་པར་ལེགས་སོ། །རིགས་ཀྱི་བུ་རང་དོན་དུ་
རྟོགས་པ་དེ་དེ་བཞིན་ནོ། །གཞན་དོན་དུ་འཆད་པ་ཡང་དེ་དེ་བཞིན་ཏེ། ཇི་ལྟར་ཁྱོད་ཀྱིས་
བསྟན་པ་དེ་བཞིན་དུ་ད་ལྟ་ཡོད་པ་དང་མ་འོངས་པའི་གདུལ་བྱ་རྣམས་ཀྱིས་ཀྱང་ཤེས་རབ་
ཀྱི་ཕ་རོལ་ཏུ་ཕྱིན་པའི་སྤྱོད་པ་ཟབ་མོ་འདི་ལ་སྤྱད་པར་བྱ་སྟེ། དེ་ལ་ཕྱོགས་བཅུའི་སངས་
རྒྱས་རྣམས་ཀྱིས་ཀྱང་མཁྱེན་ཅིང་གཟིགས་པས་ཐུགས་མཉེས་པར་གྱུར་པས་ན་དེ་བཞིན་
གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་པའོ། །
༤304ལ



ཤེས་རབ་སྙིང་པོའི་རྣམ་བཤད་ཡང་དག་ལྟ་བའི་མིག་
གསུམ་པ་མཇུག་གི་དོན་བཅོམ་ལྡན་འདས་ཀྱིས་དེ་སྐད་ཅེས་བཀའ་བསྩལ་ནས།
ཚེ་དང་ལྡན་པ་ཤཱ་ར་དྭ་ཏིའི་བུ་དང་། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་
དང་། ཐམས་ཅད་ལྡན་པའི་འཁོར་དེ་དག་དང་། ལྷ་དང་མི་དང་། ལྷ་མ་ཡིན་དང་། དྲི་ཟར་
བཅས་པའི་འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྫོགས་སོ། །
སླར་སྨྲས་པ། ཇི་ལྟར་ལྷ་ཡི་དབང་པོ་བརྒྱ་བྱིན་གྱིས། །སྨྲ་བའི་ཟླ་བ་བཅོམ་ལྡན་
འདི་ལ་བཏུད། །ཡུམ་དོན་གསོལ་ནས་བདུད་རྩི་ཐོབ་པའི་མཐུས། །ལྷ་ལ་འདུད་ཀྱི་འཚེ་བ་
བཟློག་པ་ལྟར། །བདག་གིས་འདི་ཉིད་བརྩམས་པའི་དགེ་བ་ཡང་། །རང་ལ་བཟང་ངན་
ལས་ཀྱིས་འབྲེལ་ཐོགས་ཀུན། །གནས་སྐབས་མི་མཐུན་ཕྱོགས་རྣམས་ཞི་བ་དང་། །མཐར་
ཐུག་སངས་རྒྱས་ཐོབ་པའི་རྒྱུ་རུ་བསྔོ། །
ཞེས་པ་འདིའང་ཆོས་སྨྲ་པའི་བཙུན་པ་དགེ་རིན་པས་རང་ལྟོས་རྣམས་ལ་ཕན་པའི་ཆེད་དུ་ཕ་ལྡིངས་བྱམས་ཁར་
བཤད་གྲྭར་བྲིས་པ་དགེ་ལེགས་སུ་གྱུར་ཅིག །། །
ལ305ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་སྔགས་ཀྱི་རྣམ་བཤད་སྒྲོས་དོན་
གསལ་བ་ཞེས་བྱ་བ་བཞུགས་སོ། །
དཀོན་མཆོག་བསྟན་པའི་སྒྲོན་མེ།
ན་མོ་གུ་རུ་མུ་ནཱིནྡྷ་ཡ། ཤེས་རབ་སྙིང་པོའི་སྔགས། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་
ཏེ་པཱ་ར་སཾ་ག་ཏེ་བོ་དྷི་སྭཱ་ཧཱ་ཞེས་པ། བོད་སྐད་དུ། འདི་ལྟ་སྟེ། སོངས་ཤིག་སོངས་ཤིང་ཕ་
རོལ་ཏུ་སོངས་ཤིག །ཕ་རོལ་ཏུ་ཡང་དག་པར་སོངས་ཤིག །བྱང་ཆུབ་ཏུ་གཞི་ཚུགས། །ཞེས་
པའི་དོན་བཤད་ན། འདི་ལྟ་སྟེ་ནི་སྟོན་པ་ཉིད་ཀྱིས་དུས་དང་པོ་རིང་མོ་ཞིག་ནས་གོམས་
པའི་ཐེག་པ་མཆོག་གི་རིགས་ཀྱི་ནུས་པ་བརྟས་པ་ན། སྒྲུབ་བྱེད་ཀྱི་རྩ་བ་ཐུགས་རྗེ་ཆེན་པོ་
དེས་བསྐུལ་ཏེ་འགྲོ་བ་ཡོངས་སུ་དགྲོལ་བར་འདོད་ཅིང་། དགྲོལ་རྒྱུའི་འཆིང་ཐག་ནི་
བདག་ཏུ་འཛིན་པར་གཟིགས་ལ། སྔོན་དུ་རང་མ་གྲོལ་བས་གཞན་དགྲོལ་མི་ནུས་པར་
དགོངས་ཏེ། འཛིན་པ་དེའི་དངོས་ཀྱི་གཉེན་པོ་བདག་མེད་པ་ལ་ཐབས་དང་བཅས་ཏེ་
གོམས་པ་མཐར་གཏུགས་པས། དེ་ཉིད་གཟིགས་པ་ལ་སྒྲིབ་པར་བྱེད་པའི་སྒྲིབ་པ་བག་
ཆགས་དང་བཅས་པ་ཟད་པས་གཟིགས་པ་ཡོངས་སུ་དག་པའི་ཚེ་རང་གིས་གཟིགས་ཤིང་
མངོན་དུ་མཛད་པ་འདི་ཁོ་ན་རྗེས་འཇུག་ཀུན་གྱི་བགྲོད་པ་གཅིག་པའི་ལམ་དུ་གཟིགས་
306ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
ནས་གོལ་བའི་མཐའ་གཉིས་བཀག་སྟེ་དབུས་རྣལ་མ་འདི་ལྟ་སྟེ་ཞེས་སྟོང་པ་དང་རྟེན་
འབྱུང་ཟུང་དུ་འཇུག་པ་རང་དབང་དུ་འདོམས་པར་མཛད་པ་ཡིན་པའི་ཕྱིར་སྨྲ་བ་བླ་ན་མེད་
པ་ཚད་མའི་སྐྱེས་བུ་ཉག་ཅིག་ཏུ་འགྲུབ་སྟེ་ཆོས་ཁུངས་བཙུན་པར་སྟོན་པར་མཛད་པ་པོའི་
ཆེ་བའོ། །
ཡང་འཁོར་འདས་ཐམས་ཅད་སེམས་ཀྱིས་བྱས་པར་འདྲ་བ་ལ་དམན་མཆོག་བྱུང་སྟེ་
སོ་སོར་འགྲོ་བ་ནི་སེམས་འཁྲུལ་མ་འཁྲུལ་ཁོ་ནའི་ཁྱད་ཡིན། དོན་དང་མ་མཐུན་ན་འཁྲུལ་
བ་དང་། མཐུན་ན་མ་འཁྲུལ་བ་ཡིན་པས། དོན་ཇི་ལྟར་གྲུབ་ཤེས་ཏེ་ལོག་པ་དོར་ནས་ཡང་
དག་པ་དེར་འགྲོ་དགོས་ལ། འགྲོ་སའི་ལམ་དབུ་མ་རྟག་ཆད་ཀྱི་གཡང་ས་ལས་འདས་པ་
ཞི་བའི་སྒོ་དང་ལམ་གཉིས་པ་མེད་པ། དམིགས་པ་ཇི་སྙེད་པ་ལ་ཁྱབ་ཀྱང་རྣམ་པའི་དབྱེ་བ་
མི་མཐུན་པའི་སྤྲོས་པ་དང་བྲལ་ཞིང་། སྦྲང་རྩི་ལྟ་བུར་རོ་གཅིག་པ་སོ་སོ་རང་རིག་པའི་ཡེ་
ཤེས་ཀྱིས་གཉིས་སུ་མེད་པའི་ཚུལ་གྱིས་གཟིགས་པ་འདི་ཁོ་ན་སྟེ། ཞེས་རྒྱལ་བའི་ཡུམ་
རྣམ་པ་གསུམ་གྱི་དངོས་བསྟན་ཟབ་མོ་བསྡུས་པར་སྟོན་པའི་ཆེ་བའོ། །
ཡང་སངས་རྒྱས་ཀྱི་ཕུན་སུམ་ཚོགས་པ་དང་
། འཁོར་བ་པ་རྣམས་ཀྱིས་རྒུད་པ་མྱོང་
བ་ནི་རང་བཞིན་གྱིས་ཁྱད་ཞུགས་པའམ་གཞན་གྱིས་བྱས་པ་མིན་གྱི། རང་གི་བྱེད་ཚུལ་
ལེགས་ཉེས་ཀྱིས་ཡིན་ཏེ། སེམས་ཅན་རྣམས་བདེ་བ་འདོད་ཀྱང་སྡུག་བསྔལ་གྱི་རྒྱུ་
བསྒྲུབས་པས་ཐུར་ནས་ཐུར་དུ་འགྲོ་ལ། དེ་ལས་བཟློག་ན་གོང་དུ་འགྲོ་བ་ཡིན། དེར་ཡང་
ཅིར་ཅར་མི་ཕྱིན་པས་མངོན་པར་རྟོགས་པ་འོག་མ་འོག་མ་ནས་གོང་མ་གོང་མར་རིམ་གྱིས་
བགྲོད་ཚུལ་སངས་རྒྱས་སྔ་མ་རྣམས་གང་ནས་གཤེགས་པའི་ལམ་གྱི་རིམ་པ་ཚང་ལ་མ་
ནོར་བ་འདི་ཁོ་ན་སྟེ་ཞེས་ཡུམ་གྱི་སྦས་དོན་མངོན་རྟོགས་བསྡུས་པར་སྟོན་པས་འདི་གཉིས་
ཀྱིས་ཆོས་ཀྱི་ཆེ་བ་ཞེས་བྱ་བ་དགོས་སོགས་བསྟན་པ་ཡིན
ད་པ་ཡིན་ནོ། །
མ307



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ནས་མནྟ་སྟེ་ཡིད་མ་རིག་པའི་གདོན་གྱིས་ཡོངས་སུ་བསླད་པ་ལས་བསྐྱབས་ནས་
བླ་ན་མེད་པའི་བདེ་བ་ལ་འགོད་པའི་སྔགས་ཀྱི་དོན་ལ། སྤྱི་དོན་དང་ཚིག་དོན་གཉིས།
དང་པོ་ནི། སོངས་ཤིག་ཅེས་བྱ་བ་དེ་གང་ནས་གང་དུ་འགྲོ་བ་ཡིན་ན་འཁོར་བ་ནས་མྱང་
འདས་སུ་འགྲོ་བ་ཡིན་པས། རྒྱས་པར་ཕྱེ་ན་ད་ལྟ་གང་དུ་གནས། དེར་གནས་པའི་རྒྱུ། དེ་
ནས་གང་དུ་འགྲོ་བ། དེར་འགྲོ་བའི་ལམ་སྟེ་བདེན་པ་བཞིའི་ཚུལ་གྱིས་གཏན་ལ་དབབ་
དགོས་སོ། །དེའང་རང་ཅག་ད་ལྟ་གང་ལ་གནས་པ་ཉེ་བར་ལེན་པའི་ཕུང་པོའི་བདག་ཉིད་
ཀྱི་འཁོར་བའི་སྐྱེ་བ་འདི་བླངས་ཕྱིན་ཆད་གནས་ལོངས་སྤྱོད་གྲོགས་སོགས་གང་གིས་བདེ་
བར་བསྒྲུབས་ཀྱང་སྡུག་བསྔལ་འབའ་ཞིག་ལས་མ་འདས་པ་ཁབ་རྩེ་ལ་ཕྱོགས་གང་ནས་
བརྟེན་ཀྱང་མི་བདེ་བ་དང་། མི་གཙང་བའི་གོང་བུ་ནམ་གནས་སུ་དྲི་ང་བ་ལས་མ་འདས་པ་
ལྟ་བུ་འདི་ནི་སྡུག་བསྔལ་གྱི་བདེན་པའི་གཙོ་བོ་ཡིན་ནོ། །གནས་དེར་འཕེན་བྱེད་མ་རིག་
པ་དང་འདུ་བྱེད་སོགས་ཡིན་ཀྱང་། དེ་དང་མི་འབྲལ་བར་འཆིང་བྱེད་སྲིད་པའི་བདེ་བ་ལ་
བརྐམ་པའི་ཞེན་ཆགས་འདི་ཡིན་ཏེ། ཕག་མི་གཙང་བའི་རྫས་ལ་ཆགས་ནས་ཉལ་བ་ལྟར་
སྡུག་བསྔལ་ལ་སྡུག་བསྔལ་དུ་མ་ཤེས་པར་གཙང་ཞིང་བདེ་བར་རློམ་སྟེ་ཤི་སྦར་འཐམ་ནས་
བག་མེད་དུ་གཉིད་ལོག་པ་ཡིན་པས། ཀུན་འབྱུང་ལ་ལས་ཉོན་མང་པོ་ཡོད་ཀྱང་དངོས་སུ་
འཆིང་བྱེད་གཙོ་བོ་སྲེད་པ་ཡིན་ནོ། །
གང་དུ་འགྲོ་བའི་ཡུལ་ནི་འཁོར་བའི་སྡུག་བསྔལ་དེ་དག་ཟད་པའི་ཐར་བ་ཡིན་ཞིང་།
དེའང་འཁོར་བ་ཟད་ཙམ་གྱི་འགོག་བདེན་ནི་དམན་པའི་མྱང་འདས་ཞེས་ཐེག་དམན་གྱི་
བྱང་ཆུབ་ཡིན་ལ། སྡུག་བསྔལ་དེའི་རྩ་བ་བག་ཆགས་དང་བཅས་པ་ཟད་པའི་འགོག་
བདེན་དོན་གཉིས་ཕུན་སུམ་ཚོགས་པས་བརྒྱན་པ་མི་གནས་པའི་མྱང་འདས་ནི་བླ་ན་མེད་
པའི་བྱང་ཆུབ་སྟེ་འགྲོད་བྱའི་ཡུལ་མཐར་ཐུག་པ་ཡིན་ནོ། །དེར་འགྲོ་བའི་ལམ་ནི་རང་
308



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
བཞིན་མེད་པའི་དོན་ཇི་ལྟ་བ་བཞིན་མངོན་སུམ་དུ་གཟིགས་པ་ཐེག་པ་གསུམ་གྱི་འཕགས་
པའི་མཉམ་གཞག་རྣམ་པར་མི་རྟོག་པའི་ཡེ་ཤེས་ནི་ལམ་བདེན་གྱི་གཙོ་བོ་ཡིན་ལ། འཁོར་
དང་བཅས་ནི་དེ་དང་འཛིན་སྟངས་མཚུངས་པའི་བློ་རྟོག་པ་དང་བཅས་པ་འོག་མ་དག་ཀྱང་
ལམ་ཡིན་ལ། དེར་སྦྱོར་ཞིང་ཕན་པའི་ཡན་ལག་ཏུ་གྱུར་བས་མི་རྟག་སྡུག་བསྔལ་སོགས་
སུ་བསྒོམ་པའང་འགྲོ་བའི་ཕྱོགས་ཙམ་ལ་ལམ་དུ་བཏགས་པ་བཞིན་ཐར་བའི་ལམ་གྱི་སྒྲས་
བསྡུས་ཏེ། བྱང་ཆུབ་སེམས་འགྲེལ་ལས། མི་རྟག་སྟོང་པ་སྡུག་བསྔལ་ཞེས། །བྱ་བ་གསུམ་
པོ་སེམས་སྦྱོང་བྱེད། །མཆོག་ཏུ་སེམས་ནི་སྦྱོང་བྱེད་པའི། །ཆོས་ནི་རང་བཞིན་མེད་པ་ཡིན། །
ཞེས་དང་། སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་
དུ་གསུངས། །ཞེས་སོ། །རང་ཅག་འཁོར་བ་འདིར་གནས་པ་མྱ་ངན་ལས་འདས་པའི་ས་
དེར་འགྲོ་བའི་རིམ་པ་དཔེར་མཚོན་ན། མི་བླུན་པོ་ཞིག་བཙོན་རར་བག་མེད་དུ་གཉིད་
ལོག་ནས་བསྡད་པའི་ཚེ། དེ་ལ་སྙིང་བརྩེ་བའི་ཤེས་ལྡན་ཞིག་གིས་བོས་ཏེ་གཉིད་བསླངས་
ནས་དེར་བསྡད་ན་ཆད་ལས་མང་པོ་འོང་ཚུལ་བཤད་པས་སྐྲག་ནས་བྲོས་ཐབས་ཨེ་ཡོད་
ཟེར་བར། འགྲོ་སའི་གནས་རྒྱལ་པོའི་ཕོ་བྲང་དང་། དེའི་ལམ་བགྲོད་ཚུལ་སོགས་བཤད་
པ་བཞིན་བྱས་ན་ཐར་ནུས་སོ། །
དེ་དོན་དང་སྦྱར་ན། དང་པོར་བོས་ཏེ་ཆོས་ཀྱི་འདུ་ཤེས་ཙམ་ཡང་མ་སྐྱེས་པའི་བག་
མེད་ཀྱི་གཉིད་ལས་བསླངས་ནས་སྐྱོན་ཡོན་གྱི་རྒྱུ་མཚན་དང་བཅས་ཏེ་སོངས་ཤིག་ཅེས་
གསུང་མཁན་ནི་སྐྱབས་སྟོན་པ་པོ་ཐུབ་པ་སངས་རྒྱས་བཅོམ་ལྡན་འདས་ཡིན་ལ། དེ་ནི་ད་
ལྟ་དངོས་ཀྱི་བླ་མ་འདི་ལས་གཞན་དུ་མེད།- འབོད་པའི་སྒྲ་རྣ་བར་གྲགས་ཀྱང་མལ་ནས་མ་
ལང་བཤད་པ་བཞིན་མ་བྱས་ན་དོན་མེད་པ་བཞིན། ཆོས་ཐོས་ཀྱང་ལག་ཏུ་མ་བླངས་
འཁོར་བ་ལས་ཡིད་མ་བྱུང་ན་ཐོས་པས་དོན་མེད་ཆུང་ངུ་དང་འབྲིང་གི་ལམ་གྱིས་རགས་པ་
ལ309



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་ཕྲ་བའི་མི་རྟག་སྡུག་བསྔལ་བསམས་ཏེ་ཡིད་འབྱུང་སྐྱེས་པ་ནི་བཙོན་ར་ལས་འབྲོས་
འདོད་སྐྱེས་པ་ལྟ་བུ་ཡིན་གྱི། བྲོས་ནས་ལམ་དུ་ཞུགས་པའི་བྱ་བ་དངོས་མིན་ཏེ། ཐར་ལམ་
དངོས་སུ་སླེབས་པ་ཡང་དག་པའི་ལྟ་བ་རྙེད་པ་ནས་ཡིན། འོན་ཀྱང་ལམ་དུ་ཞུགས་ཙམ་
ནས་དགྲ་ས་བརྒལ་བར་མི་འགྱུར་བར་བརྒལ་མ་བརྒལ་གྱི་ཆ་གཉིས་འབྱུང་བ་བཞིན།
སྟོང་ཉིད་རྟོགས་ཀྱང་མངོན་སུམ་མ་རྟོགས་པས་སོ་སྐྱེས་སྐབས་དགྲ་ས་ལས་མ་བརྒལ་བ་
ལྟ་བུ་དང་། མངོན་སུམ་རྟོགས་པ་འཕགས་པའི་སྐབས་དགྲ་ས་བརྒལ་བ་ལྟ་བུ་གཉིས་
འབྱུང་ངོ༌། །ཡང་དགྲ་ས་བརྒལ་ཙམ་གྱིས་མི་ཆོག་པར་ད་དུང་འབད་པ་བསྐྱེད་ནས་སོང་
རྒྱལ་པོའི་ཕོ་བྲང་དངོས་ལ་སླེབ་དགོས་པ་ལྟར། སྟོང་ཉིད་མངོན་སུམ་དུ་རྟོགས་པ་དེ་ཡང་
ཡུན་དུ་གོམས་པར་བྱས་ཏེ་བྱང་ཆུབ་ཐོབ་པར་བྱེད་དགོས་སོ། །
འདི་ལ་དང་པོར་འགྲོ་ཚུལ་བཤད་པ་ཐོས། དེ་ལེགས་པར་བསམས་ཏེ་ངེས་པ་རྙེད་
པ་བྱས། དེ་ནས་འགྲོ་བའི་བྱ་བ་ལག་ཏུ་ལེན་དགོས་པ་ལྟར། ཐོས་བསམ་སྒོམ་གསུམ་ཡ་
མ་བྲལ་བའི་སྒོ་ནས་སློབ་པར་བྱེད་དགོས་ལ། ལམ་སྟོན་མཁན་དང་། ལམ་དངོས། ལམ་
གྲོགས་གསུམ། ཚང་དགོས་པས་སྐྱབས་འགྲོའང་འདིས་འགྲུབ་བོ། །དེ་ལྟར་ན་བླང་དོར་
གྱི་སྡོམས་ཆེན་པོ་བདེན་པ་བཞི་དང་། དེ་ལས་བྱེ་བ་ཀུན་བྱང་གི་རྟེན་འབྲེལ་ལུགས་འབྱུང་
ལྡོག་ཕྲུགས་བཞི། རྣམ་བྱང་གི་ཕྱོགས་ལ་ངོ་བོ་ལམ་ལྔ་དང་། རྟེན་སྐྱབས་འགྲོ། ལག་ཏུ་
ལེན་ཚུལ་ཐོས་བསམ་སྒོམ་གསུམ་བཅས་ཐུན་མོང་བའི་ལམ་གྱི་རིམ་པ་མཐའ་དག་འདུ་
ཞིང་། དང་པོ་ཐོས་པ་དགོས་པས་ཐོས་པའི་ཡུལ་བཤེས་གཉེན་ལམ་གྱི་རྩ་བར་འགྲུབ་ལ།
དེའང་བཤད་ལམ་གྱིས་དེ་ལྟར་ཡིན་པར་སྣང་ངོ་ཞེས་ཐོས་ལོ་སྟོན་པ་ཙམ་གྱིས་མི་ཆོག་
པར། རང་གིས་ཉམས་སུ་མྱོང་བའི་སྟེང་ནས་འདིའོ་ཞེས་སྟོན་པ་ཞིག་དགོས་པས། འདི་ལྟ་
སྟེ་ཞེས་པ་འདིས་བཤེས་གཉེན་གྱི་མཚན་ཉིད་ཀྱང་བསྟན་ཏོ། །
མ310ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
དོན་རང་གིསས་ཉམས་སུ་བླངས་པ་དང་མཐུན་པར་གཞན་དོན་སྤྱོད་པའི་ཁོངས་སུ་
བསྡུ་བཞི་ཚང་ཞིང་། དེ་དང་ཕྱིན་དྲུག་བསླབ་གསུམ་ཚོགས་གཉིས་སོགས་ཕན་ཚུན་བསྡུས་
པར་གསུངས་པ་དེ་དག་ཀྱང་ཚང་ངོ་། །མ་བཅོལ་བར་གཞན་གྱི་དོན་བྱེད་པ་དེ་ནི་ནང་ནས་
བསྐུལ་བ་ཡིན་པས་རྒྱུ་འབྲས་མན་ངག་བདུན་དང་བདག་གཞན་བརྗེ་བ་སོགས་ཐེག་ཆེན་
ཐུན་མོང་མ་ཡིན་པ་ཐམས་ཅད་ཤུགས་ཀྱིས་འགྲུབ་སྟེ། མདོར་ན་ལས་ཀྱི་ཁོག་བུབ་འགང་
ཆེ་བ་ཐམས་ཅད་སྤྱི་དོན་གྱི་ཁོངས་འདི་ནས་ཤེས་པར་བྱའོ། །
གཉིས་པ་ཚིག་དོན་ནི། སོངས་ཤིག་ཅེས་པ་ཚོགས་ལམ། ཡང་སོངསཤིག་ཅེས་པ་
སྦྱོར་ལམ། ཕ་རོལ་ཏུ་སོངས་ཤིག་ཅེས་པ་མཐོང་ལམ། ཕ་རོལ་ཏུ་ཡང་དག་པར་སོངས་
ཤིག་ཅེས་པ་སྒོམ་ལམ། བྱང་ཆུབ་ཏུ་གཞི་ཚུགས་ཞེས་པས་མི་སློབ་ལམ་བསྟན་པ་ཡིན་ནོ། །
དེ་ལ་འདི་གདུལ་བྱ་ཐམས་ཅད་ཀྱི་དབང་དུ་བྱས་པ་ཡིན་ན་སྐྱེས་བུ་ཆུང་ངུའི་ལམ་གྱིས་
ཆོས་སྒྲུབ་པའི་རྟེན་མངོན་མཐོ་ཁྱད་པར་ཅན་དུ་འགྲོ་བ་དང་། འབྲིང་དང་ཆེན་པོའི་ལམ་
གྱིས་ངེས་ལེགས་ཐེག་པ་གསུམ་དུ་འགྲོ་ཞིང་
། ཐམས་ཅད་མཐར་མི་གནས་པའི་མྱང་
འདས་སུ་འགྲོ་བ་ལ་སྦྱར་ཆོག་པས་ལམ་ལྔ་ཙམ་གྱིས་སྡུད་མི་ནུས་པ་དང་། ཐེག་ཆེན་ཁོ་
ནའི་དབང་དུ་བྱེད་ཚེ་ཉམས་ལེན་སྦྱོར་བ་བཞིས་འབྲས་བུ་ཆོས་སྐུར་འགྲོ་བ་ལ་སྦྱར་ན་
ལེགས་པས་སྤྱིར་གྱི་ལམ་ལྔ་བྱས་པ་ཁྱབ་ཆེ་བ་མ་ཡིན་ནམ་ཞེ་ན། འདིའི་སོང་བའི་དོན་ནི་
ངེས་པར་འབྱུང་བའི་སེམས་ཀྱིས་ཐར་པའམ་མྱ་ངན་ལས་འདས་པའི་ཕྱོགས་སུ་འགྲོ་བས་
ན་དེའི་ཆ་དང་མཐུན་པ་ཞེས་བྱ་བ་ཡན་ཆད་ལ་ཡིན་གྱི། མངོན་མཐོ་སྒྲུབ་པ་ལ་སོང་བའི་སྒྲ་
དོན་མེད་དེ། མྱང་འདས་ཀྱིས་གང་ལས་འདས་པ་དང་། ངེས་འབྱུང་གིས་གང་ལས་འབྱུང་
བ་སྟེ། འདིའི་འབྱུང་བ་ནི་བཙོན་ར་ནས་ཕྱིར་འབྱུང་ཞེས་པ་ལྟ་བུ་གཞན་དུ་འགྲོ་བའི་དོན་
དང་། འདིར་སོངསཤིག་ཅེས་གསུངས་པ་རྣམས་དོན་གཅིག་གོ། །
~311ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐེག་ཆེན་ཁོ་ན་ལའང་མི་སྦྱོར་ཏེ། གང་ཞིག་བདེ་གཤེགས་ཉན་ཐོས་འགྱུར་བར་བྱ་
སྙམ་དང་། །ཞེས་སོགས་སམ། རབ་འབྱོར་ཉན་ཐོས་ཀྱི་ས་ལ་བསླབ་པར་འདོད་པས་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ། །ཞེས་སོགས་ཀྱིས་བགྲོད་པ་
གཅིག་པུའི་ལམ་དུ་འགྲུབ་པས་གཙོ་བོ་ཐེག་ཆེན་ཡིན་ཀྱང་ཕལ་པའི་ཚུལ་དུ་ཐེག་པ་གཞན་
གཉི་གའང་སྡུད་དགོས་སོ། །འོ་ན་ཏེ་གལ་ཆེ་བ་ལ་དོན་གཅིག་རྣམ་གྲངས་དུ་མར་ཟློས་ཏེ་
གསུང་པའང་ཡོད་པས། ལམ་ལྔ་ཁོ་ནར་སྦྱོར་དགོས་པ་ཅིས་ཤེས་ཤེ་ན། རང་གི་ཚིག་གི་
ནུས་པས་ཤེས་ཏེ། དང་པོ་གཉིས་ལ་ཕ་རོལ་གྱི་སྒྲ་མ་སྦྱར་ཞིང་གསུམ་པ་ནས་སྦྱར་བའི་
ཕྱིར་རོ། །དེའང་ཕ་རོལ་ཚུ་རོལ་གྱི་མཚམས་ནི་དཔེར་ན་ལུང་པ་ཕར་ནང་ཚུར་ནང་གི་
མཚམས་པར་གྱི་རིའི་སྒང་རྒྱུད་ནས་འཇོག་པ་ལྟར། སྐྱེ་འཕགས་ཀྱི་མཚམས་ནས་འབྱེད་པ་
ཡིན་ཏེ་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཀྱི་ཉི་མ་ཤར་ཏེ། སྲིད་པར་ཀུན་ཏུ་སྦྱོར་
བ་གསུམ་གྱི་མུན་སྟུག་དང་གྲང་བའི་གདུང་བ་ཟད་པ། སོ་སོ་སྐྱེ་བོ་རྣམས་ཀྱི་ས་མངོན་དུ་
མ་གྱུར་ཅིང་འཕགས་པ་རྣམས་ཀྱི་གནས་སུ་གྱུར་པ་དེ་ལ་ཕ་རོལ་ཅེས་བྱའོ། །དེ་འདྲ་བའི་
ཡེ་ཤེས་ཀྱི་ཉི་མ་མ་ཤར་ཞིང་ཀུན་སྦྱོར་གསུམ་གྱི་གྲིབ་མ་སྟུག་པོ་གྲང་རེག་དང་བཅས་པས་
ནོན་པ་སོ་སོ་སྐྱེ་བོ་རྣམས་ཀྱི་རྒྱུན་གྱི་སྡོད་གནས་སུ་གྱུར་པ་དེ་ལ་ཚུ་རོལ་ཅེས་བྱ་སྟེ། ལས་
ཀྱི་ནུས་པས་དེ་ཁོ་ན་མཐོང་ཞིང་། དེའི་ནང་དུ་འཁྱམས་པའི་ཕྱིར་ཚུ་རོལ་མཐོང་བ་ཞེས་
བཏགས་སོ། །ཕ་རོལ་དང་ཚུ་རོལ་ལྟོས་འཇོག་གིས་ཡིན་ཏེ། སངས་རྒྱས་ཀྱིས་ཆོས་བསྟན་
པ་ཆེད་དུ་བྱ་བའི་གདུལ་བྱའི་དོན་ཡིན་པས། དེ་ལ་གཙོ་བོར་ལྟོས་ཏེ་འཕགས་པའི་ས་ལ་
ཕ་རོལ་ཅེས་གསུང་བ་ཡིན་གྱི། སངས་རྒྱས་རང་ལ་ལྟོས་ན་ཚུ་རོལ་ཡིན་ཏེ། སྲིད་པ་ཐ་མ་
པ་མང་པོ་བསྟེན་པར་རྫོགས་པའི་ཚེ་ཚུར་ཤོག་གསུང་པ་དེ་འཁོར་བར་ཐག་ཆོད་ལ། སྡུག་
བསྔལ་ཉེ་བར་ཞི་བ་ཐར་བའི་ས་འདིར་ཚུར་ཤོག་ཅེས་མྱང་འདས་ཀྱི་བསམ་པ་སྐྱེད་པ་ཡིན་
312



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
ལ། དེ་ཤུགས་ཆེ་བས་སྦྱོར་བ་བསླབ་པའི་འབོག་ཆོས་ཐམས་ཅད་ཀྱི་གོའང་ཚངས་པ་
མཚུངས་པར་སྤྱོད་ཅིག་ཅེས་པ་ཙམ་གྱིས་ཆོད་པ་ཡིན་ནོ། །འོ་ན་ཚོགས་སྦྱོར་གཉིས་ཚུ་རོལ་
གྱི་སར་འདྲ་བས་སོངས་ཤིག་ཅེས་པ་གཅིག་གིས་ཆོག་ལ། ཡང་ན་ཚོགས་ལམ་གསུམ་དང་
སྦྱོར་ལམ་བཞི་ལའང་སོ་སོར་དགོས་སོ་སྙམ་ན། འདི་ནི་ལམ་ལྔར་འབྱེད་ལུགས་རྒྱུ་མཚན་
དང་བཅས་པ་ལེགས་པར་གོ་དགོས་སོ། །དེའང་ལམ་ལྔར་ཕྱེ་བ་ཐབས་ཀྱི་ཆ་ནས་མ་ཡིན་
པར། སྟོང་ཉིད་རྟོགས་པའི་ཤེས་རབ་ཀྱི་ཆ་ནས་ཡིན་ཏེ། ཆོས་ཉིད་ལ་གསལ་སྣང་ཆ་འདྲ་
ཙམ་ཡང་མ་ཐོབ་ཀྱང་སླར་ཐོབ་པའི་རྒྱུ་ཚོགས་ཙམ་དུ་འགྲོ་བས་ཚོགས་ལམ་དང་། ངེས་
པར་འབྱེད་པ་མཐོང་ལམ་ལྟ་བུའི་གསལ་སྣང་དངོས་མིན་ཀྱང་དེའི་ཆ་འདྲ་ཙམ་སྐྱེས་པས་
ངེས་འབྱེད་ཆ་མཐུན་ནམ་སྦྱོར་ལམ་དང་། ཆོས་ཉིད་དང་པོར་མངོན་སུམ་དུ་གསལ་བར་
མཐོང་བས་མཐོང་ལམ་དང་། མཐོང་ཟིན་གོམས་པར་བྱེད་པས་སྒོམ་ལམ་དང་། དེ་ལས་
ལྷག་གོམས་ཤིང་བསླབ་རྒྱུ་མེད་པས་མི་སློབ་ལམ་ཞེས་བཤད་པ་ཡིན་ནོ། །
དེས་ན་ཚོགས་སྦྱོར་གཉིས་ཀྱང་ཆོས་ཉིད་མཐོང་ཚུལ་ཁྱད་པར་ཆེ་བས་སོ་སོར་
གསུངས་པ་ཡིན་ཏེ། དཔེར་ན་སྲིབ་ཀྱི་ལུང་པའི་མཐིལ་ན་ཡོད་པ་དེ་ལ་འདེབ་མ་ཟིན་བར་
དུ་གཞུང་བརྒྱུད་ནས་འགྲོ་བའི་ཚེ་ཇེ་མཐོ་ཇེ་གསལ་དུ་འགྲོ་རྒྱུ་མེད་པ་ལྟར། ཚོགས་ལམ་
སྐབས་སྤང་བྱ་འདི་དང་འདི་མངོན་གྱུར་ཙམ་ཡང་སྤོང་ཟེར་རྒྱུ་མེད་ལ། དོན་སྤྱིའི་གསལ་
སྣང་འཕེལ་བའི་ཁྱད་པར་དོད་རྒྱུའང་མེད། སྦྱོར་ལམ་སྐབས་མཐོང་སྤངས་གཟུང་འཛིན་
གྱི་རྟོག་པ་མངོན་གྱུར་རིམ་གྱིས་ཉམས་སྨོད་པས་སྤང་བྱ་རྣམ་རྟོག་ལྡན་ཚུལ་གྱི་ཁྱད་འབྱེད་
རྒྱུ་དང་། དེའི་མཐུས་ཆོས་ཉིད་ལ་དོན་སྤྱིའི་གསལ་སྣང་བའི་ཆེར་འགྲོ་རྒྱུ་ཡོད་པ། དཔེར་
ན་ལ་འདེད་ནས་ཡར་གོམ་པ་རེ་རེ་བཞིན་ཇེ་མཐོར་འགྲོ་རྒྱུ་དང་། དེའི་དབང་གིས་ཉི་ཟེར་
གྱི་མདངས་ཀྱང་རིམ་པས་ཇེ་གསལ་དུ་འགྲོ་རྒྱུ་ཡོད་པ་ལྟ་བུ་ཡིན་པས། དྲོད་ལ་སྣང་བ་
313



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐོབ་པ་དང་། རྩེ་མོ་ལ་སྣང་བ་མཆེད་པ་སོགས་སུ་གསུངས་པ་ཡིན་ནོ། །ཡང་དྲོད་ཀྱི་སྒྲ་
དོན་རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་ཡིན་པའི་ཕྱིར་དྲོ་བར་གྱུར་པ་ཞེས་
གསུངས། གཙུབ་ཤིང་གི་དཔེ་དང་སྦྱར་ན་རེ་ཞིག་མ་བརྡར་བར་དུ་དྲོད་མི་འབྱུང་ལ། དེ་
ནས་དྲོད་ཙམ་དང་། ཤིན་ཏུ་ཚ་བ་དང་། དུ་བ་འཐུལ་བ་དང་། མེ་ཙག་ཙག་པ་དང་། དམར་
ལམ་གྱིས་འབར་བ་རྣམས་རིམ་པར་འབྱུང་བའི་ཁྱད་པར་ཆེན་པོ་དངོས་སུ་མཐོང་རྒྱུ་ཡོད་
ལ། དྲོད་མ་ལང་གོང་དེར་དེ་འདྲའི་དབྱེ་བ་ཆེར་མེད་དོ། །འོན་ཀྱང་དང་པོ་མ་བརྡར་ན་དྲོད་མི་
འབྱུང་། དྲོད་བྱུང་ཡང་ཡུན་དུ་མ་བརྡར་ན་མེ་མི་འབྱུང་བ་དང་། སྲིབ་ཀྱི་ལུང་བའི་གཞུང་
བརྒྱུད་ནས་མ་སོང་བར་ལ་འདབ་ཏུ་མི་སླེབ་ལ། ལམ་འཇོག་པར་ཕར་ནང་དུ་མི་ཕྱིན་པ་
ལྟར། ཚོགས་ལམ་མ་སྐྱེས་པར་སྦྱོར་ལམ་དང་། སྦྱོར་ལམ་མ་སྐྱེས་པར་མཐོང་ལམ་དུ་
བགྲོད་ཚུལ་མེད་དོ། །འདི་ལེགས་པར་གོ་ན། ཁ་ཅིག །རྟོག་པ་ཐམས་ཅད་འཆིང་བྱེད་
ཡིན་པས་དང་པོ་ནས་མི་རྟོག་པ་ལ་འཇུག་དགོས་ཞེས་སྨྲ་བ་རྣམས་སྒོམ་རིམ་གསུམ་དང་
རྗེའི་གསུང་རབ་རྣམས་སུ་བཀག་པའི་དོན་ཁོང་དུ་ཆུད་དེ། ཐོས་བསམ་སྒོམ་གསུམ་དང་
བཤད་སྒྲུབ་ཡ་མ་བྲལ་བས་བསྟན་པའི་གནད་དང་ལམ་གྱི་ལུས་ཡོངས་སུ་རྫོགས་པ་ལ་
ངེས་པ་རྙེད་པར་འགྱུར་རོ། །
དེ་ལྟར་ན་སོངས་ཤིག་ཅེས་པ་དང་པོས་ཆོས་ཉིད་ཀྱི་དོན་ལ་ཐོས་བསམ་གཙོ་བོར་
གྱུར་པའི་ཚོགས་ལམ་བགྲོད་ཚུལ་དང་། གཉིས་པས་དེ་ལ་དོན་སྤྱིའི་གསལ་སྣང་དང་
བཅས་པའི་སྒོམ་བྱུང་གཙོ་བོར་གྱུར་པའི་སྦྱོར་ལམ་བགྲོད་ཚུལ་བསྟན་པ་ཡིན་ནོ། །དེས་ན་
ཚོགས་སྦྱོར་གཉིས་པོ་དེ་མེད་མི་རུང་དུ་བགྲོད་དགོས་པའི་ཐར་ལམ་ཡིན་ཀྱང་། ཀུན་
བཏུས་ལས་ཀུན་འབྱུང་རྗེས་མཐུན་པར་གསུངས་པ་བཞིན་རྟེན་གྱི་སྒོ་ནས་ཚུ་རོལ་འཁོར་
བའི་ཕྱོགས་སུ་གཏོགས་པས་ལམ་གྱི་བདེན་པའམ་ལམ་དོན་དམ་པ་ནི་མ་ཡིན་ནོ། །མཐོང་
ལ314ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
ལམ་ཐོབ་པ་ན། འགྲོ་མི་འདོད་དང་ལམ་ནོར་དང་། །ལམ་ལ་ཐེ་ཚོམ་ཇི་སྙེད་ཅིག །ཅེས་པ་
ལྟར་གྱི་ཀུན་སྦྱོར་གསུམ་སྤངས་ཤིང་། ཁྱད་པར་མདོ་ལས། ཐེ་ཚོམ་ལས་བརྒལ་བ། སོམ་
ཉི་ལས་བརྒལ་བ། གཞན་གྱི་དྲིང་ལ་མི་འཇོག་པ། སྟོན་པའི་བསྟན་པ་ལས་གཞན་གྱིས་
བཀྲིར་མི་བཏུབ་པ། ཞེས་སོགས་ལྟར་དོགས་པ་མེད་པར་ཡང་དག་པའི་ལམ་བགྲོད་ཉག་
གཅིག་པ། དགྲ་ཡུལ་བརྒལ་ནས་རང་སར་འགྲོ་བ་ལྟ་བུ་ཡིན་པས་ལམ་བདེན་གྱི་མིང་ཐོབ་
ཅིང་། གོང་ནས་གོང་དུ་བགྲོད་ལྡན་ཕྱིར། །དེ་དག་ཉིད་ནི་སར་འདོད་དོ། །ཞེས་བགྲོད་
པར་བྱ་བའི་གནས་དོན་དམ་པ་ཡིན་པས་དོན་དམ་པའི་སར་ཡང་བཤད་དེ། ཚོགས་སྦྱོར་
གཉིས་སུ་དེ་མོས་བློ་ཙམ་ལས་དངོས་སུ་མ་ཕྱིན་པས་མོས་པ་སྤྱོད་པའི་སར་བཤད་དོ། །
དེས་ན། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། །བྱང་ཆུབ་སེམས་དཔའ་
ཞེས་བྱའི་སྒྲ་ཉིད་ཀྱིས་བསྙད་དོ། །འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་
སྐྱེས་པ་སྟེ། །ཞེས་མཚམས་འདི་ནས་དོན་དམ་པའི་ས་ལ་གནས་པ། དོན་དམ་པའི་རིགས་
སུ་སྐྱེས་པ། དོན་དམ་པའི་བྱང་ཆུབ་སེམས་དཔའ་འགྱུར་ལ། ཐེག་པ་འོག་མར་ཡང་འདི་
ནས་ལམ་གྱི་བདེན་པ་དང་དགེ་འདུན་དཀོན་མཆོག་ཏུ་འགྱུར་རོ། །དེས་ན་པཱ་ར་ག་ཏེ་ཞེས་
པའི་པཱ་ར་ཕ་རོལ་ཏུ་བཤད་པས་དོན་དམ་པར་ཡང་བཤད་དགོས་ཏེ། དེ་ལ་ཡི་གེ་བསྣན་
པས་པཱ་ར་མཱརྦ་དོན་དམ་པ་ལ་འཇུག་ཅིང་། དེར་མ་ཟད་སྦྱོར་ལམ་གྱི་སྐད་དོད་པྲ་ཡོ་ག་
མརྒ་ཞེས་པ་པྲ་པཱ་ར་བྱས་ཚེ་དོན་དམ་པ་ལ་སྦྱོར་བ་ཞེས་པའི་དོན་དུ་འགྱུར་བར་བཤད་དོ། །
དེའི་རྒྱུ་མཚན་ཡང་ཚུ་རོལ་དང་ཕ་རོལ་ཞེས་པ་དོན་གྱི་ཡུལ་སྟེང་ནས་ངོ་བོས་གྲུབ་པ་ཞིག་
མ་ཡིན་གྱི། བློས་ཕར་འདོགས་ཚུལ་ལེགས་ཉེས་ཡིན་ཏེ། བདེན་གྲུབ་ཀྱི་མཚན་མར་འདུ་
ཤེས་པའི་དབང་དུ་གྱུར་ཏེ་དེ་ལས་འདའ་མ་ནུས་པས་ཀུན་རྫོབ་འཁྲུལ་བའི་སྣང་བར་
འཕྱན་པ་ཚུ་རོལ་དང་། མཚན་འཛིན་གྱི་དམིགས་པའི་གཏད་སོ་བཤིག་སྟེ་དེ་ལས་བརྒལ་
315ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་དོན་དམ་མཚན་མ་མེད་པའི་ངང་དུ་སོན་པ་ཕ་རོལ་གྱི་དོན་ཡིན་པའི་ཕྱིར། འདུ་ཤེས་
ཚུ་རོལ་ཡིན་ཞེས་འདྲེན་པས་ཡོངས་སུ་བསྒྲགས། །འདུ་ཤེས་རྣམ་པར་བཤིག་ནས་སྤོང་བ་
ཕ་རོལ་འགྲོ །ཞེས་གསུངས་སོ། །འོ་ན་སོ་སོའི་སྐྱེ་བོ་ལའང་དོན་དམ་རྟོགས་པ་ཡོད།
འཕགས་པ་ལའང་མཚན་མར་འཛིན་པ་ཡོད་པས་ཕན་ཚུན་འདྲེས་པས་མི་འགྱུར་རམ་སྙམ་
ན། སྐྱོན་མེད་དེ། སོ་སྐྱེ་ལ་དེ་ཉིད་རྟོགས་པ་ཡོད་ཀྱང་རོ་གཅིག་ཏུ་ཞུགས་པ་མེད་པས་རང་
ལས་ཐ་དད་པའི་ཚུལ་དུ་འཆར་དགོས་ཤིང་། དེ་ལ་ཡུལ་གྱི་ངོས་ནས་ཚུར་ཤར་བའི་སྣང་
ཚུལ་མེད་པ་མི་སྲིད་པས་མཚན་མར་འདུ་ཤེས་པ་ལས་མ་འདས་སོ། །
འཕགས་པས་དེ་ཉིད་གཟིགས་ཚུལ་རིག་བྱ་རིག་བྱེད་ཐ་དད་པའི་རྣམ་པ་མེད་པར་
ཆུ་ལ་ཆུ་བཞག་པ་བཞིན་དེའི་ངང་དུ་སོན་པས་གཉིས་སུ་མེད་པའི་ཡེ་ཤེས་ཞེས་བྱ་བ་དང་།
ཆོས་སྐུ་རང་སྟེང་དུ་མཐོང་བ་སོགས་སུ་བཤད་པ་ཡིན། དེར་བདེན་འཛིན་ཡོད་ཀྱང་རྒྱལ་
པོ་སྟོབས་པོ་ཆེས་དགྲ་ཕལ་བ་ཟིལ་གྱིས་མནན་པ་ལྟར་དེའི་དབང་དུ་མི་འགྱུར་བས།
བདེན་པ་མཐོང་ལ་འཕེན་པ་མེད། །ཅེས་སོགས་ཀྱི་རྩ་བའང་འདི་ལ་ཐུག་གོ། །དེས་ན་
སྤྱིར་བཏང་གི་ཕ་རོལ་གྱི་དོན་མཚན་མར་འདུ་ཤེས་པའི་ཚུར་མཐོང་ལ་ལྟོས་ནས་བཞག་པ་
དེའི་དབང་དུ་བྱེད་དགོས་པས་འཕགས་པའི་གནས་སྐབས་ཐམས་ཅད་དེར་འཇོག་དགོས་
ཀྱང་། གཙོ་བོའམ་མཐར་ཐུག་གི་དབང་དུ་བྱས་ན་རྒྱུ་བདག་འཛིན་བག་ཆགས་དང་བཅས་
པ་དང་། འབྲས་བུ་འཁོར་བ་ཕྲ་རགས་མ་ལུས་པར་སྤངས་པ། ལས་སྒྲུབ་ཀྱི་སྒྲ་ཁོ་ནས་
བསྟན་པའི་སངས་རྒྱས་ཀྱི་ས་འབའ་ཞིག་ལ་བྱེད་དགོས་ཏེ། བརྒྱད་སྟོང་དོན་བསྡུས་སུ།
ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །བསྒྲུབ་བྱ་དོན་དེ་
དང་ལྡན་ཕྱིར། །གཞུང་ལམ་དག་ལ་དེ་སྒྲ་ཡིན། །ཞེས་གསུངས་སོ། །འདིའི་ངོས་ཟིན་ལྟར་
ན་སློབ་པའི་དེ་རྣམས་བཏགས་པ་ཙམ་དུ་འཇོག་པ་ལྟར་སྣང་ཡང་། དགོངས་པ་བཙལ་ན་



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
གཙོ་བོ་ཕལ་བ་བཞེད་པ་སྣང་གི །མཚན་བཏགས་ཀྱི་དོན་དུ་མི་སྣང་ངོ༌། །ཞེས་གསེར་
འཕྲེང་ལས་འབྱུང་བ་བཞིན་ཡིན་པས་གཙོ་བོ་མ་ཡིན་པའི་དོན་དུ་དགོངས་པ་འགྲེལ་
དགོས་སོ། །དེའི་ཕྱིར་ཕ་རོལ་ཙམ་ཞིག་ཏུ་སོང་བས་མི་ཆོག་པར་མཐར་ཐུག་གི་བྱང་ཆུབ་
འགྲུབ་པ་ལ། ད་དུང་བསྐལ་བ་དུ་མར་བརྩོན་པ་བསྐྱེད་ནས་ལམ་གོང་དུ་བགྲོད་དགོས་
པས། པཱ་ར་ག་ཏེ་སྟེ་ཕ་རོལ་ཏུ་སོངས་ཤིག་ཅེས་པའི་རྗེས་ལ། པཱ་ར་སཾ་ག་ཏེ་སྟེ་ཕ་རོལ་ཏུ་
ཡང་དག་པར་སོངས་ཤིག་ཅེས་བསྣན་ནས་གསུང་པ་ཡིན་ནོ། །འོ་ན་དོན་དམ་པའི་ས་དང་
ལམ་དུ་འཇོག་ལུགས་ཆོས་ཉིད་གཟིགས་ཚུལ་གྱི་སྒོ་ནས་ཡིན་ན། མཐོང་ལམ་གྱི་ཚེ་གཉིས་
སྣང་ཕྲ་མོའང་མེད་པར་ཆུ་ལ་ཆུ་བཞག་པ་བཞིན་རོ་གཅིག་ཏུ་ཞུགས་པའི་སྒོ་ནས་ཆོས་ཉིད་
གཟིགས་ཚུལ་དེ་ལས་ལྷག་པ་སངས་རྒྱས་ཀྱི་སར་ཡང་མེད་པས་ཁྱད་པར་གང་གི་སྒོ་ནས་
ས་གོང་མ་གོང་མར་འཇོག་སྙམ་ན། མདོ་སྡེ་ས་བཅུ་པ་ལས། ཇི་ལྟར་བར་སྣང་བྱ་རྗེས་
མཁས་རྣམས་ཀྱིས། །བརྗོད་པར་ནུས་མ་ཡིན་ཞིང་མི་མཐོང་བ། །དེ་ལྟར་རྒྱལ་བའི་སྲས་
ཀྱི་ས་ཀུན་ཀྱང་། །བརྗོད་མི་ནུས་ན་མཉན་པར་ག་ལ་ནུས། །འོན་ཀྱང་བྱམས་དང་སྙིང་རྗེ་
སྨོན་ལམ་གྱིས། །
དེ་ལས་ཕྱོགས་ཙམ་རིམ་པའི་ཚུལ་གྱིས་ནི། །བཤད་བྱ་སེམས་ཀྱི་སྤྱོད་ཡུལ་རྣམས་
ཀྱིས་མིན། །ཞེས་བྱ་ནམ་མཁར་འཕུར་བའི་ཚེ་དེའི་རྗེས་ནམ་མཁའི་ངོས་ན་མི་འདྲ་བའི་
མཚམས་སོ་སོར་འབྱེད་རྒྱུ་མེད་ཀྱང་། ས་གཞི་ལ་མཚོན་ནས་རི་དང་། ཐང་དང་
། ཀླུང་དང་།
ནགས་ཚལ་དང་། གྲོང་ཁྱེར་སོགས་འདི་དང་འདིའི་ཐད་ཅེས་སྟོན་ལུགས་ཡོད་པ་ལྟར།
ཆོས་ཉིད་གཟིགས་ཚུལ་གྱི་ངོ་བོའི་སྒོ་ནས་འབྱེད་རྒྱུ་མེད་ཀྱང་། བྱམས་སྙིང་རྗེ་དང་སྨོན་
ལམ་སོགས་ཐབས་ཀྱི་ཆས་ཁྱད་པར་དུ་བྱས་པའི་སྒོ་ནས་ནུས་པ་རྫོགས་ཚུལ་ཁྱད་ཡོད་
པར་གསུངས་ཏེ། ཤར་རིའི་རྩེ་ནས་ཉི་མ་རྫོགས་པར་ཤར་བ་དེ་དང་། དཀྱིལ་དུ་སླེབས་པ་
317



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་ངོ་བོ་ལ་ཁྱད་མེད་ཀྱང་ས་གཞི་དྲོས་པའི་ནུས་པའི་ཁྱད་ཡོད་པ་དང་འདྲ་བར་ཡང་
དམ་པ་འགའ་ཞིག་གསུངས་སོ། །
ནུས་པ་ཇེ་ཆེར་ཐབས་ཀྱི་སྒོ་ནས་སོང་ཚུལ་དེའི་མིང་ལ་རྒྱུན་ལས་ཡོངས་སུ་སྦྱོང་བ་
ཞེས་བཏགས་ཏེ། འདིར་པཱ་ར་སཾ་ག་ཏེ་ཞེས་པའི་སཾ་ནི་སཾ་ཤོདྷ་བྱས་ན་ཡོངས་སུ་སྦྱང་བ་ལ་
འཇུག །སནྟ་ན་བྱས་ཚེ་རྒྱུན་དུ་ལ་འཇུག་པས་ཡུན་བསྲིངས་ནས་གོམས་ཏེ་གོང་འཕེལ་དུ་
གཏོང་དགོས་པའི་དོན་དུ་འགྲོ་ལ། འདིར་ཡོངས་གྲགས་བཞིན་ཡང་དག་པའི་སྟེང་ནས་
བཤད་ན། ཡང་དག་ནི་དབུས་མཐར། གཞན་མིན་ཕྱིན་ཅི་ལོག་མ་ཡིན། །ཞེས་ཕྱིན་ཅི་མ་
ལོག་པའི་དོན་དུ་བཤད་པ་སྐབས་འདིར་སྦྱོར་ཚེ་མཚན་མར་འདུ་ཤེས་པ་ལ་བྱིན་ཅི་ལོག་ཏུ་
བཞག་སྟེ། མཐོང་ལམ་གྱིས་དེ་ལས་འདས་པ་ཙམ་ཡིན་ཀྱང་། དེས་མི་ཆོག་པར་དེ་ལས་
ཤིན་ཏུ་འདའ་དགོས་པས། གོང་དུ་སྒོམ་ལམ་འཆད་པའི་སྐབས། ཕྱིན་ཅི་ལོག་ལས་ཤིན་ཏུ་
འདས་ནས་མྱ་ངན་ལས་འདས་པར་མཐར་ཕྱིན་ཏོ། །ཞེས་གསུངས་པ་དེ་དང་སྦྱར་ཏེ་གོ་
དགོས་སོ། །དེའི་ཚུལ་ཡང་སྟོང་ཉིད་རྟོགས་པའི་ཤེས་རབ་གཅིག་པུ་གཙོ་བོར་བསྒོམས་ན་
མྱང་འདས་ཙམ་འཐོབ་ནུས་ཀྱང་། དེ་ནི་རྒྱུད་བླ་མར། མེད་ཕྱིར་འཇིགས་དང་བཅས་པའི་
ཕྱིར། །ཞེས་པ་ལྟར། ཚུ་རོལ་འཁོར་བའི་སྡུག་བསྔལ་མེད་ཙམ་ལས་གཞན་དོན་ཕུན་
ཚོགས་མི་འགྲུབ་ཅིང་། རང་རྒྱུད་ལྡན་དེའང་འཇིགས་པ་མ་ལུས་པ་ལས་སྐྱོབ་མི་ནུས་པས་
ཆད་པའི་མྱང་འདས་ཞེས་མྱང་འདས་ཉི་ཚེ་བ་ཙམ་དུ་འགྱུར་གྱི། མྱང་འདས་མཐར་ཕྱིན་
པའམ་ཡོངས་སུ་རྫོགས་པར་མི་འགྱུར་རོ། །དེས་ན་མྱང་འདས་མཐར་ཕྱིན་པར་བྱེད་ཚེ།
རྒྱན་ལས། ཚུ་རོལ་ཕ་རོལ་མཐའ་ལ་མིན། །དེ་དག་བར་ནའང་མི་གནས་པ། །ཞེས་པ་ལྟར་
ཤེས་རབ་དེས་ཚུ་རོལ་འཁོར་མཐའ་བཀག །དེ་དང་ཟུང་དུ་འབྲེལ་བའི་ཐབས་ཀྱི་ཆས་སོ་
སོའི་ཡོངས་སྦྱོང་གིས་བསྡུས་པ་རྣམས་ཀྱིས་ཕ་རོལ་ཞི་མཐའ་བཀག་སྟེ། མཐའ་དེ་གཉིས་
318ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
དང་བྲལ་བའི་དབུས་མི་གནས་པའི་མྱང་འདས་ཐོབ་པར་བྱེད་དགོས་པ་ཡིན་ནོ། །འོ་ན་དེ་
དག་བར་ན་མི་གནས་ཞེས་པ་མིན་ནམ་སྙམ་ན། མཐའ་གཉིས་ལ་མི་གནས་ཚུལ་ནི་ཐ་སྙད་
དུ་ཡིན་པས། མཐའ་གཉིས་སྤངས་པ་སྒྲུབ་པའི་ཚེ་དེར་མི་གནས་པ་དོན་དམ་པའི་དབང་དུ་
བྱས་པར་གོ་དགོས་ཀྱི་ཐ་སྙད་དུ་མིན་ནོ། །གལ་ཏེ་ས་སོ་སོར་ཆོས་ཉིད་གཟིགས་ཚུལ་གྱི་ངོ་
བོ་ལ་ཁྱད་མེད་ན། མདོ་སྡེ་རྒྱན་ལས། ཀུན་ཏུ་འགྲོ་དོན་མཆོག་གི་དོན། །ཞེས་སོགས་ཀྱིས་
དང་པོར་ཆོས་དབྱིངས་ཀུན་འགྲོའི་དོན་དུ་རྟོགས་པ། གཉིས་པར་མཆོག་གི་དོན་དུ་རྟོགས་
པ་སོགས་སུ་གསུངས་པ་ཅི་ཞེ་ན།
དེ་ནི་མཉམ་གཞག་ཏུ་བདག་གཞན་མཐའ་དག་ཆོས་དབྱིངས་སུ་དབྱེར་མི་ཕྱེད་པར་
རྟོགས་པའི་ཤུགས་ཀྱིས། རྗེས་ཐོབ་ཏུ་རང་ལ་བདོག་པ་ཐམས་ཅད་གཞན་ལ་གཏོང་བར་
འཛིན་ཆགས་ཅི་ཡང་མེད་པའི་སྦྱིན་པ་ལྷག་པ་དང་། མཉམ་གཞིག་ཏུ་ཚུལ་ཁྲིམས་དང་
ཚུལ་འཆལ་གཉི་ག་སྟོང་པར་རྟོགས་པའི་ཤུགས་ཀྱིས་རྗེས་ཐོབ་སྒྱུ་མའི་སྣང་བ་ཙམ་ལ་དེ་
གཉི་གར་མཆོག་དམན་དང་འདོར་ལེན་ཞིབ་མོར་བྱེད་དགོས་པར་བསྙོན་མེད་དུ་གཟིགས་
ཏེ་ཚུལ་ཁྲིམས་ལྷག་པ་སོགས་འབྱུང་བས། འདིའི་རྩ་བའང་ལས་དང་པོ་བའི་ས་ནས་
བཟུང་སྟེ་སྦྱིན་སོགས་ཐབས་ཀྱི་ཆ་དང་ཤེས་རབ་གཉིས་ཀ་ཟུང་འབྲེལ་དུ་ཉམས་སུ་བླངས་
པའི་སྟོབས་ཀྱིས་གཅིག་གིས་གཅིག་ལ་ནུས་པ་བཏོན་པ་ཡིན་ནོ། །
དེ་ནས་མི་སློབ་པའི་ལམ་སྟོན་པ་ལ། བོ་དྷི་སྭཱ་ཧཱ་ཞེས་འབྱུང་ཞིང་། དེ་སློབ་དཔོན་
ཕྱག་ན་རྡོ་རྗེའི་འགྲེལ་བ་སེང་གེ་རྒྱལ་མཚན་གྱིས་བསྒྱུར་བར། བྱང་ཆུབ་ཏུ་གྱུར་ཅིག་ཅེས་
བསྒྱུར། གཞན་མང་པོར་བྱང་ཆུབ་ཏུ་སོངས་ཤིག་ཅེས་བཤད་པ་སྔ་མ་རྣམས་ཀྱིས་ཟླས་
དྲངས་ཏེ་མཐར་ཐུག་གི་བགྲོད་ཡུལ་ཡིན་པ་ལ་བསམས་པར་སྣང་ངོ་། །འོན་ཀྱང་ལམ་དེ་དང་
དེར་སོངས་ཤིག་ཅེས་པ་མ་འོངས་པ་ན་ཐོབ་རྒྱུའི་ལམ་དེའི་དབང་དུ་བྱས་པ་ཡིན་ན་བྱང་
319ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆུབ་ཏུ་སོང་ཞིག་ཅེས་པ་དགོས་ཀྱང་། འདིར་ད་ལྟ་རང་རྒྱུད་ལ་ལྡན་པའི་ལམ་དེ་དང་དེའི་
སྒོ་ནས་སོངས་ཤིག་ཅེས་པ། དཔེར་ན་ཆུ་བོར་གྲུ་གཟིངས་ལ་སོང་ཞེས་པའམ། བྱ་ནམ་
མཁའ་ལ་སོང་ཞེས་པ་ལྟ་བུ་རྟེན་དང་བརྟེན་པོ་དུས་མཉམ་གྱི་དབང་དུ་བྱས་པ་ཡིན་པས།
བྱང་ཆུབ་མི་སློབ་པའི་ལམ་དེའི་སྒོ་ནས་ཡང་བགྲོད་ས་མེད་པས་སོངས་ཤིག་ཅེས་པ་མི་
དགོས་ཏེ། དེ་ལྟ་མ་ཡིན་ན་སོ་སྐྱེ་ལའང་ཕ་རོལ་ཏུ་སོངས་ཤིག་ཅེས་པ་སྦྱར་ཆོག་པའི་ཕྱིར་
རོ། །འདིར་སོང་བ་ཞེས་པ་ལྟ་བུའམ། སོང་ངོ་ཞེས་པ་ལྟ་བུའི་སྒྲ་མ་སྦྱར་བར་སོངས་ཤིག་
ཅེས་བསྐུལ་ཚིག་གིས་གསུངས་པ་ནི་ཡོན་ཏན་གོང་མ་དེ་དག་ཐམས་ཅད་ཀྱང་སྒྲུབ་པ་བཞི་
དང་སྦྱོར་བ་བཞིའི་སྒོ་ནས་ནན་ཏན་གྱིས་སྒྲུབ་དགོས་པར་ཤེས་པའི་ཆེད་ཡིན་ནོ། །བྱང་ཆུབ་
ནི་པཎ་ཆེན་གྱི་ལམ་སྒྲོན་འགྲེལ་བར། བྱང་ཆུབ་ཅེས་བྱ་སྟེ་སྒྲིབ་གཉིས་མ་ལུས་པར་བྱང་
ཞིང་། ཇི་ལྟ་ཇི་སྙེད་ཀྱི་ཆོས་མ་ལུས་པ་ཆུབ་པའི་ཕྱིར། ཞེས་པ་ལྟར་བྱང་བ་དང་ཆུབ་པའི་
དོན་སོ་སོར་ཕྱེ་སྟེ་སྤངས་རྟོགས་གཉིས་ག་ལ་སྦྱར་ཡང་རུང་མོད། གཙོ་བོ་ནི། དྲི་མ་ཟད་
དང་མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། །ཞེས་ཆགས་ཐོགས་དམན་པའི་སྒྲིབ་པ་
མ་ལུས་པ་ཟད་པར་སྤངས་པའི་མཐུས་ཆོས་ཐམས་ཅད་ཅིག་ཅར་མངོན་སུམ་དུ་གཟིགས་
པ་གཞན་དོན་རྣམ་པ་ཐམས་ཅད་པ་འགྲུབ་པ་ལ་མེད་མི་རུང་གི་ཆེད་དུ་བྱ་བའི་གཙོ་བོ་ཡེ་
ཤེས་ལ་བྱེད་དགོས་ཏེ། ཉི་ཁྲིར། བཅོམ་ལྡན་འདས། ཇི་ལྟར་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལགས། བཅོམ་ལྡན་འདས་ཀྱིས་བཀའ་སྩལ་པ་རབ་འབྱོར་ཆོས་
ཐམས་ཅད་ཀྱི་དེ་བཞིན་ཉིད་ཇི་ལྟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཀྱང་དེ་བཞིན་ནོ། །ཞེས་ཆོས་ཐམས་ཅད་ཀྱི་སྟེང་དུ་གཞི་བདེན་གཉིས་ཇི་ལྟར་གནས་པ་
བཞིན་དུ་གཟིགས་པ་མཐར་ཐུག་པའི་ཡེ་ཤེས་ལ་བྱང་ཆུབ་ཏུ་གསུངས་སོ། །
དེས་ན་དངོས་བསྟན་གཙོ་བོ་ནི་གོང་དུ་སྟོང་ཉིད་རྟོགས་པའི་སྟེང་ནས་ལམ་འགྲོད་
320ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
ཚུལ་རིམ་པར་གསུངས་པའི་མུ་ཡིན་པས། དེའི་རིགས་འདྲའི་རྒྱུན་ཕྱི་མ་ལྡོག་ཆ་ནས་ཕྱེ་
བའི་ཇི་ལྟ་བ་རྟོགས་པའི་རྣམ་མཁྱེན་ལ་བྱེད་དགོས་ཀྱང་། སྤྱིར་སེམས་ཅན་ཐམས་ཅད་ཀྱི་
མཆོག་ཉིད་ཀྱི་སེམས་ཆེན་པོ་ཞེས་བྱ་བ་ཀུན་ལ་རང་ལས་ལྷག་པར་གཅེས་པས་རང་ཉིད་
ཀུན་གྱི་བླ་མར་གྱུར་པ་ཇི་སྙེད་པ་རྟོགས་པའི་རྣམ་མཁྱེན་ཐབས་གཙོ་བོར་གྱུར་པ་དང་།
སྒྲིབ་པ་ཐམས་ཅད་སྤངས་པའི་སྤོང་པ་ཆེན་པོ་དང་ཇི་ལྟ་བ་གཟིགས་པའི་རྟོགས་པ་ཆེན་པོ་
སྟེ་ཆེད་དུ་བྱ་བ་ཆེན་པོ་གསུམ་ག་འདིར་ཚང་དགོས་ཏེ། གོང་དུ་བླ་ན་མེད་པ་ཞེས་པ་དང་།
སྒྲིབ་པ་མེད་ཅིང་ཞེས་པ་དང་། ཡང་དག་པར་རྫོགས་པའི་བྱང་ཆུབ་ཅེས་པ་གསུམ་གྱིས་དེ་
གསུམ་བསྟན་པ་འདིར་བོ་དྷི་ཞེས་པའི་སྔགས་འདིས་སྡུད་དགོས་པའི་ཕྱིར་རོ། །སྔགས་
འདི་ལ་ཨོཾ་ཡོད་པ་དང་མེད་པའི་དཔེ་རྒྱུན་གཉིས་འབྱུང་ཡང་ཡོད་པ་དག་པར་བྱེད་དགོས་
འདིའི་སྒྲུབ་ཐབས་ཀླུ་སྒྲུབ་ཀྱིས་མཛད་པ་ལས། ཏདྱ་ཐཱ་དང་ཨོ་སྤེལ་ནས་ཞེས་
གསུངས་ལ། ཤྲཱི་མ་ཧཱ་ཛ་ནས་ཀྱང་། ཨོ་དང་སྭཱ་ཧཱ་ཞེས་བྱ་བ་ནི་བཟླས་པའི་འབྲས་བུ་ཐོབ་
པའི་དོན་དུ་བྱིན་གྱིས་བརླབས་པའི་སྒྲའོ། །ཞེས་བཤད་དོ། །
བྱིན་གྱིས་རློབ་ཚུལ་རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་
དང་ནོར་སྟེར་དཔལ་དང་གཡང་། །སྐལ་བཟང་རྣམ་པ་དང་ལྡན་དང་། །དམ་བཅའ་པ་དང་
བཀྲ་ཤིས་དོན། །ནོར་བུ་འཛིན་པའི་སྔགས་ཡིན་ནོ། །ཞེས་འཕྲལ་ཡུན་གྱི་ཕན་ཡོན་མང་དུ་
འབྱུང་བར་གསུངས་སོ། །ཕྱི་རོལ་རིག་བྱེད་པ་རྣམས་ཨོ་ལ་དེ་འདྲའི་ཡོན་ཏན་ཡོད་པར་
འདོད་པ་ནི། ཀུན་སློང་ལ་མ་ལྟོས་པར་སྒྲ་དེར་ངོ་བོ་ཉིད་ཀྱིས་དེ་འདྲའི་ནུས་པ་ཞིག་ཡོད་
པར་སྨྲ་བ་ཡིན་ལ། རྒྱུད་འདིའི་དགོངས་པ་ནི་སྔགས་དེའི་མཚོན་དོན་དྲན་པའི་སྒོ་ནས་
བརྗོད་ན་ཕན་ཡོན་དེ་ལྟ་བུ་འབྱུང་པ་ཡིན། མཚོན་དོན་ནི་བཤད་རྒྱུད་རྡོ་རྗེ་ཕྲེང་བའི་སྔགས་
ཀྱི་དེ་ཁོ་ན་ཉིད་བཤད་པའི་ལེའུར་དབྱངས་ཀྱི་དང་པོ་དང་ལྔ་པ། པ་སྡེའི་ཐ་མ་གསུམ་
321ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚོགས་པས་ཨོ་གྲུབ་ཅིང་། དེ་གསུམ་གྱིས་ཐུགས་གསུང་སྐུ་རྡོ་རྗེ་གསུམ་མཚོན་པ་
གསུངས་ལ། སྐུ་གསུང་ཐུགས་རྡོ་རྗེ་གསུམ་གྱི་དོན་དྲན་པའི་ཁོངས་སུ་མདོ་རྒྱུད་མཐའ་
དག་འདུ་བ་ཡིན་ཏེ། མདོ་ལུགས་ཀྱི་ཐབས་ཐམས་ཅད་སྐུ་གསུང་གཉིས་འགྲུབ་བྱེད་དང་།
ཤེས་རབ་ཀྱི་ཆ་ཐམས་ཅད་ཐུགས་འགྲུབ་བྱེད་ཡིན་ཞིང་། དེ་གཉིས་སུ་མ་འདུས་པ་མེད།
རྒྱུད་བྱ་སྤྱོད་གཉིས་ཀྱི་ལམ་མཐའ་དག་བསམ་གཏན་བཞིར་འདུ་བའི་བསམ་གཏན་དང་
པོའི་བཟླས་བརྗོད་ཀྱི་ཡན་ལག་གསུམ་སྐུ་འགྲུབ་བྱེད་ཡིན་ལ། ཡན་ལག་ཕྱི་མ་དང་མི་
གནས་ཀྱི་བསམ་གཏན། སྒྲ་གནས་ཀྱི་བསམ་གཏན་རྣམས་གསུང་འགྲུབ་བྱེད་ཡིན་པས་
མཚན་བཅས་ཀྱི་ལམ་ཐམས་ཅད་དེར་འདུས། སྒྲ་མཐར་ཐར་བ་སྟེར་པའི་བསམ་གཏན་ནི་
ཐུགས་འགྲུབ་བྱེད་ཡིན་ཞིང་མཚན་མེད་ཀྱི་ལམ་ཀུན་འདིར་འདུའོ། །
འབྲས་བུའང་སྤྱོད་རྒྱུད་ལ་རིགས་གསུམ་འདུས་པའི་ལོངས་སྐུ་རྣམ་སྣང་གི་སྒྲུབ་
ཐབས་ཤིག་ལོགས་སུ་བྱས་པ་མ་གཏོགས། རིགས་གསུམ་དུ་བྱེད་པ་བྱ་སྤྱོད་གཉིས་འདྲ་
ཞིང་། དེའང་དོན་སྐུ་གསུང་ཐུགས་རྡོ་རྗེ་གསུམ་ཡིན་ནོ། །རྣལ་འབྱོར་རྒྱུད་དེ་ཉིད་བསྡུས་
པའི་དུམ་བུ་བཞིས་ལམ་འབྲས་ཐམས་ཅད་ཕྱག་རྒྱ་བཞིར་བསྡུས་ཤིང་། ཕྱག་ཆེན་སྐུ། ཆོས་
རྒྱ་གསུང་། དམ་རྒྱ་ཐུགས་འགྲུབ་བྱེད་ཡིན་ལ། ལས་རྒྱ་ནི་དེ་གསུམ་གྱི་འཕྲིན་ལས་ཡིན་
པས་དེ་གསུམ་དུ་མ་འདུས་པའི་སྐྱོན་མེད་དོ། །
བླ་མེད་ལ་སྐུ་འགྲུབ་བྱེད་བསྐྱེད་རིམ། གསུང་འགྲུབ་བྱེད་ཀུན་རྫོབ་སྒྱུ་མའི་རྫོགས་
རིམ། ཐུགས་འགྲུབ་བྱེད་དོན་དམ་འོད་གསལ་གྱི་རྫོགས་རིམ་ཡིན་ལ་ཟུང་འཇུག་ནི་དེ་
ཚོགས་པའི་སྟེང་ནས་འཇོག་དགོས་པས་དོན་དེ་གསུམ་དུས་ཐམས་ཅད་ཚང་སྟེ། མདོར་ན་
ཐོབ་བྱའི་མཐར་ཐུག་སྐུ་གསུམ་དུ་ངེས་པས་འབྲས་བུའི་གྲངས་ངེས་ཀྱི་སྒོ་ནས་རྒྱུའི་ལམ་
ཐམས་ཅད་ཀྱི་གྲངས་ངེས་ཀྱང་འགྲུབ་སྟེ། འདིའི་ཁོངས་སུ་མ་འདུས་པ་ཅི་ཡང་མེད་པས་
322



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
གསུང་རབ་ཐམས་ཅད་ཡི་གེ་ན་གཅིག་ཏུ་འདུ་བ་ཞེས་དམ་པ་གོང་མ་རྣམས་གསུང་པའང་
འདི་འདྲ་བ་དགོངས་པ་ཡིན་ནོ། །
འོ་ན་འདི་མདོ་སྔགས་གཉིས་ལས་གང་དུ་གཏོགས་སྙམ་ན། བི་མ་ལ་མི་ཏྲས་དབང་
རྟུལ་ལ་གསང་སྟེ་བསྟན་པས་གསང་སྔགས་སུ་བཏགས་པར་གསུངས། སློབ་དཔོན་ཕྱག་ན་
རྡོ་རྗེའི་འགྲེལ་པར། དང་པོའི་ཨེ་ཝཾ་མ་ཡ་ནས་བཟུང་འདུས་པ་སོགས་དང་ཕྱོགས་འདྲ་
བར་གསུངས་ལ། འདིའང་དེའི་གནད་བསྡུས་པའི་གསང་སྔགས་རྣལ་མ་དང་། ལས་
ཚོགས་སྒྲུབ་བྱེད་ཀྱི་སྔགས་ལས་འདི་ཉིད་ཟབ་པར་གསུངས་ཏེ། དེ་ཉིད་ལས། ཤེས་རབ་
ཀྱི་ཕ་རོལ་ཏུ་ཕྱིན་པའི་སྙིང་པོ་དོན་གྱི་གདམས་ངག་འདི་མཚན་ཉིད་ཀྱི་ཐེག་པ་ཡིན་ནམ་
སྔགས་ཀྱི་ཐེག་པ་ཡིན་ཞེས་ཐེ་ཚོམ་ཟ་ན། སེམས་ཅན་རྣམས་ཀྱི་བློའི་སྣང་བ་ལ་ཐ་དད་དུ་
སྣང་མོད་ཀྱི། ཟབ་མོའི་ཆོས་ཉིད་ལ་ཐ་དད་མེད་དེ། དེ་འདྲ་བས་ན་ཤེས་རབ་ཀྱི་ཕ་རོལ་ཏུ་
ཕྱིན་པའི་སྔགས་འདི་ནི་གསང་སྔགས་རྣམས་ཀྱི་དོན་གྱི་སྙིང་པོ་ཡིན་ནོ། །ཞེས་དང་། ཞི་བ་
དང་། རྒྱས་པ་དང་། དབང་དང་། དྲག་པོའི་སྔགས་མ་ཡིན་ནོ། །འོ་ན་གང་ཡིན་ཞེ་ན་
སྔགས་འདིའི་དོན་རྟོགས་པ་ཙམ་གྱིས་སེམས་གྲོལ་བ་ཡིན་ནོ། །སྔགས་འདིའི་དང་པོའི་ཡི་
གེ་བཞི་ལས་བྱུང་བ་དང་
། བར་དུ་ཡི་གེ་བཞིའི་དོན་གསལ་བར་བསྟན་པ་དང་། ཐ་མ་
སྔགས་ཀྱི་དོན་རྣམ་པ་བཞི་ལ་བསྡུས་པས་སོ། །ཞེས་གསུངས་ལ། ཀླུ་སྒྲུབ་ཀྱིས་འདིའི་
སྒྲུབ་ཐབས་མཛད་པ་བླ་མེད་དང་འགྲོས་མཐུན་ཞིང་། ཀུན་སྙིང་གིས་རྣལ་འབྱོར་རྒྱུད་དང་
བསྟུན་ནས་སྒྲུབ་ཐབས་མཛད་པས་གདུལ་བྱ་ཐུན་མོང་མ་ཡིན་པ་འགའ་ཞིག་ལ་ལྟོས་ཏེ་
སྔགས་སུ་བྱས་ཆོག་གོ། །
དེའང་དཔེར་ན་སྔོན་གཏུམ་པོ་རབ་སྣང་སྡིག་པའི་བུ་ཡིན་པས་མར་གྱི་མིང་ཐོས་
ནའང་མི་བཟོད་པར་ཁོང་ཁྲོ་སྐྱེ་ལ་གཉིད་མེད་པ་དེ་འཚོ་བྱེད་གཞོན་ནུས་མར་སྨན་དང་
~323



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྦྱར་ཏེ་བྱིན་ནས་གཉིད་བྱུང་བས། ཐབས་ཀྱིས་ཟར་འཇུག་རུང་ཡང་མར་ཟོ་ཞེས་ཟེར་མི་
རུང་བ་བཞིན། དོན་ལ་དགོངས་པའི་ཕུགས་སྔགས་དང་བསྲེས་ནས་སྟོན་རུང་ཡང་། དང་
པོ་ནས་སྔགས་ལྟར་ཉམས་སུ་ལོངས་ཞེས་ཚིག་གིས་སྟོན་མི་རུང་ངོ་། །མདོ་སྔགས་གཉིས་
ལམ་སྲོལ་སོ་སོ་བ་ཡིན་པས་དོན་ལའང་བསྲེ་མི་རུང་སྙམ་ན། དེ་གཉིས་གཅིག་ཏུ་བསྲེ་རུང་
བར་མ་ཟད་ངེས་པར་འདྲེས་དགོས་པ་ཡིན་ཏེ། འགྲེལ་ཆེན་དྲི་མེད་འོད་ལས། རྡོ་རྗེ་ཐེག་
་པ་སྟེ་སྔགས་ཀྱི་ཚུལ་དང་ཕ་རོལ་ཏུ་ཕྱིན་པའི་ཚུལ་འབྲས་བུ་དང་རྒྱུར་བདག་ཉིད་གཅིག་ཏུ་
འདྲེས་པར་གྱུར་པའོ། །ཞེས་གསུངས་པའི་ཕྱིར། འོན་ཀྱང་དེའི་ཆེད་དུ་བྱ་བའི་གདུལ་བྱ་
ལ་དང་པོ་ནས་སྔགས་ལུགས་སུ་བྱས་ནས་བསྟན་ན་སྟོན་པས་མདོ་སྔགས་སོ་སོར་གསུངས་
པའི་དགོངས་པ་མ་བྱེད་པ་དང་སྐབས་འཆོལ་བའི་སྐྱོན་དུ་འགྱུར་ཏེ། རིམ་ལྔ་གསལ་སྒྲོན་
ལས། ཤེས་རབ་སྙིང་པོའི་འགྲེལ་བར་བུམ་པ་ཅན་སྒོམ་པར་བཤད་པ་དང་རྒྱུད་སྡེ་འོག་
མའི་སྐབས་འགའ་ཞིག་ཏུ་གོང་མའི་ལུས་ལ་གནད་དུ་བསྣུན་ལུགས་འགའ་ཞིག་གིས་
བཤད་པ་ནི་མདོ་སྔགས་དང་རྒྱུད་སྡེ་གོང་འོག་གི་ལམ་གྱི་ཁྱད་པར་ལེགས་པོ་མི་ཤེས་པའི་
རང་བཟོ་མཁན་གྱིས་བྱས་པ་ཡིན་པས་ཡིད་བརྟན་མི་རུང་ངོ༌། །ཞེས་གསུངས་པའི་ཕྱིར།
དེས་ན་འབྲས་བུ་སྔགས་ལམ་གྱིས་ཐོབ་བྱའི་མཐར་ཐུག་པ་དེ་ཟུར་ཙམ་བསྟན་ཀྱང་།
འདིའི་ཆེད་དུ་བྱ་བའི་གདུལ་བྱ་ལ་དང་པོར་དེ་མདོ་ལུགས་ཀྱི་ལམ་རྐྱང་པས་ཐོབ་ཐུབ་པའི་
དབང་དུ་བྱས་ནས་བསྟན་ཅིང་ཉམས་སུ་བླངས་ཏེ་ཐུན་མོང་ལམ་སྦྱང་གི་རྟོགས་པ་སྐྱེས་
ཟིན་པ་ན་གཟོད་འདི་ལ་སྔགས་ཀྱི་སྣོན་པ་ཞིག་མ་བཏབ་པར་འབྲས་བུ་དེ་ཐོབ་མི་ནུས་
ཞེས་སྔགས་ལམ་སྟོན་པ་མ་གཏོགས། སྨོན་པ་འདེབས་རྒྱུའི་ཐབས་མཁས་ཀྱི་ལམ་དེ་དང་
པོ་ནས་མཉམ་དུ་སྟོན་པ་མིན་པས་ཐེག་པ་སོ་སོ་བར་འགྲོ་བའི་ཕྱིར་ཏེ། རིམ་ལྔ་གསལ་
སྒྲོན་ལས། ཕར་ཕྱིན་གྱི་ཐེག་པར་འབྲས་བུ་བྱང་ཆུབ་ཀྱི་བདེ་བའི་ཐབས་རྒྱུ་ལམ་གྱི་ལྷན་
324ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
སྐྱེས་ཀྱི་བདེ་བ་ཆེན་པོ་མ་བསྟན་བས། འབྲས་བུའི་སྐབས་སུ་བདེ་བ་ཆེན་པོ་བཤད་དུ་ཆུག་
ཀྱང་ཐེག་པ་གཉིས་ཁྱད་པར་ཆེ་བར་གསུངས་སོ། །ཞེས་གསུངས་པའི་ཕྱིར། གསུང་འདིའི་
དངོས་ཤུགས་ཀྱི་ཚིག་དོན་ལ་ཆ་འབྱེད་ཚུལ་ཞིབ་ཆ་གཉིས་དགོས་ཏེ། རྡུལ་གཅིག་སྟེང་དུ་
རྡུལ་སྙེད་སངས་རྒྱས་རྣམས། །ཞེས་པ་ལྟ་བུ་བཞེད་པ་འཇུག་པའི་ཡོན་ཏན་བཤད་པ་དེ་
ལས་ལྷག་པའི་འབྲས་བུའི་ཡོན་ཏན་སྔགས་ལའང་བསྣན་ནས་བཤད་རྒྱུ་མེད་པས་དེར་
མཐར་ཐུག་གི་བཤད་པ་འཇུག་པར་སྒྲོན་གསལ་ལས་གསུངས་པ་ལྟ་བུ་སྔགས་ཀྱི་ཐུན་མོང་
མ་ཡིན་པའི་གནད་དོན་རེ་རེ་ཙམ་བསྟན་ཡང་
། དེ་སྒྲུབ་བྱེད་ཀྱི་ལམ་དང་བཅས་ཏེ་མ་
གསུངས་པས་སྔགས་ཀྱི་ཐེག་པ་རེ་མི་འགྱུར་པ་དང་། ཡང་སེམས་ཙམ་པའི་ལུགས་ལ་སྲིད་
པ་འཕོ་བའི་མདོ་ཐེག་དམན་གྱི་མདོ་ཡིན་ཀྱང་དེའི་ནང་གི །མིང་ནི་གང་དང་གང་གིས་སུ། །
ཞེས་པའི་ཚིགས་བཅད་དེ་ཐེག་དམན་གྱི་མདོ་ཡིན་མི་དགོས་པ་བཞིན། ཤེར་སྙིང་མཚན་
ཉིད་ཀྱི་ཐེག་པ་ཡིན་ཀྱང་ནང་གི་སྔགས་འདི་སྔགས་དངོས་གནས་པ་ཡིན་པ་མི་འགལ་བའི་
ཚིག་ལ་ཆ་འབྱེད་ཚུལ་གཅིག་ཀྱང་ཤུགས་ལ་བསྟན་པ་ཡིན་ནོ། །
སྤྱིར་མདོ་ཐམས་ཅད་སྔགས་ལ་གཞོལ་བ་ཡིན་མོད་ཀྱང་། དེའི་ནང་ནས་ཤེར་མདོ་
ནི་ནང་དུ་འདི་ལྟར་སྔགས་བསྲེས་ནས་འབྱུང་ཚུལ་དང་། མདོ་གཞན་ལ་མི་འདྲ་བའི་སྦས་
དོན་གྱི་བཤད་པ་འོང་ཚུལ་དང་། མཚན་ལའང་རྒྱལ་བའི་ཡུམ་ཞེས་ངེས་དོན་གྱི་ཕྱག་རྒྱུ་
ཆེན་པོརའཁྲིད་བཞེད་པའི་རྣམ་པ་སོགས་སྒོ་དུ་མ་ནས་མདོ་གཞན་དང་མི་འདྲ་བའི་སྔགས་
ལ་ཉེ་བར་གཞོལ་ཚུལ་ཞིག་ཡོད་པ་ཤེས་པར་བྱའོ། །དེ་ལྟར་ན་འདིའི་སྒྲུབ་ཐབས་རྣམས་
ཀྱང་སྔགས་ལ་འཇུག་རན་གྱི་གདུལ་བྱ་ཐུན་མོང་མ་ཡིན་པ་དེའི་དབང་དུ་བྱས་པས་དེ་ལ་
ལྟོས་ཏེ་སྔགས་ཡིན་ཀྱང་སྤྱིར་སྔགས་ཡིན་མི་དགོས་སོ། །ཐུན་མོང་བའི་དབང་དུ་བྱས་ཚེ་
བི་མ་ལ་དང་ཇོ་བོའི་གསུང་བཞིན་གསང་སྟེ་བསྟན་པ་ལ་སྔགས་སུ་བཏགས་པར་བྱེད་ཚུལ་
ལ325ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནི། སྤྱིར་ཤུགས་བསྟན་དང་སྦས་དོན་མི་འདྲ་སྟེ། ཤུགས་བསྟན་ནི་གཞུང་གང་ལའང་ཡོད་
ཅིང་དངོས་བསྟན་གྱི་དོན་ལ་དཔྱད་པའི་རིགས་པའི་སྟོབས་ཀྱིས་རྟོགས་ནུས་པ་ཞིག་ཡིན།
སྦས་དོན་ནི་བླ་མའི་མན་ངག་གིས་མ་བསྟན་པར་རང་དབང་དུ་དཔྱད་པས་རྟོགས་མི་ནུས་
པ་ཞིག་ཡིན། མདོ་སྡེ་གཞན་ལ་སྦས་དོན་གྱི་ཐ་སྙད་མེད་པར་ཤེར་མདོ་ལ་འབྱུང་བ་དེ་བླ་
མེད་ཀྱི་རྒྱུད་མཐར་ཐུག་པ་རྣམས་དང་ཁད་ཉེ་བའི་རྟགས་ཡིན་ཏེ། དངོས་སུ་ཡུལ་སྟོང་ཉིད་
གསུང་པ་དེའི་སྦས་དོན་ལ་ལམ་ཞིག་སྟོན་ཚུལ་ཡོད་ཚེ་མཐོང་ལམ་གྱི་ཡེ་ཤེས་དང་མཐར་
ཐུག་གི་སྐུ་སོགས་ཀྱང་སྟོན་ཚུལ་ཡོད་དགོས་པས་ཚུལ་བཞིའི་དོན་ཚང་བར་འབྱུང་ངོ་
། །
དེས་ན་སྔགས་འདི་ཤེས་རབ་སྙིང་བོའི་སྦས་དོན་མངོན་རྟོགས་གྱི་རིམ་པ་སྟོན་བྱེད་ཡིན་
པས་སྔགས་སུ་གསུངས་ཏེ། གཞུང་རིལ་པོས་སྟོང་ཉིད་གཙོ་བོར་བསྟན་ནས་དེ་ཉམས་སུ་
ལེན་ཚུལ་ཇི་ལྟར་ཡིན་སྙམ་པ་ལ། གཞུང་དོན་ལམ་གྱི་རིམ་པར་བསྒྲིགས་ཏེ་གདུལ་བྱ་
དབང་པོ་ཤིན་ཏུ་རྣོ་ཤོས་མགོ་སྨོས་པ་ཙམ་གྱིས་གོ་བ་རྣམས་ལ་འདིས་སྟོན་པ་ཡིན་ནོ། །
དེས་ན་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པ་དང་། སྦས་དོན་མངོན་
རྟོགས་ཀྱི་རིམ་པ་ཞེས་རླུང་ལྟར་གྲགས་ཀྱང་མདོ་རྣམས་རྒྱ་ཆེ་བས་གཞུང་ཚིག་ཕལ་ཆེར་ལ་
མི་ངེས་ཤིང་། ཤེར་སྙིང་ནི་ཀུན་གྱི་བློ་ལ་ཡོད་པས་འདིའི་སྟེང་ནས་དངོས་བསྟན་སྦས་དོན་
གཉིས་བྱུང་ཚུལ་གོ་སླ་བར་བཤད་ན། རྒྱན་ལས་སྐབས་གོང་འོག་ཏུ་ལམ་ལྔ་ཚན་ཡང་ཡང་
གསུངས་པ་དེ་ལམ་རྐྱང་བའི་ལུགས་སུ་འདོད་པ་རྣམས་སྐབས་ཕྱི་མ་དག་གི་སྦྱོར་མཐོང་
སོགས་བཏགས་པ་ཙམ་དུ་འདོད་ཀྱང་། ལམ་ཁུག་པའི་ལུགས་ཀྱི་སྒོམ་ཚུལ་དང་དགོས་པ་
མི་འདྲ་བ་སོ་སོར་ཡོད་པས་སྦྱོར་མཐོང་སྒོམ་ལམ་སོགས་དངོས་ཡིན་པར་འདོད་དོ། །དེ་
ལྟར་ན་རྒྱན་དང་སྦྱོར་རྒྱུའི་མདོ་རྒྱས་འབྲིང་བརྒྱད་སྟོང་སྡུད་པ་སོགས་ཀྱང་ལམ་ལྔ་ཚན་དུ་
མ་བསྐྱར་ནས་གསུངས་པ་ཡིན་ལ། ཤེར་སྙིང་འདིར་ཚིག་ཉུང་བས་སྦས་དོན་མངོན་རྟོགས་
ལ326ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
ལམ་ལྔ་ཚན་གཅིག་ལས་མ་གསུངས་སོ། །དེའང་མདོའི་མཚམས་འབྱེད་ཚུལ་མཧཱ་ཛ་ནས་
གཞན་དུ་བཤད་ཀྱང་། ཇོ་བོའི་དགོངས་པ་དྲི་མེད་བཤེས་གཉེན་དང་མཐུན་པས་དེའི་
ལུགས་བཞིན་བཤད་ན། སྤྱན་རས་གཟིགས་ཀྱིས་ཤཱ་རིའི་བུ་ལ། རིགས་ཀྱི་བུའམ་རིགས་
ཀྱི་བུ་མོ་གང་ལ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་
དེས་འདི་ལྟར་རྣམ་པར་བལྟ་བར་བྱ་སྟེ། ཞེས་པ་འདིས་ཚོགས་སྤྱོར་གཉིས་བསྟན་པ་ཡིན་ལ།
འདིའི་ནང་ནས་ཀྱང་སྤྱོད་པ་སྤྱད་པར་འདོད་པ་ཞེས་པ་ཡན་ཆད་ཀྱིས་ཐེག་པ་ཆེན་པོའི་
རིགས་ལ་གནས་པའི་གང་ཟག་དེ་སྙིང་རྗེའི་གཞན་དབང་དུ་གྱུར་ནས་སེམས་བསྐྱེད་ཅིང་
དེས་ཟིན་པའི་ཚོགས་གཉིས་ཀྱི་སྤྱོད་པ་རྒྱ་ཆེ་བ་ལ་གཙོ་བོར་སློབ་པའི་ཚོགས་ལམ་གཙོ་བོ་
དང་སྦྱོར་ལམ་ཞར་བྱུང་ལྟ་བུར་བསྟན། འདི་ལྟར་རྣམ་པར་བལྟ་བར་བྱ་སྟེ་ཞེས་པས་ཆོས་
ཉིད་ལ་གསལ་སྣང་ཐོབ་པ་མཐོང་ལམ་དང་ཆ་འདྲ་བར་དོན་སྤྱིའི་གསལ་སྣང་གི་སྒོ་ནས་
བལྟ་བའི་སྦྱོར་ལམ་གཙོ་བོ་དང་། དེའི་དོན་ཐོས་བསམ་གྱིས་ངེས་པ་ཙམ་རྙེད་པའི་ཚོགས་
ལམ་ཞར་བྱུང་དུ་བསྟན། ཕུང་པོ་ལྔ་པོ་དེ་དག་ལ། ཞེས་པ་ནས། མ་ཐོབ་པའང་མེད་དོ། །
ཞེས་པའི་བར་གྱིས་མཐོང་ལམ་བསྟན་ཏེ། དེའི་ཚེ་ཆོས་ཐམས་ཅད་ཀྱི་སྟེང་གི་
བདེན་འཛིན་ཀུན་བཏགས་སྤོང་དགོས་པས་ཆོས་དབྱིངས་ཀུན་འགྲོའི་ཚུལ་གྱིས་རྟོགས་པ་
ཞེས་ཤེས་བྱ་མཐའ་དག་གི་སྟེང་གི་སྟོང་ཉིད་མངོན་སུམ་དུ་རྟོགས་དགོས། སྒོམ་ལམ་གྱི་
སྐབས་དེས་རྟོགས་ཟིན་དེ་ཉིད་གོམས་པར་བྱེད་པ་མ་གཏོགས་སྔར་མ་རྟོགས་པའི་ཆོས་
ཉིད་གསར་དུ་རྟོགས་རྒྱུ་མེད་པས་དམིགས་པ་ཐམས་ཅད་བསྡུས་ནས་མཐོང་ལམ་གྱི་
སྐབས་སུ་བཤད་ཅིང་། སྒོམ་ལམ་ལ་ཡུལ་གྱི་ཆ་ནས་དམིགས་པ་ཟུར་ལ་མ་གསུངས་སོ། །
མཐོང་ལམ་གྱི་དམིགས་པར་སྟོན་ཚུལ་ཡང་ཕུང་པོ་ལྔ་ལ་རྒྱས་ཙམ་དང་། སྐྱེ་མཆེད་བཅུ་
གཉིས་རྐང་གྲངས་ཙམ། ཁམས་བཅོ་བརྒྱད་དང་རྟེན་འབྲེལ་བཅུ་གཉིས་ཐོག་མཐའ་རེ་
327



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཙམ་སྨོས་སོ། །དམིགས་པ་དེ་དག་གི་སྟེང་དུ་སྦྱོར་རྒྱུའི་རྣམ་པ་ནི་ཟབ་མོ་རྣམ་པ་བརྒྱད་
གསུངས་ལ། དེ་བསྡུས་ན་རྣམ་ཐར་སྒོ་གསུམ་དུ་འདུ་སྟེ། ཆོས་ཐམས་ཅད་རང་གི་ངོ་བོར་
བདེན་པས་སྟོང་པ་དང་། འཇོག་བྱེད་ཐུན་མོང་དང་ཐུན་མོང་མ་ཡིན་པའི་མཚན་ཉིད་མེད་
པ་གཉིས་ནི་རྣམ་པར་ཐར་བའི་སྒོ་སྟོང་པ་ཉིད། འཁོར་བའི་ཆོས་རྣམས་འདུས་བྱས་ཀྱིས་
རབ་ཏུ་ཕྱེ་བ་ཡིན་ཀྱང་། དོན་དམ་པར་རྟེན་འབྲེལ་བཅུ་གཉིས་སོགས་མ་སྐྱེས་ཤིང་མ་
འགག་པ་དང་། རྣམ་བྱང་དོན་དུ་གཉེར་དགོས་ཀྱང་དོན་དམ་པར་དྲི་མ་སེམས་ལ་ཞུགས་
པ་མེད་པས་དྲི་མ་མེད་ཅིང་། རང་བཞིན་གྱིས་མྱ་ངན་ལས་འདས་པ་ལ་གཟོད་དྲི་མ་དང་
བྲལ་བར་བྱར་མེད་པས་དྲི་མ ་དང་བྲལ་བ་མེད་པ་སྟེ་བཞི་ནི་རྣམ་པར་ཐར་པའི་སྒོ་མཚན་
མ་མེད་པ་དང་། དེ་ལྟར་ན་དོན་དམ་པར་སྐྱོན་བྲི་ཞིང་ཟད་པ་དང་། ཡོན་ཏན་གང་ཞིང་རྒྱས་
པར་སྨོན་དུ་མེད་པས་རྣམ་པར་ཐར་པའི་སྒོ་སྨོན་པ་མེད་པ་ཡིན་ལ། རྣམ་ཐར་ཕྱི་མ་གཉིས་
ཀྱང་དང་པོར་འདུ་བས་ཞི་སྒོ་གཅིག་པ་ཉིད་དོ། །རྣམ་པ་དེ་བརྒྱད་ཀྱི་སྒོ་ནས་ཕུང་ཁམས་སྐྱེ་
མཆེད་ཐམས་ཅད་ཀྱི་སྟེང་དུ་སྟོང་ཉིད་བསྒོམ་པའི་ལམ་བདེན་གྱིས་སྡུག་ཀུན་ཟད་པར་
སྤངས་པའི་འགོག་བདེན་ཐོབ་པར་བྱེད་དགོས་ཀྱང་། སྒྱུ་མའི་སེང་གེས་སྒྱུ་མའི་གླང་པོ་
བསད་པ་བཞིན་བཏགས་པ་ཙམ་ལས་དོན་དམ་པར་མངོན་དུ་བྱེད་པའི་ཐབས་ཀྱི་ཡེ་ཤེས་
དང༌། དེ་ལ་བརྟེན་ནས་འགོག་པ་ཐོབ་པ་གང་ཡང་མེད་པས་སྣང་སྟོང་ཟུང་འཇུག་ཏུ་ཉམས་
སུ་ལེན་པའི་ཚུལ་ནི། དེ་བཞིན་དུ་སྡུག་བསྔལ་བ་དང་། ཞེས་པ་ནས། མ་ཐོབ་པའང་མེད་
དོ། །ཞེས་པའི་བར་གྱིས་བསྟན། རྒྱ་དཔེ་འགའ་ཞིག་ཏུ་ཡེ་ཤེས་མེད་ཅེས་པའི་འཕྲོར། མི་
ཤེས་པ་མེད་ཅེས་པ་ཞིག་ཡོད་པར་བཤད་ཀྱང་དོན་ལ་བརྟག་ན་མི་དགོས་སམ་སྙམ། སྒོམ་
ལམ་ནི། དེ་ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཞེས་པ་ནས།
མཐར་ཕྱིན་ཏོ། །ཞེས་པའི་བར་གྱིས་བསྟན་ཏེ། མཐོང་ལམ་གྱི་སྐབས་སུ་རྟོགས་པའི་ཆོས་
༤328ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྲས་དོན་གས་འ''བ།
ཉིད་ཀྱི་དོན་དེ་ས་སོ་སོའི་ཡོངས་སྤྱོད་དང་འབྲེལ་བར་ཡུན་དུ་བརྟེན་ཅིང་གནས་ཏེ་གོང་
ནས་གོང་དུ་རིམ་གྱིས་བགྲོད་ཅིང་སྒོམ་སྤང་ཉོན་མོངས་དང་ཤེས་བྱའི་སྒྲིབ་པ་ཕྲ་རགས་
སོགས་ཕྱིན་ཅི་ལོག་གི་སྤང་བྱའི་རིགས་ལས་རིམ་པར་ཤིན་ཏུ་མྱང་འདས་སུ་བགྲོད་དགོས་
པར་གསུངས་ལ། མཐར་ཐུག་གི་སྤོང་བ་ཆེན་པོ་སྐབས་འདིར་གསུངས་པ་ནི་སྤོང་བྱེད་ཀྱི་
དངོས་གཉེན་སྒོམ་ལམ་ཡིན་པས་སྤང་གཉེན་སྦྱར་ནས་བསྟན་པར་སྐབས་འཚོལ་བའི་སྐྱོན་
མེད་དོ། །ས་སོ་སོར་ཀུན་རྨོངས་ཉེར་གཉིས་དང་གནས་ངན་ལེན་བཅུ་གཅིག་སྤོང་ཚུལ་
དབུ་མའི་མཐའ་དཔྱོད་དུ་གསུངས་པ་དམ་པ་འགའ་ཞིག་མི་བཞེད་ཀྱང༌། དྲི་མེད་བཤེས་
གཉེན་ཀྱིས་སྐབས་འདི་གསུངས་ལ་ཇོ་བོས་ཀྱང་དེ་སོར་བཞག་ཏུ་མཛད་སྣང་ངོ༌། །
ཁྱད་པར་ཀྱི་ལམ་རྡོ་རྗེ་ལྟ་བུ་མི་སློབ་པའི་ལམ་དང་བཅས་པ་ནི། དུས་གསུམ་དུ་རྣམ་
པར་བཞུགས་པའོ། ཞེས་པ་ནས། སངས་རྒྱས་སོ། །ཞེས་པས་བསྟན་ཏེ། སྔ་མའི་སངས་
རྒྱས་ནི། ས་དགུ་འདས་ནས་ཡེ་ཤེས་ནི། །གང་གི་སངས་རྒྱས་སར་གནས་པ། །ཞེས་པ་དེ་
ཡིན་ལ། རྒྱུན་མཐའི་ཡེ་ཤེས་དེ་ནི་རྟོགས་པ་ཆེན་པོ་དང་སེམས་ཆེན་པོ་དང་གཉིས་ཀྱི་
དངོས་རྒྱུར་གྱུར་པས་སྐབས་འདིར་བསྟན་པ་ཡིན། ཆེན་པོ་གསུམ་གྱི་མི་སློབ་པའི་ལམ་ནི་
གོང་དུའང་བཤད་ཟིན་པ་ལྟར་ཡིན་ནོ། །
ལམ་ལྔ་མདོ་དང་སྦྱོར་ཚུལ་འདི་ཇོ་བོའི་འགྲེལ་བར་མཐུན་ཡང་དྲི་མེད་བཤེས་
གཉེན་གྱིས་འདི་ལྟར་མ་བཤད་སྙམ་ན། ཞིབ་ཏུ་མ་བརྟགས་པ་ཡིན་ཏེ། དེས་མདོའི་
མཚམས་འབྱེད་ལུགས་དགོངས་འགྲེལ་གྱི་དམིགས་པ་བཞི་དང་སྦྱར་བ་དེས་ལམ་ལྔ་གོ་
དགོས་པའི་ཕྱིར་ཏེ། ཚོགས་ལམ་སྐབས་ཆོས་ཉིད་ལ་ཐོས་བསམ་གྱིས་དཔྱད་པ་གཙོ་བོར་
གྱུར་པས་རྣམ་རྟོག་དང་བཅས་པའི་གཟུགས་བརྙན། སྦྱོར་ལམ་སྐབས་སྒོམ་བྱུང་ཐོབ་ཀྱང་
མཐོང་ལམ་ལྟ་བུའི་སོ་སོར་རྟོག་པ་མ་ཐོབ་པས། དེར་ལྟོས་ན་ཞི་གནས་གཙོ་བོར་གྱུར་པས་



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམ་རྟོག་མེད་པའི་གཟུགས་བརྙན་ཏེ་དེ་གཉིས་ཀ་དོན་སྤྱི་ལ་བརྟེན་པས་གཟུགས་བརྙན་
ཞེས་བཤད། མཐོང་ལམ་སྐབས་ཡུལ་གྱི་དངོས་པོ་མཐའ་དག་གི་ཆོས་ཉིད་མངོན་སུམ་དུ་
རྟོགས་པས་དངོས་པོའི་མཐའ་ཞེས་བཤད། སྒོམ་ལམ་ནི། སྒོམ་པའི་ལམ་ནི་རྣམ་གཉིས་
ཏེ། །མཐོང་བ་ཞེས་བྱ་ཟག་པ་མེད། །ཅེས་པ་སྒྲ་ཇི་བཞིན་དུ་མི་འདོད་ཀྱང་མདོའི་ཚིག་རིས་
ཡིན་པས་ཕྱོགས་ཙམ་སྤྱི་སྐད་ལ་གྲགས་ཆེ་བས་དམིགས་པར་ཡང་གཟུགས་བརྙན་གཉིས་
དང་དངོས་པོའི་མཐའ་གསུམ་ཆར་འབྱུང་གི་ཟུར་དུ་བསྟན་མི་དགོས་སོ། །འོན་ཀྱང་གོམས་
པ་ཇེ་ཆེར་སོང་བ་བཞིན་གྱིས་སྤངས་རྟོགས་གོང་ནས་གོང་དུ་བགྲོད་པའི་དགོས་པ་ཆེན་པོ་
འགྲུབ་རྒྱུ་ཡོད་པས་ལག་རྗེས་ཀྱི་ཆ་ནས་དགོས་པ་ཡོངས་གྲུབ་ཀྱི་དམིགས་པར་བཤད་པ་དེ་
དག་གིས་ལམ་ལྔར་སྦྱོར་ཚུལ་གོ་དགོས་སོ། །
དེ་ཡན་ཆད་ཀྱི་མདོའི་དོན་ཐམས་ཅད་སྔགས་འདིས་བསྡུས་པ་ཡིན་ཏེ། བཅོམ་ལྡན་
འདས་ཟབ་མོ་སྣང་བའི་ཏིང་ངེ་འཛིན་ལ་ཞུགས་པ་དང་སྤྱན་རས་གཟིགས་ཀྱང་སྟོང་པ་ཉིད་
ལ་མཉམ་པར་བཞག་སྟེ་གསུང་ཚུལ་གྱིས་སངས་རྒྱས་ནས་བཟུང་བཤེས་གཉེན་བར་མ་
ཆད་པ་ལས་བརྒྱུད་ཅིང་། ནང་གི་དོན་རྟོགས་ཤེས་རབ་དང་ལྡན་པའི་སྒོ་ནས་སྟོན་དགོས་
ཚུལ་གྱི་མན་ངག་གླེང་གཞིས་བསྡུས་པ་རྣམས་ཏདྱ་ཐཱ་ཞེས་པས་བསྟན། སྐུ་གསུང་ཐུགས་
གསུམ་གྱི་བདག་ཉིད་ཨེ་ཝཾ་གྱི་དོན་མཐར་ཐུག་པ་གླེང་གཞིའི་ཁོངས་གནས་པ་དེ་ཉིད་ཨོ་
ཞེས་པས་བསྟན། ཤཱ་རིའི་བུ་རིགས་ཀྱི་བུའམ་ནས། རྣམ་པར་བལྟ་བར་བྱ་ཞེས་པའི་སྦས་
དོན་གྱི་ཚོགས་སྦྱོར་གཉིས་ག་ཏེ་ག་ཏེ་ཞེས་པས་བསྟན། ཕུང་པོ་ལྔ་པོ། ཞེས་པ་ནས། མ་
ཐོབ་པའང་མེད་ཅེས་པའི་སྦས་དོན་གྱི་མཐོང་ལམ་པཱ་ར་ག་ཏེ་ཞེས་པས་བསྟན། དེ་ལྟ་བས་
ན་ཞེས་སོགས་ཀྱི་སྦས་དོན་སྒོམ་ལམ་པཱ་ར་སཾ་ག་ཏེ་ཞེས་པས་བསྟན། དུས་གསུམ་དུ་ཞེས་
སོགས་ཀྱི་མི་སློབ་ལམ་བོདྷི་ཞེས་པས་བསྟན་ཏོ། །སྭཱ་ཧཱ་ནི་གཞི་ཚུགས་ཞེས་བརྟེན་པར་
330ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
བྱེད་པའི་དོན་ཏེ། ལམ་ལྔའི་ཉམས་ལེན་གྱི་སྒོ་ནས་ཐོག་མའི་ཨོ་གྱི་མཚོན་དོན་དེ་སྒྲུབ་
པར་བྱེད་པ་ལ་ཐུན་མོང་བའི་དབང་དུ་བྱས་ན། སྟོང་པར་གནས་དང་སེམས་ཅན་ཡོངས་སུ་
མི་གཏོང་དང་། །ཞེས་པ་ལྟར་སྟོང་པ་ཉིད་སྙིང་པོ་ཅན་གྱི་གཞི་ཚུགས་པར་བྱེད་པ་དང་།
རྒྱུད་སྡེ་འོག་མར་སྦྱར་ཚེ་ཟབ་པ་སྟོང་ཉིད་དང་གསལ་བ་ལྷའི་འཁོར་ལོ་ཟུང་འཇུག་གི་གཞི་
ཚུགས་པར་བྱེད་པ་དང་། བླ་མེད་ལྟར་ན་ལྷན་སྐྱེས་ཀྱི་བདེ་ཆེན་དང་སྟོང་པ་དབྱེར་མི་ཕྱེད་
པའི་གཞི་ཚུགས་པར་བྱེད་དགོས་སོ། །
སྔགས་འདི་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས་
ཞེས་སོགས་གསུངས་པ་ནི་ཁ་ཅིག་ལམ་ལྔ་སོ་སོ་ལ་སྦྱར། ལ་ལ་སྒྱུ་མ་ལྟ་བུ་དང་རྣམ་ཐར་
སྒོ་གསུམ་ལ་སྦྱར་ཡང་། དོན་དམ་པ་རྟོགས་པར་བྱེད་པ་དང་། མ་རིག་པ་སྤོང་བ་དང་།
གཟིགས་ཚུལ་དེ་ལས་གོང་ན་མེད་པ་དང་། མི་མཉམ་པ་སངས་རྒྱས་སམ་ནམ་མཁའ་དང་
མཉམ་པར་བྱེད་པ་དང་
། སྡུག་བསྔལ་མ་ལུས་པ་ལས་སྐྱོབ་པ་སོགས་དོན་གཅིག་པུ་ལ་སྒོ་
དུ་མ་ནས་བསྔགས་པ་ཡིན་ནོ། །
གཞུང་འདིར་མདོའི་དོན་ཐམས་ཅད་བསྡུས་པ་ཡིན་པས་གོང་འོག་བསྡེབས་ན་རྒྱན་
གྱི་བསྟན་བྱའི་དངོས་བརྒྱད་དོན་བདུན་ཅུ་པོ་ཐམས་ཅད་ཚང་དགོས་ཀྱང་ལམ་ཆ་ཚང་བ་
ཚར་གཅིག་ལས་མ་གསུངས་པས་རྒྱུན་དང་ཇི་བཞིན་སྦྱར་དུ་མེད་ལ། འོན་ཀྱང་མདོ་རྒྱན་
སྦྱོར་ཚུལ་ལ་དཔྱད་པ་འཇུག་པའི་སྒོ་ཙམ་ཞིག་དཔེར་མཚོན་ན། སེམས་བསྐྱེད་པ་དང་
གདམས་ངག་དང་། །ངེས་འབྱེད་ཡན་ལག་རྣམ་བཞི་དང་། །སྒྲུབ་པ་ཡི་ནི་རྟེན་གྱུར་བ། །
ཆོས་ཀྱི་དབྱིངས་ཀྱི་རང་བཞིན་དང་། །དམིགས་པ་དག་དང་ཆེད་དང་ནི། །གོ་ཆ་འཇུག་
པའི་བྱ་བ་དང་། །ཚོགས་ནི་ངེས་པར་འབྱུང་བཅས་རྣམས། །ཐུབ་པའི་རྣམ་ཀུན་མཁྱེན་པ་
ཉིད། །ཅེས་རྣམ་མཁྱེན་མཚོན་བྱེད་ཀྱི་ཆོས་བཅུ་གསུངས་པའི་དང་པོ་སེམས་བསྐྱེད་པ་བྱང་
~331
བས



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆུབ་འདོད་པའི་མིང་གིས་བཏགས་པ་དེ། ཟབ་མོའི་སྤྱད་པ་སྤྱོད་པར་འདོད་པ་ཞེས་པས་
བསྟན། གདམས་ངག་ནི་ཤཱ་རིའི་བུས་གུས་པ་དང་བཅས་སྤྱན་རས་གཟིགས་ལ་ཟབ་མོའི་
གདམས་པ་དྲི་ལན་བྱས་པས་བསྟན། ངེས་འབྱེད་ཡན་ལག་སྦྱོར་ལམ་ནི་རྣམ་པར་བལྟ་
བར་བྱ་སྟེ་ཞེས་པས་བསྟན། སྒྲུབ་པའི་རྟེན་ཆོས་ཀྱི་དབྱིངས་ཀྱི་རང་བཞིན་གྱི་རིགས་ནི་
རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞེས་པས་བསྟན། ཐེག་ཆེན་སྒྲུབ་པའི་དམིགས་
པ་ནི་ཕུང་པོ་ལྔ་པོ་ཞེས་སོགས་ཀྱིས་བསྟན། ཆེན་པོ་གསུམ་གྱི་བདག་ཉིད་ཆེད་དུ་བྱ་བ་ནི།
སྒྲིབ་པ་མེད་པ་མྱ་ངན་ལས་འདས་པ་མཐར་ཕྱིན་ཏེ། བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཅེས་པས་བསྟན། གོ་སྒྲུབ་འཇུག་སྒྲུབ་ཚོགས་སྒྲུབ་ངེས་འབྱུང་སྒྲུབ་པ་བཞི་
ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་དང་། ཟབ་མོའི་སྤྱད་པ་སྤྱོད་ཅེས་དང་། བརྟེན་
ཅིང་གནས་ཏེ་ཞེས་དང་། ཕྱིན་ཅི་ལོག་ལས་ཤིན་ཏུ་འདས་ནས་ཞེས་པས་བསྟན་པ་ལྟ་བུ་གོ་
རིམ་མཐར་ཆགས་མིན་ཀྱང་དོན་ཚང་བར་ཡོད་དོ། །དེ་ལྟར་ན་ཆོས་ཀྱི་ཕུང་པོ་བརྒྱད་ཁྲི་
བཞི་སྟོང་གི་སྙིང་པོ་བསྡུས་པ་ཤེར་མདོ་ཡིན་ལ། ཤེར་ཕྱིན་སྟོང་ཕྲག་བརྒྱ་པ་སོགས་ཀྱི་སྙིང་
པོ་བསྡུས་པ་ཤེར་སྙིང་ཡིན་ཞིང་། དེའི་དོན་བསྡུས་པ་སྔགས་འདི་ཡིན་པས་ཆོས་ཐམས་
ཅད་ཀྱི་ཉིང་ཁུ་ཡིན་པར་རིགས་པས་འགྲུབ་ཅིང་། དེས་ན་དེ་དག་ཀུན་གྱི་ཕན་ཡོན་སྡུད་
པར་ཡང་རྗེས་སུ་དཔག་པར་བྱའོ། །
རང་གི་དྲན་པ་གསོ་ཕྱིར་དང་
། །མདོ་ལས་ཉམས་ལེན་གནད་འཚོལ་པའི། །བློ་ཆེན་
ཚེ་འཕེལ་བ་ལ་གདམས། །དགེ་བས་ཡུམ་དོན་རྟོགས་གྱུར་ཅིག །
ཤེས་རབ་སྙིང་པོའི་སྔགས་ཀྱི་རྣམ་བཤད་འདི་ནི་བཙུན་པ་དཀོན་མཆོག་བསྟན་པའི་
སྒྲོན་མེས་འདི་ལ་འདི་ལྟ་བུའི་དོན་རྒྱ་ཆེ་བ་ཞིག་འོང་དགོས་རྒྱུར་འདུག་སྙམ་སྟེ། ཐུབ་པ་
ཀུན་གྱི་ཡེ་ཤེས་ཀྱི་སྐུ་ཅན་ཡབ་གཅིག་༧་འཇིགས་མེད་དབང་པོའི་ཞབས་ལ་གསོལ་བ་
~332ལ



ཤེས་རབ་སྙིང་པོའི་སྔགས་ཀྱི་རྣམ་བཤད་སྦས་དོན་གསལ་བ།
ནན་ཆེར་བཏབ་པས་གོ་ལུགས་འདི་འདྲ་ཞིག་བྱུང་འབྲི་བར་བརྩམས་པ་ན། རང་བཟོར་
འགྱུར་དོགས་ཏེ་གཟོད་འགྲེལ་བ་རྣམས་ལ་བལྟས་པ་ན་རང་གི་གོ་ལུགས་དང་ཕྱོགས་
མཐུན་པར་འདུག་པས་དེ་དག་ནས་ཀྱང་ཅུང་ཟད་བསྣན་ཏེ་མེ་བྱིའི་དགུན་མཚམས་སྐབས་
ཉིན་གུང་གི་ཐུན་གསེང་ལ་སུག་བྲིས་སུ་བགྱིས་པ་ལས་ཤོག་བུར་འབེབས་པ་པོ་ནི་སྔགས་
རམ་པ་དཀོན་མཆོག་ཀུན་དགའའོ།། །།དགེ་ལེགས་འཕེལ།། །།
ལ333



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད་
ཅེས་བྱ་བ་བཞུགས་སོ། །
བསྟན་དར་ལྷ་རམས་པ།
བཀའ་གདམས་མན་ངག་སྦྲང་རྩི་འཛིན་ལ་དབང་། །བློ་གསལ་བུང་བ་ཆོས་ཀྱི་རོ་
བཟང་པོས། །ཚིམ་མཛད་ཐུབ་བསྟན་རྒྱལ་མཚན་འཛིན་པའི་དཔལ། །བཤེས་གཉེན་
མཆོག་གིས་ཤིས་པ་དམ་པས་སྐྱོང་། །གཟུགས་སྐུ་གསེར་རིར་མཚན་དཔེའི་འོད་ཀྱིས་འཁྱུད། །
ལེགས་གསུང་རོལ་མཚོར་ཤེས་བྱའི་གཟུགས་བརྙན་བཀྲ། །ཐུགས་ཀྱི་ཉི་མས་འཇིག་རྟེན་
རྒུད་མུད་གཞོམ། །ཐུབ་དབང་ཞབས་ཀྱི་པདྨོ་གཙུག་གིས་བཀུར། །པད་མའི་མཚོ་ལ་ངང་
མོ་རྩེན་པ་བཞིན། །ལང་ཚོའི་དཔལ་གྱིས་སྒེག་པའི་དབྱངས་ཅན་ལྷ། །བདག་ཡིད་རྙོག་
བྲལ་དང་བའི་རྫིང་བུ་ལ། །དགྱེས་བཞིན་བཞུགས་ནས་སྤོབས་པ་མཆོག་སྩོལ་ཅིག །རྒྱལ་
བ་ཉིད་ཀྱང་གསུང་རབ་མཐའ་དག་ལ། །ཚད་མའི་སྐྱེས་བུ་འཁྲུལ་མེད་ཡིན་ནོ་ཞེས། །
མངོན་པར་བསྔགས་པའི་མེ་ཏོག་འཐོར་བའི་ཡུལ། །ཀླུ་སྒྲུབ་ཐོགས་མེད་གུས་པས་རི་མོར་
བྱ། །ཟབ་མོ་ཤེར་ཕྱིན་བརྗོད་བྱའི་ལྷ་ལམ་ཁྱོན། །བདག་བློ་བུང་བས་གཞལ་བར་མི་ཕོད་
ཀྱང་། །སྐྲ་རྩེས་བླངས་པའི་ཚོད་དུ་གླེང་བ་འདི། །མང་ཐོས་དོན་གཉེར་དག་གི་གསོས་སུ་
334



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
བསྐྲུན། །
དེ་ལ་འདིར་ཤེས་རབ་སྙིང་པོ་བཤད་པར་བྱ་བ་ལ། སྤྱིའི་དོན་དང་། ཡན་ལག་གི་
དོན་ནོ། །དང་པོ་ནི། ཤེར་ཕྱིན་གྱི་མདོ་ལ་སོགས་པའི་བཀའ་གསུང་བ་པོ་ནི་ཤཱཀྱ་ཐུབ་པ་
ཡིན་ལ། བཀའ་ཡི་ངོ་བོ་འདོད་ཚུལ་ལ། བྱེ་བྲག་སྨྲ་བས་མིང་ཚིག་ཡི་གེ་གསུམ་གྱི་ཚོགས་
པ་ལྡན་མིན་འདུ་བྱེད་དང་། མདོ་སྡེ་པས་མིང་ཚིག་ཡི་གེ་གསུམ་གྱི་རང་བཞིན་ཕྱི་རོལ་གྱི་
གཟུགས་སུ་འདོད་པ་དང་། ཐལ་འགྱུར་པས་འཇིག་རྟེན་པ་དེར་མཐུན་པར་བཞེད་པས་སྒྲ་
དང་བེམ་པོར་ཡང་འདོད་པ་དང་། སེམས་ཙམ་པས་བཀའ་དང་བསྟན་བཅོས་སྒྲ་རང་
མཚན་པ་ཡིན་ན་དེ་དག་ངག་ཏུ་མ་ཐོན་པའི་གང་ཟག་གི་རྒྱུད་ལ་བཀའ་དང་བསྟན་བཅོས་
མེད་པར་འགྱུར་བས། དེས་ན་ཆོས་ཐམས་ཅད་རང་གི་སེམས་སྟེང་ནས་འགྲུབ་དགོས་པས།
སངས་རྒྱས་ཞེས་བྱ་བ་ནི་ཆོས་ཐམས་ཅད་མངོན་སུམ་དུ་མཁྱེན་པའི་ཡེ་ཤེས་ཀྱིས་འགོག་པ་
ཡང་དག་པའི་མཐའ་ལ་རྟག་ཏུ་མཉམ་པར་བཞག་པ་ཙམ་གྱིས་རབ་ཏུ་ཕྱེ་བ་ཡིན་མོད།
འོན་ཀྱང་སངས་རྒྱས་རང་གི་ངོས་ནས་སྨོན་ལམ་ཡོངས་སུ་རྫོགས་པ་དང་གདུལ་བྱའི་ངོས་
ནས་ལས་དག་ཅིང་རྒྱུད་སྨིན་པ་གཉིས་ཚོགས་པ་ལ་བརྟེན་ནས། བྱང་སེམས་འཕགས་པ་
རྣམས་ལ་ཆོས་སྟོན་པ་པོར་སྣང་བ་ལོངས་སྐུ་དང་། ཉན་ཐོས་ལ་སོགས་པ་ལ་ཆོས་སྟོན་པ་
པོར་སྣང་བ་སྤྲུལ་སྐུ་དང༌། དེ་དག་གིས་ཆོས་གསུངས་པར་སྣང་བ་ནི་བཀའ་ཡིན་པར་
འདོད་དོ། །ཤེས་བྱེད་ནི་ལེགས་བཤད་གསེར་ཕྲེང་དུ་རྒྱན་སྣང་གི་ལུང་དང་བཅས་ཡོད་དོ། །
ཁྱད་པར་དུ་ཐེག་བསྡུས་ཀྱི་བཤད་སྦྱར་ལས། རྐྱང་བ་དང་ཚིག་ཏུ་སྦྱར་བའི་སྒྲར་
སྣང་བ་འདོད་པའི་དོན་གྱི་རྣམ་པའི་རྗེས་སུ་འཇུག་པ་ཉན་པའི་རྣམ་པར་རིག་པའི་ཚིག་གོ། །
གལ་ཏེ་དེ་ལྟ་ཡིན་ན་བྱང་ཆུབ་སེམས་དཔས་དེ་ཇི་ལྟར་བཤད་དེ། ཉན་པའི་རྣམ་པར་རིག་
པ་ནི་དེས་མ་བཤད་དོ་ཞེ་ན། དེའི་དབང་གིས་བྱུང་བའི་ཕྱིར་དེ་སྐད་ཅེས་བྱ་སྟེ། ལྷོ་ལ་
ལ335ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་པའི་དབང་གིས་རྨི་ལམ་ན་བསྟན་བཅོས་དང་སྔགས་ལ་སོགས་པ་རྙེད་པ་བཞིན་ནོ། །
ཞེས་གསུངས་སོ། །
འོ་ན་ཤེར་ཕྱིན་གྱི་མདོ་དེ་གང་ནས་བྱུང་ཞེ་ན། སངས་རྒྱས་ཀྱི་ཞལ་ནས་བྱུང་བ་ཡང་
ཡོད། བྱིན་གྱིས་བརླབས་པའི་མཐུས་གང་ཟག་གཞན་བརྒྱུད་ནས་བྱུང་བ་ཡང་ཡོད་དོ། །
ཤེར་ཕྱིན་གྱི་མདོ་གནས་གང་དུ་གསུངས་ཤེ་ན། བྱ་རྒོད་ཕུང་པོའི་རི་ལའོ། །འདི་ལ་
ཅིའི་ཕྱིར་བྱ་རྒོད་ཕུང་པོ་ཞེས་བྱ་ཞེ་ན། རི་དེའི་ལྷུན་བྱ་རྒོད་ཀྱི་དབྱིབས་ལྟ་བུར་ཡོད་པའམ།
བྱ་རྒོད་མང་པོ་སྤུངས་པ་ལྟ་བུའི་དབྱིབས་སུ་ཡོད་པའམ། བྱ་རྒོད་མང་པོ་རོ་ཟ་བའི་ཕྱིར་རི་
དེ་བསྲུངས་པའི་སྒོ་ནས་བཏགས་པའམ། ཡང་ན་སྟོང་ཉིད་རྟོགས་པའི་སྐྱེས་བུའི་བྱ་རྣམས་
ཀྱིས་ཟིལ་གྱིས་གནོན་པས་ན་སྤུངས་ཞེས་བྱའམ། གཞན་ཡང་ཐུབ་པ་དགུང་ལོ་ང་བརྒྱད་
པ་མེ་སྦྲུལ་ལོར། བྱ་རྒོད་ཀྱི་མགོ་དང་འདྲ་བའི་རི་དེ་ལ་གཤེགས་པའི་ཚེ་བདུད་ཀྱིས་བྱ་
རྒོད་ཀྱི་གཟུགས་སུ་སྤྲུལ་ནས་སྟོན་པའི་ཆོས་གོས་ཁྱེར་ཏེ་རི་དེར་བོར་པ་རྡོར་གྱུར་ནས་
བཞི་རིམ་དུ་ཆགས་པ་ལ་བྱ་རྒོད་ཕུང་པོ་ཆེན་པོར་གྲགས་སོ་ཞེས་བཻཌཱུར་གཡའ་སེལ་ལས་
བྱུང་བས་བཤད་ཚུལ་མང་པོར་མངོན་ནོ། །རི་དེ་ཡང་སངས་རྒྱས་རྣམས་ཀྱིས་ཤེར་ཕྱིན་
གསུངས་པའི་གནས་ཡིན་པས་རྡོ་རྗེ་གདན་བཞིན་དུ་སྲ་ཞིང་མེ་ལ་སོགས་པས་གཞིག་ཏུ་
མེད་པ་དང་མི་གཡོ་བ་ཡིན་པས་བར་སྲིད་པ་རི་གཞན་ལ་མི་ཐོགས་ཀྱང་འདི་ལ་ཐོགས་
པར་བཤད་དོ། །ཤེར་ཕྱིན་གྱི་མདོ་དུས་ནམ་གྱི་ཚེ་གསུངས་ཤེ་ན། རྩིས་ལ་མཁས་པ་རྒྱ་
མཚོ་རྣམ་གསུམ་དུ་གྲགས་པ་རྩོང་ཆུང་ཆོས་གྲགས་རྒྱ་མཚོ་ཕུག་པ་ལྷུན་གྲུབ་རྒྱ་མཚོ་
མཁས་གྲུབ་ནོར་བཟང་རྒྱ་མཚོ་གསུམ་གྱིས། ནག་པ་ཉ་ལ་ཤེར་ཕྱིན་གྱི་མདོ་གསུངས་ནས་
ཟླ་བ་རྗེས་མའི་ཚེས་བཅོ་ལྔ་ལ་མྱ་ངན་ལས་འདས་པར་བཞེད་ལ། མཆིམས་དང་ཆག་ལོ་
སོགས་ཀྱི་བཞེད་ཚུལ་འཇམ་དབྱངས་བཞད་པའི་རྡོ་རྗེས་ཕར་ཕྱིན་མཐའ་དཔྱོད་ཡིད་
336



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
བཞིན་ནོར་བུར་སུན་ཕྱུང་ནས། རང་ལུགས་སྟོན་པ་སངས་རྒྱས་པའི་ཕྱི་དེ་ལོར་ཤེར་ཕྱིན་
གསུངས་པར་བཞེད་ལ། དེ་ལ་ཁ་ཅིག་གིས་འདི་ལྟར་དོགས་ཏེ། སྟོན་པ་ས་ག་ཟླ་བའི་ཚེས་
བཅོ་ལྔ་ལ་སངས་རྒྱས་པའི་དུས་སུ་བདུད་རྩི་ཟས་ལ་བུ་ཞིག་སྐྱེས་པ་དེ་ཀུན་དགའ་བོ་ཡིན་
ཞིང་སངས་རྒྱས་པའི་དུས་དེ་ནས་བརྩིས་པའི་བཅུ་གཉིས་པ་ནག་པ་ཉ་ལ་ཤེར་ཕྱིན་
གསུངས་དུས་སུ་ཀུན་དགའ་བོ་སྐྱེས་ན་ཟླ་བ་བཅུ་ལྷག་
་ཙམ་ལས་མ་སོང་བས་ཤེར་ཕྱིན་
གསུངས་པའི་འཁོར་དུ་ཀུན་དགའ་བོ་ཅི་ལྟར་ཡོད་ཅེས་དོགས་སོ། །དེ་ལ་འཇམ་དབྱངས་
བཞད་པའི་རྡོ་རྗེས་ཤེར་ཕྱིན་གྱི་མདོ་ཐོག་མར་གསུངས་བའི་འཁོར་དུ་ཀུན་དགའ་བོ་མེད་
ཀྱང་ཕྱིས་སུ་གསུངས་པའི་འཁོར་དུ་ཡོད་པས་སྐྱོན་མེད་ཅེས་གསུངས་མོད། དེ་ལ་ཡང་
འདི་ལྟར་དོགས་ཏེ། བརྒྱད་སྟོང་པ་ལས། འདི་སྐད་བདག་གིས་ཐོས་པ་དུས་གཅིག་ན།
བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་བཞུགས་ཏེ། དགེ་སློང་སྟོང་ཉིས་
བརྒྱ་ལྔ་བཅུ་དགེ་སློང་གི་དགེ་འདུན་ཆེན་པོ་དག་དང་ཐབས་ཅིག་གོ། །ཐམས་ཅད་ཀྱང་
དགྲ་བཅོམ་པ་ཟག་པ་ཟད་པ། ཞེས་པ་ནས། སེམས་ཐམས་ཅད་ཀྱི་དབང་དམ་པའི་ཕ་
རོལ་ཏུ་སོན་པ་ཐོབ་པ་ཤ་སྟག་སྟེ། གང་ཟག་གཅིག་མ་གཏོགས་པ་ནི་འདི་ལྟ་སྟེ། ཚེ་དང་
ལྡན་པ་ཀུན་དགའ་བོའོ་ཞེས་པའི་གླེང་གཞི་འདི། བརྒྱད་སྟོང་པ་ཐོག་མར་གསུངས་དུས་
ཀྱི་གླེང་གཞི་ཡིན་ན་ཀུན་དགའ་བོ་མེད་པ་དང་འགལ། བཀའ་བསྡུ་བའི་སྐབས་ཀྱི་གླེང་
གཞི་ཡིན་ན་དེའི་དུས་སུ་ཀུན་དགའ་བོ་དགྲ་བཅོམ་པ་ཡིན་པ་དང་འགལ། བར་དུ་
གསུངས་བའི་གླེང་གཞི་ཡིན་ན། ཆོས་ཡང་དག་པར་སྡུད་པ་ལས། དགེ་སློང་དག །འདི་
སྐད་བདག་གིས་ཐོས་པ་ཞེས་གྱིས་ལ་ཆོས་བསྡུ་བར་བྱའོ་ཞེས་བཀའ་བསྡུ་བའི་ཚེ་ན་ཚིག་
འདི་སྦྱོར་ཞེས་གདམས་པ་དང་འགལ་སྙམ་དུ་དོགས་སོ། །
ཡང་ཁ་ཅིག་གིས་རྒྱལ་བུ་གཞོན་ནུ་དོན་གྲུབ་དང་སྒྱུ་རྩལ་འགྲན་པའི་སྐབས་སུ་ཀུན་
ལ337



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དགའ་བོས་རྒྱང་གྲགས་གཉིས་ཀྱི་ཚད་ཕོག་པར་བུ་སྟོན་ཆོས་འབྱུང་ལས་བཤད་པར་མ་
ཟད་རྒྱ་ཆེར་རོལ་པ་ལས་ཀྱང་བཤད་པས། སྟོན་པ་འཚང་རྒྱ་ཚུལ་བསྟན་པའི་སྔ་རོལ་ནས་
ཀྱང་ཀུན་དགའ་བོ་ཡོད་ཟེར་ལ། ཁ་ཅིག་གིས། རབ་འབྱོར་དང་ཀུན་དགའ་བོ་དང་འཆར་
ཀ་དང་ལེགས་སྐར་སོགས་ལ་ཆེ་ཆུང་ལྟ་བུའི་སྔ་ཕྱི་གཉིས་རེ་བྱུང་བས། བྱང་ཆུབ་སེམས་
དཔའ་གཞོན་ནུའི་འཁོར་དུ་བྱུང་བའི་ཀུན་དགའ་བོ་དེ་བདུད་རྩི་ཟས་ཀྱི་བུ་ལས་གཞན་པ་
ཞིག་ཡིན་ཟེར་རོ། །བིཌཱུར་གཡའ་སེལ་དུ་ཤེར་ཕྱིན་གསུངས་པའི་དུས་སུ་འཕགས་པ་རབ་
འབྱོར་དགྲ་བཅོམ་པའི་འབྲས་བུ་ཐོབ་ཟིན་པ་དགོས་ཤིང༌། རབ་འབྱོར་ནི་ལྷ་བབས་ཀྱི་
ཉིན་བདེན་པ་གསར་དུ་མཐོང་ཞིང་དེ་ལས་མི་རིང་བར་དགྲ་བཅོམ་པའི་འབྲས་བུ་ཐོབ་
པར་འདུལ་བ་ལས་གསུངས་པས། ཤེར་ཕྱིན་མདོ་ལྷ་བབས་ཀྱི་རྗེས་སུ་གསུངས་པ་འཐད་
པའི་རྒྱུ་མཚན་མང་དུ་སྤྲོས་ནས། ཐུབ་པ་དགུང་ལོ་ང་བརྒྱད་པ་མེ་སྦྲུལ་ལ་ཤེར་ཕྱིན་གྱི་མདོ་
གསུངས་པར་བཤད་ནས། ཡང་འོག་ཏུ་ཤོག་བུ་བཞི་བརྒྱ་དང་གཉིས་ཀྱི་ངོ་ན། སངས་རྒྱས་
དགུང་ལོ་ང་གཅིག་པ་ལྕགས་ཁྱི་ལ་ཤེར་ཕྱིན་གྱི་སྐོར་གསུངས་པར་ཡང་བཤད་པས། དེས་
ན་མཁས་པ་དེ་སྙེད་ཀྱིས་མི་མཐུན་པ་བཤད་པ་ལ་རྒྱུ་མཚན་ཞིག་ཡོད་དགོས་པས། དེ་ཡང་
ཁོ་བོའི་བསམ་ཚོད་ལ། དཔེར་ན་སྟོན་པའི་འཁྲུངས་ལོ་ལ། ཆོས་རྗེ་ས་སྐྱ་པའི་ལུགས་ལ་
ས་འབྲུག་དང་། པཎ་ཆེན་ཤཱཀྱ་ཤྲཱིའི་ལུགས་ལ་མེ་སྦྲུལ་དང་། དུས་འཁོར་པ་གཡུང་སྟོན་གྱི་
ལུགས་ལ་ཤིང་བྱི་དང་། ཨ་ཏི་ཤའི་ལུགས་ལ་ཤིང་གླང་དང་། བུ་སྟོན་ལུགས་ལ་མེ་རྟ་དང་།
ཕུག་ལུགས་ལྕགས་སྤྲེལ་དང་། རྒྱ་ནག་མཁས་པའི་ལུགས་ལ་ཤིང་སྟག་ཏུ་བཤད་པ་བཞིན་
དེ་ཐམས་ཅད་ལུང་རིགས་ཀྱིས་བསྒྲུབ་ཏུ་ཡོད་པ་ཡིན་ནའང་། ཐུན་མོང་བ་ལྟར་ན་མཁས་
པ་དེ་རྣམས་ལ་སྟོན་པའི་འཁྲུངས་ལོ་དུས་ཀྱི་བསྐལ་དོན་དུ་སོང་བ་ལྟར་འདིར་ཡང་
འདྲའམ་སྙམ་མོ། །དེ་ལྟ་བུ་ཤེར་ཕྱིན་གྱི་མདོ་ལ་ཡུམ་སྲས་བཅུ་བདུན་ལ་སོགས་པའི་ཐ་
338



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
སྙད་བོད་དུ་གྲགས་པ་ཡོད་ཀྱང་། གཙོ་ཆེ་བ་རྒྱས་འབྲིང་བསྡུ་གསུམ་སྟེ། རྒྱས་པ་འབུམ།
འབྲིང་ཉི་ཁྲི། བསྡུ་བ་བརྒྱད་སྟོང་པའོ། །མིང་དེ་དག་ནི་ཤོ་ལོ་ཀའི་གྲངས་ཀྱི་སྒོ་ནས་
བཏགས་པ་ཡིན་ནོ། །
སྤྱིར་བོད་དུ་འབུམ་སྡེ་ལྔ་ཞེས་གྲགས་པ་ཡིན་ཏེ། ཤེར་ཕྱིན་གྱི་མདོ་ཐུགས་ཀྱི་འབུམ།
མྱང་འདས་ཀྱི་མདོ་གསུང་གི་འབུམ། དཀོན་མཆོག་བརྩེགས་པའི་མདོ་སྐུའི་འབུམ། ཕལ་
པོ་ཆེའི་མདོ་ཡོན་ཏན་གྱི་འབུམ། ལང་ཀར་གཤེགས་པའི་མདོ་འཕྲིན་ལས་ཀྱི་འབུམ་དང་
བཅས་པ་ལ་འབུམ་སྡེ་ལྔ་ཟེར་རོ། །དེ་རྣམས་འབུམ་དུ་བཞག་བའི་རྒྱུ་མཚན་ནི། ཤེར་ཕྱིན་
རྒྱས་པ་ལ་ཤོ་ལོ་ཀ་འབུམ་ཡོད་པ་དང་། མདོ་མྱང་འདས་ལ་སངས་རྒྱས་མྱ་ངན་ལས་འདའ་
ཁར་ཞལ་ཆེམས་བཞག་པ་འབུམ་ཡོད་པ་དང་། དཀོན་མཆོག་བརྩེགས་པ་ལ་སངས་རྒྱས་
ཀྱི་མཚན་མི་འདྲ་བ་འབུམ་ཡོད་པ་དང་། ཕལ་པོ་ཆེ་ལ་སྨོན་ལམ་འབུམ་ཡོད་པ་དང་། ལང་
ཀར་གཤེགས་པ་ལ་སྲིན་པོ་འབུམ་བཏུལ་ཚུལ་ཡོད་པས་ན་འབུམ་ཞེས་བྱའོ། །ཡང་འབུམ་
སྡེ་ལྔ་པོ་དེའི་དོན་བསྡུས་པའི་མདོ། རྒྱལ་པོའི་མདོ་ལྔ་ཞེས་གྲགས་པ་ནི། ཡུམ་གྱི་དོན་
བསྡུས་ཤེས་རབ་སྙིང་པོ། མྱང་འདས་ཀྱི་དོན་བསྡུས་འདའ་ག་ཡེ་ཤེས། དཀོན་མཆོག་
བརྩེགས་པའི་དོན་བསྡུས་པ་རྡོ་རྗེ་རྣམ་འཇོམས། ཕལ་ཕྱིན་གྱི་དོན་བསྡུས་བཟང་སྤྱོད་སྨོན་
ལམ། ལང་གཤེགས་ཀྱི་དོན་བསྡུས་ལྟུང་བཤགས་རྣམས་སོ། །དེ་རྣམས་ལ་རྒྱལ་པོའི་མདོ་
ཟེར་བའི་རྒྱུ་མཚན་ནི། སྔོན་དུས་སུ་བོད་ཀྱི་ཆོས་རྒྱལ་རྣམས་ཀྱི་རིམ་གྲོར་མདོ་ལྔ་པོ་དེ་
གདོན་པར་བྱ་བ་ལས་བཏགས་པར་སེམས་སོ། །དེ་ཡང་ཤེས་རབ་སྙིང་པོ་ལྟ་བའི་མདོ།
འདའ་ག་ཡེ་ཤེས་སྤྱོད་པའི་མདོ། རྡོ་རྗེ་རྣམ་འཇོམས་ཁྲུས་ཀྱི་མདོ། བཟང་པོ་སྤྱོད་པ་སྨོན་
ལམ་གྱི་མདོ། ལྟུང་བཤགས་སྡིག་པ་བཤགས་པའི་མདོའོ། །
དེ་ལྟ་བུ་རྒྱུས་འབྲིང་བསྡུས་གསུམ་ཅིག་ཅར་དུ་གསུངས་པ་ཡིན་ཏེ། ཞུ་བ་བོ་ཐམས་
339



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཅད་མཐུན་པར་བྱུང་ཞིང་། ཞིང་དག་སྦྱོར་བའི་ཐད་དུ་སྲིང་མོ་གངྒཱའི་ལྷ་མོ་ལུང་བསྟན་པར་
མཚུངས་པས་སོ། །ཁྱབ་པ་ཡོད་དེ། སངས་རྒྱས་གཅིག་གིས་གང་ཟག་གཅིག་ཡང་དང་
ཡང་དུ་བྱང་ཆུབ་ཏུ་ལུང་སྟོན་པར་མི་རིགས་སོ། །ཞེས་བུ་སྟོན་ཐམས་ཅད་མཁྱེན་པས་
གསུངས་སོ། །ཤེར་ཕྱིན་གྱི་མདོ་གླེགས་བམ་ལ་བྲིས་པའི་དུས་ནི་བཀའ་བསྡུ་གསུམ་པའི་
དུས་ཞེས་གྲགས་ལ། འོན་ཀྱང་དེའི་སྔོན་དུ་བཀའ་ཡི་གེར་འཁོད་པའི་གླེགས་བམ་ཙམ་
མེད་པ་མ་ཡིན་ནོ། །
ཤེར་ཕྱིན་གྱི་མདོ་ཡུལ་གང་དུ་ཅི་ལྟར་དར་ཞེ་ན། སྟོན་པ་མྱ་ངན་ལས་འདས་པའི་
རྗེས་སུ་ཤེར་ཕྱིན་སུས་བདག་བྱེད་ཅེས། ལྷ་མ་སྲིན་སྡེ་བརྒྱད་སོགས་འཚོགས་ནས་གྲོས་
བྱས་པས་མ་འཆམ་ནས་ཧབ་ཐོབ་བྱས་པས། ཡུམ་རྒྱས་པ་ཀླུས་ཐོབ། ཁྲི་བརྒྱད་སྟོང་པ་
ལྷས་ཐོབ། ཉི་ཁྲི་མིས་ཐོབ། ཤེས་རབ་ཁྲི་པ་ལྷ་མ་ཡིན་གྱིས་ཐོབ། བརྒྱད་སྟོང་བ་གནོད་
སྦྱིན་གྱི་རྒྱལ་པོ་རྣམ་ཐོས་སྲས་ཀྱིས་ཐོབ་ཅེས་གྲགས།
དེ་ནས་སླར་རྒྱ་གར་དུ་ཡུམ་རྒྱས་པ་བྱུང་ཚུལ་ནི། ཀླུའི་རྒྱལ་པོ་ནད་ཀྱིས་ཐེབ་ནས་
ཅིས་ཀྱང་མ་ཕན་པར། བུ་མོ་ཞིག་གིས་མོ་བཏབ་ནས་མིའི་ཡུལ་ན་སློབ་དཔོན་ཀླུ་སྒྲུབ་བྱ་
བ་བདེན་པ་གཉིས་ཀྱི་དོན་ལ་མཁས་པ་ཞིག་ཡོད་པས་དེ་སྤྱན་དྲངས་ན་བསྟུན་དྭངས་པར་
འགྱུར་ཞེས་ལུང་བསྟན་པ་ལྟར་ཀླུ་སྒྲུབ་ཀླུའི་ཡུལ་དུ་ཕེབས་ནས་ཤེར་ཕྱིན་སྟོང་ཕྲག་བརྒྱ་པ་
སྤྱན་དྲངས་པ་ཡིན་ཟེར། ཡང་བཤད་ཚུལ་གཅིག་ལ་སློབ་དཔོན་སྒྲོལ་སྐུ་བཞེངས་པའི་ཙན་
དན་འཚོལ་བའི་ཕྱིར་ཀླུ་ཡུལ་དུ་ཕེབས་ནས་ཡུམ་རྒྱས་པ་སྤྱན་དྲངས་པ་ཡིན་ཡང་ཟེར། དེ་
ལྟར་ཀླུའི་ཡུལ་ན་སྤྱན་དྲངས་པའི་ཚེ་ཡུམ་རྒྱས་པའི་ཞབས་ནས། བྱམས་ཞུས། ཆོས་
འཕགས། རྟག་ཏུ་ངུ་ཡོངས་གཏད་དེ་ལེའུ་བཞི་ཀླུའི་ཡུལ་དུ་ལུས་པས། དེང་སང་གི་ཡུམ་
འབུམ་པའི་མཇུག་ཏུ་རྫོགས་སོ་བྱ་བ་མི་འདུག་པས་མ་ཚར་ཟེར། ཁ་ཅིག་གིས། དེང་སང་
340ལ



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
གི་ཡུམ་རྒྱས་པ་ལ་ཡང་ཤོ་ལོ་ཀ་འབུམ་ལོངས་ཤིང་མཇུག་གི་ཆོས་ཉིད་མི་འགྱུར་བའི་ལེའུ་
བསྡུས་པས་ཀྱང་དོན་གྱིས་ཚང་ཟེར། ཡང་ཁ་ཅིག་གིས། བྱམས་ཞུས་དང་ཆོས་འཕགས་
སྡོམ་པའི་ལེའུ་གཅིག །རྟག་ཏུ་ངུའི་ལེའུ་དང་གཉིས། ཡོངས་གཏད་ཀྱི་ལེའུ་དང་གསུམ་ཉི་
ཁྲི་དང་བརྒྱད་སྟོང་པ་ནས་ཁ་བསྐང་བའི་ལུགས་སུ་བྱས་ནས་ཡུམ་འགའ་ཞིག་གི་གཤམ་དུ་
ལེའུ་དེ་གསུམ་བསྣན་ནས་ལེའུ་དོན་ལྔ་བྱས་པ་ཡང་མཆིས། ཡང་འགོས་ཆོས་གྲུབ་ཀྱིས་རྒྱ་
ནག་ནས་བསྒྱུར་པ་ཡང་ཡོད་ཟེར་རོ། །
བོད་གངས་ཅན་དུ་དར་ཚུལ་ནི། ཁྲི་སྲོང་ལྡེ་བཙན་གྱི་དུས་སུ་ཉང་ཁམ་པའམ་རླངས་
ཁམ་པ་གོ་ཆ་བྱ་བ་མི་བརྗེད་པའི་གཟུངས་ཐོབ་པ་ཞིག་ཤེར་ཕྱིན་གདན་འདྲེན་དུ་བཏང་
བས། དེས་ཡུམ་རྒྱས་པ་བློ་ལ་བཟུང་ནས་གསེར་གྱི་གླེགས་ཤིང་རྒྱབ་ལ་བཀབ། གཡུ་ཡི་
གླེགས་ཤིང་མདུན་ལ་བཀབ། མུ་ཏིག་གི་ཕྲེང་བས་གླེགས་ཐག་བྱས་ནས་བྱོན་ཏེ་ཁོང་གི་བློ་
ཐོག་ནས་གསུངས་ཕ་དུམ་པ་བཞི། རྒྱ་སྐད་ལ་ཤ་ཏ་ས་ཧ་སྲ་ཞེས་པ་ལས་མེད་པ་དེ་ལ་
རླངས་ཀྱི་ཐུགས་འགྱུར་རེག་ཟིག་དམར་པོ་དང་ཤ་སྒྲོ་ཅན་ཞེས་བྱའོ། །ཡང་སྒོས་མཉྫར་ཤྲཱི་
དང་ཉང་ཨིནྡྲ་ཝ་རོ་གཉིས་ཀྱིས་རྒྱ་དཔེའི་སྟེང་ནས་བསྒྱུར་བ་དུམ་པ་བཞི། རྒྱ་སྐད་ལ་ཤ་ཏ་
ས་ཧ་སྲི་ཀ་ཞེས་ཡོད་པ་ནི་དཔུ་འབུམ་དང་རེག་ཟིག་སྔོན་པོ། དེ་ཡང་རེག་ཟིག་ནི་གླེགས་
བམ་དེ་རྣམས་ཧ་ཅང་བསྡུས་པས་ཟིན་བྲིས་ལྟ་བུ་སོང་བའི་དོན་དང་དམར་པོ་ནི་ཆོས་རྒྱལ་
ཉིད་ཀྱི་ཤངས་ཁྲག་མཚལ་དང་བསྲེས་ནས་བྲིས་པ་དང༌། སྔོན་པོ་ནི་དབུ་སྐྲའི་གཞོ་བར་མ་
དང་བསྲེས་ནས་བྲིས་པ་ལས་མིང་ཆགས་ཤིང་། ཤ་སྒྲོ་ཅན་ནི་འཇུག་སྣོད་ལས་འགྲེས་ཏེ་
བཏགས་པ་ཡིན་པས་དེའི་འཇོག་སྣོད་ཤ་ལྤགས་ཀྱི་སྒྲོ་བ་ཞིག་ཡིན་འདྲ། དཔྱ་འབུམ་ནི་
མངའ་འབངས་རྣམས་ལས་དཔྱ་ཁྲལ་བསྡུས་ནས་བསྒྱུར་བའི་སྒོ་ནས་བཏགས་སོ། །
ཡང་བེ་རོ་ཙ་ནས་བསྒྱུར་པ་དམ་པ་དྲུག །རྒྱ་སྐད་ལ་ཨཱརྱ་ཤ་ཏ་ས་ཧ་སྲི་ཀ་ཞེས་ཡོད་
༤ 34 ? །



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ནི་བླ་འགྱུར་འབྲིང་པོ་ཞེས་བྱའོ། །ཡང་སྣ་ཅོག་གཉིས་ཀྱིས་བསྒྱུར་བ་དུམ་པ་བཅུ་དྲུག །
མཚན་གྱི་འོག་ཏུ་སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་དང་རང་སངས་
རྒྱས་ཐམས་ཅད་ལ་ཕྱག་འཚལ་ལོ་ཞེས་ཡོད་པ་ནི་བླ་འགྱུར་ཆེན་མོ་ཞེས་བྱའོ། །ཡང་སྔོན་
གྱི་ཡུམ་དེ་རྣམས་ལ་ཏིང་ངེ་འཛིན་བརྒྱ་དང་བཅུ་དགུ་ལས་མེད་པར། རྔོག་ལོ་ཙཱ་བས་
མཐིང་གི་འབུམ་ལས་བླངས་པའི་ཏིང་ངེ་འཛིན་ཤེས་རབ་སྒྲོན་མ། སྣང་བ་གསལ་བ། ཟླ་
བའི་སྒྲོན་མེ་ཞེས་བྱ་བ་གསུམ་བསྣན་ནས་ཏིང་ངེ་འཛིན་བརྒྱ་ཉེར་གཅིག་ཏུ་མཛད་པ་ཡ་
བཏགས་དང་ད་དྲག་མེད་པ་ནི་རྡོག་འགྱུར་ཞེས་བྱའོ། །ཉི་ཁྲི་ལ་འགྱུར་གསུམ་ཡོད་ཅེས་
གྲགས། བརྒྱད་སྟོང་པ་ལ་འགྱུར་དྲུག་ལས་གྲགས་ཆེ་གསུམ་སྟེ། ཕྲེང་བ་ཅན་དང་བཟོ་
སྦྱངས་དང་སྡེ་ཅན་ནོ། །དེ་གསུམ་ལ་ཚིག་སྣ་རིང་ཐུང་མི་འདྲ་བ་བྱུང་བ་ནི་རྒྱ་དཔེ་ཐ་དད་
པའི་དབང་གིས་སམ་འགྱུར་མི་འདྲ་བའི་དབང་གིས་ཟེར་ཞིང་རྒྱས་པ་ནི་ཕྲེང་བ་ཅན་ནོ། །
དེ་གསུམ་གྱི་དབྱེ་བ་འབྱེད་ཐབས་ནི། ཀུན་ཏུ་རྒྱུ་བཟོ་སྦྱངས་བྱུང་ནས་དེའི་འོག་ཏུ་
རབ་འབྱོར་གྱི་ལེའུ་བྱུང་ན་སྐ་ཅོག་གི་འགྱུར་དང་། ཀུན་ཏུ་རྒྱུ་སྡེ་ཅན་བྱུང་ནས་དེའི་འོག་ཏུ་
རབ་འབྱོར་ཀྱི་ལེའུ་བྱུང་ན་བེ་རོ་ཙ་ནའི་འགྱུར་དང་། ཡང་དེར་རྣམ་མཁྱེན་གྱི་ལེའུ་བྱུང་ན་
རྔོག་འགྱུར་ཡིན་ནོ། །ཀུན་ཏུ་རྒྱུ་ཕྲེང་ཅན་བྱུང་ནས་དེའི་འོག་ཏུ་རྣམ་པ་ཐམས་ཅད་མཁྱེན་
པའི་ལེའུ་བྱུང་ན་འབྲོམ་རྒྱལ་བའི་འབྱུང་གནས་ཀྱི་འགྱུར་ཡིན་ནོ། །དེ་ལྟ་བུ་རྒྱས་འབྲིང་
བསྡུ་གསུམ་གྱི་ཚད་ལོ་ཙཱ་བས་བྱས་པ་ནི། ཡུམ་རྒྱས་པ་ལ་བམ་པོ་སུམ་བརྒྱ། ལེའུ་དོན་
གཉིས། ཤོ་ལོ་ཀ་སྟོང་ཕྲག་བརྒྱ། ཤད་འབུམ། ཚེག་ཡ་བཞི་དང་འབུམ་ཚོ་གཅིག །ཉི་ཁྲི་
ལ་བམ་པོ་དོན་བརྒྱད། ལེའུ་དོན་དྲུག །ཤོ་ལོ་ཀ་སྟོང་ཕྲག་ཉི་ཤུ། ཤད་འབུམ། ཚེག་ས་ཡ་
གཅིག་དང་འབུམ་ཚོ་གཅིག །བརྒྱད་སྟོང་པ་ལ་བམ་པོ་ཉི་ཤུ་རྩ་བཞི། ལེའུ་སོ་གཉིས། ཤོ་
ལོ་ཀ་སྟོང་ཕྲག་བརྒྱད། ཚེག་སུམ་འབུམ་ལྔ་ཁྲི་ཉིས་སྟོང་ཡོད་ཟེར། གྲངས་ཀྱི་རྩིས་འདི་
༤342ལ



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
དང་འགྱུར་འགའ་ཞིག་ནི་མཁས་པ་གོ་ཆས་མཛད་ཟེར་བའི་དཔེ་འཁྱོར་ཞིག་ལས་བྲིས་པ་
ཡིན་པས་དག་པ་རང་ཡིན་མིན་ལ་ཐེ་ཚོམ་ཡང་མཁས་པའི་དཔྱད་གཞིག་བྲིས་སོ། །
རྒྱ་རིམ་བ་བདུན་གྱིས་རྒྱས་བཏབ་ཅེས་པ་ནི། ཡིག་འབྲུ་མི་འཁྲུགས་པ་ཚེག་གི་རྒྱ།
ཚིག་རྐང་མི་འཁྲུགས་པ་ཤད་ཀྱི་རྒྱ། ཚིག་དོན་མི་འཁྲུགས་པ་ལེའུའི་རྒྱ། ཤོ་ལོ་ཀ་མི་
འཁྲུགས་པ་བམ་པོའི་རྒྱ། བམ་པོ་མི་འཁྲུགས་པ་བམ་གྲངས་ཀྱི་རྒྱ། མཐའ་མི་འཆོལ་བ་སྣེ་
ཐིག་གི་རྒྱུ། གླེགས་བམ་མི་འཁྲུགས་པ་གདོང་ཡིག་གམ་སྤྱན་ཁྱེར་གྱི་རྒྱ་དང་བདུན་ནོ། །ཁ་
ཅིག་གིས། གླེགས་ཐག་བདུན་པའི་རྒྱ། གླེགས་ཤིང་པ་ཊའི་རྒྱ། གསེར་གདོང་ལཉྩའི་རྒྱ།
ཡིག་མགོ་གྲངས་ཀྱི་རྒྱ། བམ་པོ་ལེའུའི་རྒྱ། སྣེ་ཐེག་སྤྱན་ཁྱེར་གི་རྒྱ། དམར་ཤད་ནག་ཤད་
ཀྱི་རྒྱ་དང་བདུན་ཟེར་རོ། །དེའི་སྤྱན་ཁྱེར་ནི་གླེགས་བམ་གྱི་སྣེ་མོའི་གྲངས་ཡིག་གི་གོང་
འོག་གང་རུང་དུ་དཔེ་ཆའི་མིང་བྲིས་པ་ལ་ཟེར། རྒྱན་སྣང་ལས། སྐེ་རགས་བདུན་གྱིས་
དམ་པོར་བཅིངས་ནས་མདུད་པའི་གནས་བདུན་ལ་རང་གི་མིང་གི་རྒྱ་བདུན་གྱིས་བཏབ་
ནས་བཞག་པ་ཡིན་ནོ་ཞེས་ཁ་ཅིག་གིས་འདོད་དོ། །ཞེས་བྱུང་ངོ་། །
ཁོ་བོའི་བསམ་ཚོད་ལ། སྔ་མ་བོད་དུ་བསྒྱུར་པའི་གླེགས་བམ་གྱི་དབང་དུ་བྱས་པ་
དང༌། བརྒྱད་སྟོང་འགྲེལ་ཆེན་ལས་བྱུང་བ་ནི་འཕགས་ཡུལ་གྱི་གླེགས་བམ་གྱི་དབང་དུ་
བྱས་པ་ཡིན་བྱས་ན་རུང་ངམ་སྙམ་ཞིང་མཁས་པས་དཔྱད་པར་བྱའོ། །
གཉིས་པ་ཡན་ལག་གི་དོན་ལ་གཉིས། སྔོན་འགྲོ་དང་། དངོས་གཞིའོ། །དང་པོ་ལ།
གྲྭ་ས་ཆེན་པོ་སེ་འབྲས་སོགས་སུ་མདོ་འདོན་པའི་ཐོག་མར། སྨྲ་བསམ་བརྗོད་མེད་ཤེས་
རབ་ཕ་རོལ་ཕྱིན། །ཅེས་པའི་ཚིགས་བཅད་ཀྱིས་བསྟོད་ཕྱག་མཛད་སྲོལ་དར་བས།
ཚིགས་བཅད་དེ་ནི་སྲས་སྒྲ་གཅན་འཛིན་གྱིས་རང་གི་ཡུམ་ལ་བསྟོད་པའི་ཚིག་ཡིན་ཟེར།
དོན་ནི། ཚིག་ཏུ་སྨྲ་བ་དང་བསམ་པ་རྟོག་པས་བརྗོད་དུ་མེད་པ་སྟེ་མངོན་སུམ་དུ་ཤེས་བྱར་
343



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མེད་པའི་སྟོང་ཉིད་རྟོགས་པའི་ཤེས་རབ་ཀྱིས་འཁོར་བའི་ཕ་རོལ་ཏུ་ཕྱིན་བྱེད་དམ་སོན་
པའི་ཡེ་ཤེས་དེ་ནི། རང་གི་ངོ་བོས་མ་སྐྱེ་བས་མི་འགག་ཅིང་ནམ་མཁའི་དབྱིངས་ལྟར་རང་
གི་ངོ་བོས་གྲུབ་པ་བཀག་པའི་ངོ་བོ་ཉིད། མཉམ་གཞག་སོ་སོ་རང་རིག་པའི་ཡེ་ཤེས་ཀྱི་
སྤྱོད་ཡུལ་དུ་གྱུར་པ་དེ་ཉིད་དུས་གསུམ་གྱི་རྒྱལ་བ་ཐམས་ཅད་སྐྱེད་པར་མཛད་པའི་ཡུམ་སྟེ་
སྟོང་ཉིད་མངོན་སུམ་དུ་མཁྱེན་པའི་ཡེ་ཤེས་ལ་ཕྱག་འཚལ་ལོ་ཞེས་པའོ། །
གཉིས་པ་མདོ་དངོས་བཤད་པ་ལ་ཡང་གཉིས། མཚན་དོན་དང་། གཞུང་དོན་ནོ། །
དང་པོ་ནི། རྒྱ་གར་སྐད་དུ་བྷ་ག་བ་ཏེ་པྲཛྙཱ་པ་ར་མི་ཏ་ཧྲི་ད་ཡ་ཞེས་པ་བོད་སྐད་དུ་བསྒྱུར་ན་
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་ཞིང་དེ་ནི་མདོའི་
མཚན་ཡིན་ནོ། །མཚན་སྨོས་པའི་དགོས་པ་ནི། མིང་མ་བཏགས་ན་མདོ་གང་ཡིན་གཏོལ་
མེད་པའི་ཕྱིར་མིང་ཐོག་མར་སྨོས་སོ། །སྙིང་པོ་ཞེས་པ་ནི་དཔེར་ན་ལུས་ཀུན་ལ་ཁྱབ་པའི་
རྣམ་པར་ཤེས་པ་གཅིག་ཏུ་འདུས་ལ་སྙིང་ཞེས་བརྗོད་པ་ལྟར། ཡུམ་རྒྱས་འབྲིང་བསྡུས་
གསུམ་གྱི་དོན་ཐམས་ཅད་འདིར་འདུས་པས་ན་མདོའི་ཡང་མདོ་ཞེས་བྱ་བའམ་མདོའི་ཡང་
སྙིང་ཞེས་བྱ་ཡིན་ནོ། །
བཅོམ་ལྡན་འདས་ཀྱི་དགོངས་པ་ཐམས་ཅད་མདོ་འདིར་འདུ་བ་ཡང་ཡིན་ཏེ།
ལེགས་བཤད་སྙིང་པོ་ཆུང་བ་ལས། ཁྱོད་ཀྱིས་ཇི་སྙེད་བཀའ་སྩལ་བ། །རྟེན་འབྲེལ་ཉིད་
ལས་བརྩམས་ཏེ་འཇུག །དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་ཁྱོད་ལ་
མེད། །ཅེས་གསུངས་པ་ལྟར། བཅོམ་ལྡན་འདས་ཀྱི་དགོངས་པ་ནི་སེམས་ཅན་མྱ་ངན་
ལས་འདས་པའི་ཐབས་འབའ་ཞིག་དགོངས་ཤིང་། མྱ་ངན་ལས་འདས་པར་བྱེད་པའི་
ཐབས་ནི་སྟོང་ཉིད་རྟོགས་པའི་ཤེས་རབ་ཡིན་པས་དེ་ལ་ཤེས་རབ་སྙིང་པོ་ཞེས་བྱ་ཞིང་། མྱ་
ངན་ལས་འདའ་མཁན་ནི་སེམས་ཅན་གྱི་སེམས་ཀྱི་ཆོས་ཉིད་ཡིན་པས་དེ་ལ་དེ་བཞིན་
ལ344
|



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
གཤེགས་པའི་སྙིང་པོ་ཞེས་བྱ་བ་ཡིན་པས། མདོ་རྒྱུད་ནས་གསུངས་པ་ཐམས་ཅད་ཀྱང་
སེམས་ཅན་གྱི་སེམས་ཀྱི་དྲི་མ་སྦྱོང་ཐབས་གསུངས་པ་ཤ་སྟག་ཡིན་པས་དེ་ལྟར་གོ་ན་
བསྟན་པ་ཐམས་ཅད་འགལ་མེད་དུ་རྟོགས་པ་ཡིན་ནོ། །དེའི་ཕྱིར་དུས་གསུམ་གྱི་སངས་
རྒྱས་ཐམས་ཅད་སྟོང་ཉིད་རྟོགས་པའི་ཤེས་རབ་ལས་སྐྱེ་བའི་ཕྱིར་ཤེས་རབ་དེ་ལམ་དང་
ཡུམ་གྱི་ཐ་སྙད་སྦྱར་བ་ཡིན་པས་བཅོམ་ལྡན་འདས་མ་ཞེས་པ་ཡང་དེ་ལ་དགོངས་སོ། །
བམ་པོ་གཅིག་པོ་ཞེས་པ་དང་། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་ཕྱག་འཚལ་ལོ་ཞེས་པ་ལོ་ཙཱ་བས་བྱས་པའི་ཚིག་གོ། །སྤྱིར་བམ་པོའི་ཚད་ལ་ངེས་པ་
མེད་དེ། ཤོ་ལོ་ཀ་སུམ་བརྒྱ་ལ་བམ་པོ་བྱས་པ་འགྲེལ་པ་དོན་གསལ་ལྟ་བུ་དང་། འཇམ་
དཔལ་གྱིས་དྲིས་པའི་མདོ་ཤོ་ལོ་ཀ་དགུ་བཅུ་ལ་བམ་པོ་གཅིག་ཏུ་བྱས་པ་དང་། དེ་བཞིན་
གཤེགས་པ་འགྲོ་བའི་མདོ་ཤོ་ལོ་ཀ་དོན་ལྔ་ལ་བམ་པོ་གསུམ་དུ་བྱས་པ་ལྟར་ཤེས་རབ་སྙིང་
པོ་ཡང་ཤོ་ལོ་ཀ་ཉེར་ལྔ་ལ་བམ་པོ་གཅིག་ཏུ་བྱས་པ་ཡིན་ནོ། །སྤྱིར་ཕ་རོལ་ཏུ་ཕྱིན་ཚུལ་ལ་
སོ་སྐྱེའི་ཕ་རོལ་འཕགས་པ་དང་ཀུན་རྫོབ་ཀྱི་ཕ་རོལ་དོན་དམ་དང་འཁོར་བའི་ཕ་རོལ་མྱང་
འདས་དང་མི་ཤེས་པའི་ཕ་རོལ་ཤེས་རབ་སོགས་ལས་ཕྱི་མ་སྟེ། དེ་ཡང་ཤེས་རབ་ཀྱི་ཕ་
རོལ་ཏུ་ཕྱིན་ཅེས་པའི་སྒྲ། སེམས་ཙམ་པ་ལྟར་ན་གཟུང་འཛིན་གཉིས་སུ་མེད་པའི་ཡེ་ཤེས་
ཏེ་རང་དོན་རྟོགས་པ་ཕུན་ཚོགས་བདེར་གཤེགས་ལ་དངོས་སུ་འཇུག་སྟེ། བརྒྱད་སྟོང་དོན་
བསྡུས་ལས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །ཞེས་
གསུངས་སོ། །བསྒྲུབ་བྱའི་དོན་བདེར་གཤེགས་དེ་ཐོབ་པར་བྱེད་པའི་ཐབས་དང་ལྡན་པས་
ན་གཞུང་ཤེར་ཕྱིན་དང་ལམ་ཤེར་ཕྱིན་ལ་བཏགས་པའི་སྒོ་ནས་འཇུག་སྟེ། དེ་ཉིད་ལས།
བསྒྲུབ་བྱའི་དོན་དེ་དང་ལྡན་པས། །གཞུང་ལམ་དག་ལ་དེ་སྒྲ་ཡིན། །ཞེས་གསུངས་སོ། །
གཉིས་པ་གཞུང་དོན་ལ་གཉིས། མདོ་བྱུང་བའི་གླེང་གཞི་དང་། དེ་ལས་བྱུང་བའི་
༤345



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མདོ་དངོས་སོ། །དང་པོ་གླེང་གཞི་ཐུན་མོང་བ་ནི། འདི་སྐད་བདག་གིས་ཐོས་པ་དུས་
གཅིག་ན་ཞེས་པ་ནས་ཐབས་གཅིག་ཏུ་བཞུགས་ཏེ་ཞེས་པའི་བར་རོ། །གླེང་གཞི་སྨོས་པའི་
དགོས་པ་ནི། སྡུད་པ་པོ་ལྷག་ཆད་མེད་པར་ཐོས་པར་གོ་ནས་མཉན་པ་པོ་རྣམས་སྡུད་པ་པོ་
ལ་རྣ་བ་ལེགས་པར་གཏོད་པར་འགྱུར་བའི་དགོས་པ་ཡོད་དོ། །དུས་གཅིག་ན་ཞེས་པ་
སློབ་དཔོན་སེང་གེ་བཟང་པོ་ལྟར་ན། སངས་རྒྱས་ཀྱི་བྱིན་རླབས་ཀྱིས་དུས་སྐད་ཅིག་མ་
གཅིག་ལ་ཀུན་དགའ་བོའི་རྣ་བའི་རྣམ་པར་ཤེས་པ་ལ་མདོའི་ཚིག་མ་ལུས་པ་སྣང་བའི་དོན་
ཏེ། རྒྱན་སྣང་ལས། མདོའི་དོན་མ་ལུས་པ་སྣང་བ་ཅན་གྱི་རྣ་བའི་རྣམ་པར་ཤེས་པ་ནི་སྐད་
ཅིག་མ་གཅིག་ལས་བྱུང་བའི་ཕྱིར་རོ། །ཞེས་གསུངས་པའི་ཕྱིར། སློབ་དཔོན་ལེགས་ལྡན་
འབྱེད་ཀྱིས་ཤེར་ཕྱིན་གྱི་མདོ་ཉན་ཐོས་ཀྱི་སྤྱོད་ཡུལ་མ་ཡིན་པས་དེ་སྡུད་པ་པོ་ཕྱག་ན་རྡོ་རྗེ་
ཡིན་པར་བཞེད་ལ། སེང་བཟང་གི་ཀུན་དགའ་བོས་རང་ངོས་ནས་མི་ནུས་ཀྱང་སངས་རྒྱས་
ཀྱི་བྱིན་རླབས་ཀྱིས་ཤེར་ཕྱིན་གྱི་མདོ་སྡུད་པར་བཞེད་པ་སོགས་བཤད་དགོས་འགའ་ཡོད་
ཀྱང་མང་དོགས་ནས་མ་བྲིས་སོ།
རྒྱལ་བོའི་ཁབ་དང་བྱ་རྒོད་ཕུང་པོ་གཉིས་སྨོས་པའི་དགོས་པ་ནི། ཁྱིམ་པ་དང་རབ་
བྱུང་གི་ཕྱོགས་གཉིས་བསྡུ་བ་སྟེ་རིམ་པ་བཞིན་དུ་ཀུན་ཉོན་ཕྱོགས་ཀྱི་གནས་ལས་ཁྱད་པར་
དུ་འཕགས་པ་དང་རྣམ་བྱང་ཕྱོགས་ཀྱི་གནས་ལས་ཁྱད་པར་དུ་འཕགས་པར་བསྟན་པའི་
ཆེད་དུའོ། །རྒྱལ་པོའི་ཁབ་ཅེས་པ་ནི་སྔོན་རྩྭ་མཆོག་གི་གྲོང་ཁྱེར་དུ་གྲགས་པ་དེ་ལ་མི་མ་
ཡིན་གྱིས་ཡང་ཡང་མེ་བཏང་བའི་རྐྱེན་གྱིས་གནས་མ་ཐུབ་པའི་ཚེ། རྒྱལ་པོས་དེང་ཕྱིན་
ཆད་སུའི་ཁྱིམ་དུ་མེ་ཤོར་བ་དེ། བསིལ་བའི་ཚལ་གྱི་དུར་ཁྲོད་དུ་ཁྱིམ་བརྩིགས་ནས་སྡོད་
ཅིག་ཅེས་བཀའ་བསྒོ་བ་དང་། དེའི་ཚེ་ལས་ཀྱི་དབང་གིས་དང་པོར་རྒྱལ་པོའི་ཕོ་བྲང་དུ་མེ་
ཤོར་བས། དེ་ནས་རྒྱལ་པོ་དེར་ཕྱིན་ནས་གནས་བཅའ་བ་ལས་རྒྱལ་པོའི་ཁབ་ཅེས་མིང་
346



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
ཆགས་པ་ཡིན་ཞེས་སཱ་ལུ་ལྗང་བའི་མདོ་ལས་བཤད་དོ། །
དགེ་སློང་ནི་བསྙེན་པར་རྫོགས་ཚུལ་བཅུ་པོ་གང་རུང་གིས་དགེ་སློང་གི་དངོས་པོ་
ཐོབ་པ་ལ་ཟེར་ཞིང་སྐབས་འདིར་དགྲ་བཅོམ་པ་ལ་བྱ་སྟེ། སྤྱོད་འཇུག་ལས། བསྟན་རྩ་
དགེ་སློང་ཉིད་ཡིན་ན། །དགེ་སློང་ཉིད་ཀྱང་དཀའ་བར་གནས། །ཞེས་གསུངས་པ་ལྟར་རོ་། །
དགེ་འདུན་ནི་དགེ་སློང་བཞི་ཡན་གྱི་ཚོགས་པ་དང་དེའི་སྒྲ་བཤད་ནི་སྟོན་པ་སངས་རྒྱས་
དང་བསྟན་པ་དམ་པའི་ཆོས་དང་གྲོགས་ཚངས་པར་སྤྱོད་པ་དག་ལས་བདུད་ཀྱིས་དབྱེ་བར་
མི་ནུས་པའི་འདུན་པ་ཅན་ཏེ། སྐྱབས་འགྲོ་བདུན་ཅུ་པ་ལས། སངས་རྒྱས་ཆོས་དང་དགེ་
འདུན་ཏེ། །བདུད་རྣམས་བྱེ་བ་བརྒྱ་ཡིས་ཀྱང་། །གང་ཕྱིར་དབྱེ་བར་མི་ནུས་པས། །དགེ་
འདུན་ཞེས་ནི་མངོན་པར་བརྗོད། །ཅེས་གསུངས་སོ། །ཆེན་པོ་ནི་རྒྱ་འགྲེལ་རྣམས་སུ་
གྲངས་མང་པའི་དོན་ལ་བཤད་པ་མང་ངོ༌། །
བྱང་ཆུབ་སེམས་དཔའ་ཞེས་པ་ལ་རྣམ་སྣང་མངོན་བྱང་དང་མདོ་སྡུད་པ་སོགས་ལས་
བཤད་པ་མང་ཞིང་། སྒྲ་བཤད་ཙམ་ནི་ཉེས་སྐྱོན་བྱང་ཞིང་ཡོན་ཏན་ཆུབ་པས་ན་བྱང་ཆུབ་
དང་། འགྲོ་བའི་དོན་སེམས་ཤིང་བདུད་ལས་ཚར་གཅོད་པས་ན་སེམས་དཔའ་འམ། ཡང་
ན་བདེན་པ་གཉིས་པ་ཡང་ཡང་བྱང་ཞིང་དེའི་དོན་ཆུབ་པས་བྱང་ཆུབ་དང་། བདེན་པ་
གཉིས་ཀྱི་དོན་ཡངས་སེམས་པ་ལ་སྲན་ཚུགས་པས་ན་སེམས་དཔའ་ཞེས་བྱའོ། །ཆེན་པོ་ནི་
མདོ་སྡུད་པ་ལས། གཏོང་བ་ཆེ་དང་བློ་ཆེ་བ་དང་མཐུ་ཆེན་དང་། །རྒྱལ་བ་རྣམས་ཀྱི་ཐེག་
ཆེན་མཆོག་ལ་ཞུགས་པ་དང་། །གོ་ཆ་ཆེན་པོ་བགོས་ཤིང་བདུད་ཀྱི་སྒྱུ་འདུལ་བ། །དེ་ཡི་
ཕྱིར་ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་གསུངས་པ་ལྟར་རོ། །
ཐབས་གཅིག་ཅེས་པའི་ཐབས་ནི་ཚེག་གམ་སྤྱོད་པ་དང་གཅིག་ནི་མཐུན་པ་ཡིན་
པས་མདོར་ན་མཉན་པོའི་འཁོར་དེ་དག་ནི་སྤྱོད་པ་མཐུན་པ་ཤ་སྟག་ཅེས་པའི་དོན་ནོ། །
ལ347



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བཞུགས་པ་ནི་སྤྱོད་ལམ་གྱིས་བཞུགས་པ་དང་། ཆོས་སྟོན་པས་བཞུགས་པ་དང་། མཉམ་
པར་བཞག་པས་བཞུགས་པ་དང་། །ནང་དུ་ཡང་དག་འཇོག་པས་བཞུགས་པ་བཞི་ལས་
འདི་ནི་སྤྱོད་ལམ་གྱིས་བཞུགས་པའོ། །
གླེང་གཞི་ཐུན་མོང་མ་ཡིན་པ་ནི། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་
བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །ཡང་དེའི་ཚེ་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་རྣམ་པར་ལྟ་ཞིང་ཕུང་པོ་ལྔ་པོ་དེ་དག་ལ་ཡང་
རང་བཞིན་གྱིས་སྟོང་པ་རྣམ་པར་ལྟར་རོ། །ཞེས་པ་སྟེ། གླེང་གཞི་ཐུན་མོང་བ་དང་ཐུན་
མོང་མ་ཡིན་པའི་ཁྱད་པར་ནི་མདོ་གཞན་ལ་ཐུན་མོང་དུ་ཡོད་པ་དང་མདོ་འདི་ལ་ཡོད་ཅིང་
གཞན་པ་མེད་པའོ། །དེའི་ཚེ་ཞེས་པ་ནི་མཉན་པའི་འཁོར་རྣམས་དགེ་རྩ་ཡོངས་སུ་སྨིན་
ནས་ཆོས་སྟོན་པའི་དུས་ལ་བབ་ཅེས་བྱའོ། །ཟབ་མོ་སྣང་བ་ཞེས་པའི་ཟབ་མོ་ནི་བློ་ལ་
འཆར་དཀའ་བ་སྟེ་དཔེར་ན་མཚོའི་ནང་དུ་ཉི་ཟླ་སོགས་ཀྱི་གཟུགས་བརྙན་འཆར་མི་དཀའ་
ཡང་ནམ་མཁའི་མཐའ་འཆར་དཀའ་བ་ལྟར་ཀུན་རྫོབ་འཆོར་སླ་ཞིང་དོན་དམ་འཆར་དཀའོ། །
སྣང་བ་ནི་དེ་ལྟ་བུ་ཟབ་མོ་མཁྱེན་པའི་ཡེ་ཤེས་སོ། །ཆོས་ཀྱི་རྣམ་གྲངས་ནི་ཕུང་ཁམས་སྐྱེ་
མཆེད་སོགས་སོ། །
ཡང་དེའི་ཚེ་ཞེས་པའི་ཡང་གི་སྒྲ་ནི་ངེས་བཟུང་གི་ཚིག་སྟེ། གདུལ་བྱ་རྒྱུད་སྨིན་པའི་
དུས་ཁོ་ནའི་ཚེ་ན་ཞེས་པའོ། །འཕགས་པ་སྤྱན་རས་གཟིགས་དབང་ཕྱུག་ཅེས་པ་ནི། སོ་
སྐྱེའི་ལས་རིང་དུ་འཕགས་པ་དང་གང་གིས་སྤྱན་རས་ཀྱིས་སེམས་ཅན་ལ་གཟིགས་ཚད་
ཐམས་ཅད་སྡུག་བསྔལ་དང་བྲལ་བར་བྱེད་པ་ལ་དབང་བའོ། །ཟབ་མོའི་སྤྱོད་པ་ནི་སྟོང་པ་
ཉིད་ལ་དམིགས་པའོ། །དེ་ཉིད་ལ་རྣམ་པར་ལྟ་བ་ནི་དེ་ལྟར་དུ་བསམ་པའོ། །ཕུང་པོ་ལྔ་པོ་
ལ348



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
དེ་དག་ལ་ཡང་ཞེས་པའི་ཡང་གི་སྒྲ་ནི་ཕུང་པོ་མ་ཟད་སྐྱེ་མཆེད་དང་ཁམས་ལ་ཡང་རང་
བཞིན་གྱིས་སྟོང་པར་ལྟ་བའི་དོན་ཏེ་འདི་ལ་བལྟའོ་ཞེས་བ་ཡིག་གིས་འཕུལ་བ་ནི་མ་དག་
གོ། །
གཉིས་པ་མདོ་དངོས་ཀྱི་དོན་ལ་གསུམ། ཤཱ་རིའི་བུས་དྲི་བ་བྱེད་ཚུལ་དང་། སྤྱན་
རས་གཟིགས་ཀྱིས་ལན་བཏབ་ཚུལ་དང་། དེ་ལ་སྟོན་པས་རྗེས་སུ་ཡི་རང་མཛད་ཚུལ་ལོ། །
དང་པོ་ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུ་ཞེས་པ་ནས་ཇི་ལྟར་
བསླབ་པར་བྱ་ཞེས་དྲིས་སོ། །དེ་ནས་ཞེས་པ་ནི་དེ་བཞིན་གཤེགས་པའི་མཐུས་སྤྱན་རས་
གཟིགས་ཀྱིས་བཤད་བྱའི་དོན་ཐུགས་སུ་ཆུད་པའི་རྗེས་སུ་ཞེས་པའོ། །ཚེ་དང་ལྡན་པ་ཞེས་
པ་ནི་སྤྱིར་གཞོན་པ་ལ་འབོད་པར་གྲགས་པའི་ཚིག་ཡིན་ཡང་། ཚིག་འདི་ནི་བཀའ་བསྡུ་
བའི་སྐབས་སུ་བྱུང་བའི་ཚིག་ཡིན་ན་ཤཱ་རིའི་བུ་བཀའ་སྡུད་པ་པོ་ལས་བསླབ་པ་གཞོན་པ་
མི་འཐད་པས། དེས་ན་ཉོན་མོངས་སྤངས་ཤིང་ལས་ཉོན་གྱི་སྐྱེ་འཆི་ལས་གྲོལ་བའི་ཚེ་དང་
ལྡན་པ་ཞེས་ཉེ་བའི་ཚིག་གིས་སྨོས་པ་ཡིན་ནོ། །ཤཱ་རིའི་བུ་ཞེས་པ་ནི། ན་ལནྡཱའམ་འདམ་
བུའི་ཚལ་དུ་བྱ་ཤ་རི་ཀའི་མིག་དང་འདྲ་བའི་མ་ཤ་རི་ཀ་དང་། ཕ་སྐལ་རྒྱལ་འདུས་པ་ལས་
སྒྲིབ་པ་རྣམ་སེལ་གྱི་སྤྲུལ་བ་ཁྱེའུ་ཞིག་བྱུང་བར། ཕ་ལས་དྲངས་བའི་མིང་ཉེ་རྒྱལ་དང༌། མ་
ལས་དྲངས་བའི་མིང་ཤྭ་རིའི་བུ་དང་། ཤཱ་ར་དྭ་ཏིའི་རིགས་ཡིན་པས་ཤཱ་ར་དྭ་ཏིའི་བུ་ཞེས་
གྲགས་པ་དེའོ། །རིགས་ཀྱི་བུ་དང་བུ་མོ་ཞེས་པ་ནི་ཐེག་ཆེན་གྱི་རིགས་དང་ལྡན་པའི་དོན་
ནོ། །བུ་དང་བུ་མོ་གཉིས་སྨོས་པའི་དགོས་པ་ནི་ལམ་དང་རྟོགས་པའི་ཡོན་ཏན་ཐམས་ཅད་
སྐྱེས་པ་དང་བུད་མེད་ཀྱི་རྟེན་ཁོ་ན་ལ་སྐྱེ་ཞིང་ཟ་མ་དང་མ་ནིང་སོགས་ཀྱི་རྟེན་ལ་མི་སྐྱེ་བས་
དེ་དག་ལས་དགར་བའི་ཆེད་དུའོ། །གང་ལ་ལ་ཞེས་པ་ནི་བྱེ་བྲག་མ་ཕྱེ་བ་སྟེ་སྟོང་པ་ཉིད་
ལ་མི་སྐྲག་ཅིང་མོས་པ་དང་ལྡན་པ་སུ་རུང་རུང་ཞེས་པའོ། །ཟབ་མོའི་སྤྱོད་པ་སྤྱད་པར་
349



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདོད་པ་དེས་ཇི་ལྟར་བསླབ་པར་བྱ་ཞེས་པ་ནི་ཤེར་ཕྱིན་གྱི་ཡུམ་ཟབ་མོའི་སྤྱད་
ཉམས་སུ་བླང་བྱ། སྤྱོད་པར་འདོད་པ་སྟེ་ཉམས་སུ་ལེན་པར་འདོད་པ་དེས་ཇི་ལྟར་ཉམས་
སུ་བླང་ཞེས་དྲིས་པའོ། །དེང་སང་གི་དཔེ་ཕལ་ཆེ་བ་ལས་སྤྱོད་པ་སྤྱད་པར་འདོད་ཅེས་བྱུང་
བ་ནི་མ་དག་པ་ཡིན་པས་སྤྱད་པ་སྤྱོད་པ་དང་འདོད་ཅེས་འདོད་དགོས་ཏེ། སྤྱད་པ་དང་སྤྱོད་
པ་ནི་བསྒྲུབ་བྱ་དང་སྒྲུབ་བྱེད་ཅེས་པ་འམ་ཉམས་སུ་བླང་བྱ་དང་ཉམས་སུ་ལེན་པ་པོ་ལ་
བྱེད་པའི་ཕྱིར། དྲི་མེད་བཤེས་གཉེན་གྱི་རྒྱ་ཆེར་འགྲེལ་ལས། ཡི་གེ་ཁ་ཅིག་ལས་སྤྱད་པ་
བྱེད་པར་འདོད་པ་དེས་ཞེས་འབྱུང་སྟེ། བྱེད་པ་དག་སྒྲུབ་པ་ཞེས་བྱ་བ་ཁྱད་པར་མེད་པ་
ཉིད་ཀྱི་དོན་ནོ་ཞེས་དང་
། སློབ་དཔོན་པྲ་ཤཱས་སེ་ནའི་འགྲེལ་པ་ལས། སྤྱོད་པ་ནི་གང་ཟག་
སྟེ་བྱང་ཆུབ་སེམས་དཔའོ། །སྤྱད་པ་ནི་ཆོས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཞེས་
གསུངས་པའི་ཕྱིར། །
གཉིས་པ་སྤྱན་རས་གཟིགས་ཀྱིས་ལན་བཏབ་ཚུལ་ནི། དེ་སྐད་ཅེས་སྨྲས་པ་དང་
ཞེས་པ་ནས་འདི་ལྟར་རྣམ་པར་བལྟ་བར་བྱ་སྟེ་ཞེས་པའི་བར་གྱིས་མཚམས་སྦྱར་ནས།
ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ་
ཞེས་པས་ལན་མདོར་བསྡུ་དང་། གཟུགས་སྟོང་པའོ་ཞེས་པ་ནས་ལེགས་སོ་བྱིན་པའི་བར་
གྱིས་ལན་རྒྱས་པར་མཛད་དོ། །ཚིག་འབྲུ་ཙམ་ནི་ཕལ་ཆེར་སླ་བས་བཤད་མི་དགོས་ལ།
ཕུང་པོ་ལྔ་པོ་དེ་དག་ཀྱང་ཞེས་པའི་ཀྱང་གི་སྒྲ་ནི་ང་རང་བཞིན་གྱིས་སྟོང་པར་མ་ཟད་ང་ཡི་
པ་ཡང་རང་བཞིན་གྱིས་སྟོང་པར་བསྟན་པ་ཡིན་པས་བདག་མེད་གཉིས་ཀྱི་རྟོགས་རིམ་
བསྟན་པ་ཡང་ཡིན་ནོ། །རང་བཞིན་གྱིས་སྟོང་ཞེས་པ་ནི་རང་ངོས་ནས་སྟོང་ཞེས་པ་ཡིན་
པས་ཡུལ་གྱི་སྟེང་ནས་སམ་ཡུལ་གྱི་ངོས་ནས་མ་གྲུབ་པའི་དོན་ཡིན་ལ། དེ་ཡང་དཔེར་ན་
རྨི་ལམ་དུ་ཁང་བ་སྣང་བ་ན་སྣང་གཞིའི་ངོས་ནས་ཚུར་སྣང་བ་མ་ཡིན་གྱི་སྣང་མཁན་ཤེས་
350ལ



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
པའི་ངོས་ནས་ཕར་བཟོ་བ་ཡིན་པས་ཆོས་རྣམས་ཀྱི་ཀུན་རྫོབ་པའི་སྡོད་ལུགས་འདི་ཁོ་ན་
ལྟར་གོ་དགོས་སོ། །ཐལ་འགྱུར་བ་ལྟར་ན་རང་བཞིན་གྱིས་གྲུབ་པ་དོན་དམ་དཔྱོད་པའི་
རིགས་པའི་དགག་བྱ་ཡིན་པས་མདོ་འདི་དགག་བྱ་ལ་དོན་དམ་གྱི་ཁྱད་པར་དངོས་སུ་མ་
སྦྱར་ཡང་དོན་གྱིས་སྦྱར་བར་སོང་བས་ན་ངེས་དོན་སྒྲ་ཇི་བཞིན་པའོ། །གཟུགས་སྟོང་པའོ། །
སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་
ཀྱང་གཟུགས་གཞན་མ་ཡིན་ནོ་ཞེས་པ་གོ་ལུགས་རགས་པ་བྱས་ན། སེམས་ཙམ་པ་ལྟར་
ན། གཟུགས་སུ་སྣང་བ་འདི་གཟུང་འཛིན་གཉིས་ཀྱིས་སྟོང་པའི་རང་རིག་གོ། །རང་རིག་དེ་
ནི་གཟུགས་སུ་སྣང་བའོ། །གཟུགས་སྣང་བ་ལས་རང་རིག་གཞན་མ་ཡིན། རང་རིག་ལས་
ཀྱང་གཟུགས་སུ་སྣང་བ་གཞན་མ་ཡིན་ནོ་ཞེས་པའི་དོན་ཅན་དང་། ཐལ་འགྱུར་པ་ལྟར་ན།
གཟུགས་སུ་སྣང་བས་ན་མེད་པའོ། །མེད་པས་ན་གཟུགས་སུ་སྣང་བའོ། །གཟུགས་སུ་སྣང་
བ་འདི་ག་རང་མེད་པ་ཡིན་གྱི་དེའི་མེད་པ་དེ་ལས་གཞན་དུ་བཙལ་དགོས་པ་མ་ཡིན། དེ་
མེད་བཞིན་དུ་གཟུགས་སུ་སྣང་བ་ཡིན་པས་དེ་ལས་གཟུགས་ལོགས་སུ་ཡོད་པ་མ་ཡིན་
ཞེས་པའི་དོན་ནོ། །སྤྱིར་སྟོང་ཚུལ་ལྔ་ཡོད་དེ། འོ་མའི་དུས་ན་ཞོ་མེད་པ་ནི་སྔ་ནས་མེད་
པའི་སྟོང་པའོ། །ཞོའི་དུས་ན་འོ་མ་མེད་པ་ནི་ཞིག་ནས་མེད་པའི་སྟོང་པའོ། །ལྟོ་ལྡིར་བ་
མེད་པའི་ས་ཕྱོགས་ན་བུམ་པ་མེད་པ་ནི་ཤིན་ཏུ་མེད་པའི་སྟོང་པའོ། །བ་ལང་ལ་རྟ་མེད་པ་
ནི་གཅིག་ལ་ཅིག་ཤོས་མེད་པའི་སྟོང་པའོ། །ཐོ་ཡོར་ལ་མིར་འཁྲུལ་བའི་ཚེ་དེ་ལ་མི་མེད་པ་
ནི་ངོ་བོ་ཉིད་ཀྱིས་སྟོང་པའོ། །སྐབས་འདིའི་སྟོང་ཚུལ་ཐ་མའི་སྟོང་ཚུལ་དང་གནད་གཅིག་
པས། དེ་ལ་ཡང་རང་གི་ངོ་བོས་སྟོང་དང་རང་བཞིན་གྱིས་སྟོང་པ་དང་རང་གི་མཚན་ཉིད་
ཀྱིས་སྟོང་པའི་ཐ་སྙད་མང་ཞིང་དེ་ཇི་ལྟར་སྟོང་ཚུལ་ཤེས་པའི་ཆེད་དུ་སྒྱུ་མ་རྨི་ལམ་སྨིག་རྒྱུ་
ཆུ་ཟླ་སྤྲུལ་པ་ལ་སོགས་པའི་དཔེ་དུ་མ་བཀོད་པ་ནི་བཤད་རྒྱུས་ཕོངས་ནས་བཤད་པ་མ་
མ351ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཡིན་པས་དེའི་ཕྱིར་བློ་ངོར་གང་འཆར་སླ་བའི་དཔེའི་སྟེང་ནས་སྒོ་སྣ་ཚོགས་ནས་དཔྱད་དེ་
རྟེན་འབྱུང་སྟོང་པའི་དོན་དུ་འཆར་ན་རབ། དེ་མ་བྱུང་ཡང་མཐའ་ན་གཟུགས་ལ་སོགས་
པའི་ཆོས་ཕལ་ཆེར་རིགས་པའི་དགག་བྱར་འགྱུར་དུ་དོགས་པའི་དམིགས་སྣང་ཙམ་ཞིག་
སྐྱེ་དགོས་ཀྱི། དེ་ལྟ་མ་ཡིན་པར་བུམ་པ་བདེན་པར་མེད་རང་བཞིན་གྱིས་མེད་རང་གི་
མཚན་ཉིད་ཀྱིས་མེད་ཅེས་མང་དུ་སྨྲས་ཀྱང་མེད་ལུགས་མ་ཤོར་ན་སྟོང་ཉིད་ལ་དཔྱད་པ་
བྱས་པའི་གྲངས་སུ་མི་འགྱུར་རོ། །དེ་ལྟར་གཟུགས་ཀྱི་ཕུང་པོ་ལ་སྟོང་ཚུལ་བཞི་དངོས་སུ་
སྦྱར་ནས་ཕུང་པོ་ལྷག་མ་བཞི་ལ་དེ་བཞིན་དུ་ཚོར་བ་དང་ཞེས་སོགས་ཙམ་གསུངས་པའི་
དགོས་པ་ནི། ཕུང་པོ་ལྔ་ལས་གཟུགས་ཀྱི་ཕུང་པོ་ནི་གཟུགས་ཡིན་ཞིང་དེ་ཡང་རྟེན་དང་
སྣོད་ལྟ་བུ་དང་། ཕུང་པོ་ཕྱི་མ་བཞི་ནི་ཤེས་པ་གཙོ་ཆེ་ཞིང་སྣོད་དེ་ལ་བརྟེན་པའི་ཆུ་ལྟ་བུ་
ཡིན་པས། དེ་ཡང་རྟེན་སྣོད་ཞིག་ན་དེ་ལ་བརྟེན་པའི་ཆུ་ཡང་འཇིག་པ་བཞིན་དུ། གཟུགས་
ཀྱི་ཕུང་པོ་སྟོང་པར་རྟོགས་ན་དེ་ལ་བརྟེན་པའི་སེམས་ཀྱི་ཕུང་པོ་ཡང་སྟོང་པར་རྟོགས་སླ་བ་
ལ་དགོངས་སོ། །
མདོར་ན་སོ་སོ་སྐྱེ་བོ་རྣམས་གཟུགས་སོགས་ལ་ཆགས་ཏེ་འཁོར་བའི་མཐར་ལྟུང་བ་
འགོག་ཆེད་དུ་གཟུགས་སྟོང་པའོ་ཞེས་གདམས་པ་ན། ཡང་འགའ་ཞིང་གིས་སྟོང་པ་ལ་
ཆགས་ཏེ་ཞི་མཐར་ལྟུང་བ་འགོག་ཆེད་དུ་སྟོང་པ་ཉིད་གཟུགས་སོ་ཞེས་གདམས་པ་ཡིན་ཏེ།
དཔེར་ན་གཡས་ཕྱོགས་ན་ཚེར་མ་དང་གཡོན་ན་ངམ་གྲོག་ཡོད་པའི་ལམ་དོག་མོའི་ནང་དུ་
མིག་མེད་པ་ཞིག་འགྲོ་བ་ན། མིག་ལྡན་ཞིག་གིས་ཚེར་མ་ཡོད་དོ་བྱས་ན་ངམ་གྲོག་ཏུ་ལྷུང་
ཉེན་ཡོད། ངམ་གྲོག་ཡོད་དོ་བྱས་ན་ཚེར་མར་ལྷུང་ཉེན་ཡོད་པའི་མཐའ་གཉིས་སུ་མི་ལྷུང་
བའི་ཆེད་དུ་དབུ་མའི་ལམ་བསྟན་པ་ལྟ་བུའོ། །ཚུལ་དེ་དག་ནི་ཚོགས་སྦྱོར་གྱི་གནས་
སྐབས་སུ་སྟོང་ཉིད་སྒོམ་ཚུལ་ཡིན་ནོ། །མཐོང་ལམ་དུ་སྒོམ་ཚུལ་ནི། ཤཱ་རིའི་བུ་ཞེས་བོས་
ལ352
ཐ+---



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
ནས་དེ་ལྟར་ཆོས་ཐམས་ཅད་སྟོང་པ་ཉིད་དེ་ཞེས་པ་ལ་རྣམ་པར་ཐར་པའི་སྒོ་སྟོང་པ་ཉིད་
དང་། མཚན་ཉིད་མེད་པ། མ་སྐྱེས་པ། མ་འགག་པ། དྲི་མ་མེད་པ། དྲི་མ་དང་བྲལ་བ་མེད་
པ་ཞེས་པས་རྣམ་པར་ཐར་པའི་སྒོ་མཚན་མ་མེད་པ་དང་། བྲི་བ་མེད་པ་དང་། གང་བ་མེད་
པ་ཞེས་པས་རྣམ་པར་ཐར་བའི་སྒོ་སྨོན་པ་མེད་པ་བསྟན་ཅེས་ཇོ་བོའི་ཞལ་གདམས་རྔོག་
ལེགས་པའི་ཤེས་རབ་ཀྱིས་བཀོད་པ་ལས་བྱུང་ལ།. མ་ཧཱ་ཛ་ནའི་འགྲེལ་བ་ལས། སྟོང་པ་
ཉིད་དང་མཚན་ཉིད་མེད་པ་གཉིས་རིམ་པ་ལྟར་སྡུག་བསྔལ་ཆོས་ཤེས་རྗེས་ཤེས་གཉིས་ཀྱི་
དམིགས་པ་དང་། དེ་བཞིན་དུ་མ་སྐྱེ་བ་དང་མ་འགག་པ་གཉིས་ཀུན་འབྱུང་ཆོས་ཤེས་རྗེས་
ཤེས་དང་། དྲི་མ་མེད་པ་དང་དྲི་མ་དང་བྲལ་བ་མེད་པ་གཉིས་ལམ་ཆོས་ཤེས་རྗེས་ཤེས་དང་།
བྲི་བ་མེད་པ་དང་གང་བ་མེད་པ་གཉིས་འགོག་པ་ཆོས་ཤེས་རྗེས་ཤེས་ཀྱི་དམིགས་པར་
བཤད་དོ། །
དཔེ་ཁ་ཅིག་ལས། དེ་ལྟ་བས་ན་ཆོས་ཐམས་ཅད་སྟོང་པ་ཉིད་ཅེས་དང་། དྲི་མ་མེད་
པ་དྲི་མ་དང་བྲལ་བ་ཞེས་བྱུང་བ་ལྟར་འགྲེལ་མཁན་ཡོད་ནའང་རྒྱ་བོད་ཀྱི་འགྲེལ་བ་མང་
པོ་དེ་ལྟར་ཆོས་ཐམས་ཅད་ཅེས་དང་དྲི་མ་དང་བྲལ་བ་མེད་པ་ཞེས་དགག་ཚིག་ཉིས་
བརྩེགས་བྱུང་བ་ལྟར་འགྲེལ་ན་དོན་ཆེ་བར་མངོན་ནོ། །
གཉིས་པ་སྒོམ་ལམ་དུ་བསྒོམ་ཚུལ་ནི། དྲི་མེད་བཤེས་གཉེན་གྱི་འགྲེལ་བ་དང་ཇོ་
བོའི་གསུང་རྒྱུན་གཉིས་ཀར། དེ་ལྟ་བས་ན་དེའི་ཚེ་སྟོང་པ་ཉིད་ལ་གཟུགས་མེད་ཅེས་
བཏོན་ནས་འཆད་ལ། འགྲེལ་བ་འགའ་ཞིག་ལས། དེ་ལྟར་ན་སྟོང་པ་ཉིད་ནི་གཟུགས་མ་
ཡིན་ཞེས་བཏོན་ནས་འཆད་པ་དོན་ལ་ཁྱད་པར་ཆེན་པོ་མེད་ལ། མཁས་མཆོག་འཇམ་
དབྱངས་དགའ་བའི་བློ་གྲོས་ཀྱིས། སྟོང་པ་ཉིད་ལ་གཟུགས་མེད་ཅེས་སོགས་སྒོམ་ལམ་
མཉམ་བཞག་གི་གཟིགས་ངོ་ལ་གཟུགས་སོགས་མེད་པའི་དོན་དུ་བཀྲལ་བ་ནི། བི་མ་ལ་
ལ353ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མི་ཏྲའི་འགྲེལ་པ་ལས། སྟོང་པ་ཉིད་ཡང་དག་པར་རྗེས་སུ་མཐོང་བ་ལ་གཟུགས་ཡང་དག་
པར་རྗེས་སུ་བལྟར་མེད་ཅེས་པའི་དགོངས་པ་ཡིན་པས། དེས་ན་མཉམ་བཞག་གི་
གཟིགས་ངོ་ལ་ཕུང་པོ་ལྔ་མི་སྣང་བ་ནི། གཟུགས་མེད་ཅེས་པ་ནས་རྣམ་པར་ཤེས་པ་མེད་
ཅེས་པའི་བར་རོ། །སྐྱེ་མཆེད་བཅུ་གཉིས་མི་སྣང་བ་ནི། མིག་མེད་ཅེས་པ་ནས་ཆོས་མེད་དོ་
ཞེས་པའི་བར་རོ། །ཁམས་བཅོ་བརྒྱད་མི་སྣང་བ་ནི། མིག་གི་ཁམས་མེད་ཅེས་པ་ནས་ཡིད་
ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ་ཞེས་པའི་བར་རོ། །ཀུན་ཉོན་དང་རྣམ་
བྱང་གི་རྟེན་འབྲེལ་མི་སྣང་བ་ནི། མ་རིག་པ་མེད་ཅེས་པ་ནས་རྒ་ཤི་ཟད་པའི་བར་དུ་ཡང་
མེད་དོ་ཞེས་པའི་བར་རོ། །དམིགས་བྱ་མི་སྣང་བ་ནི། དེ་བཞིན་དུ་སྡུག་བསྔལ་དང་ཞེས་པ་
ནས་ལམ་མེད་ཅེས་པའི་བར་རོ། །དམིགས་བྱེད་མི་སྣང་བ་ནི། ཡེ་ཤེས་མེད་ཅེས་པའོ།
འབྲས་བུ་ཐོབ་པ་དང་མ་ཐོབ་པ་གང་ཡང་མི་སྣང་བ་ནི། ཐོབ་བ་མེད་ན་མ་ཐོབ་པ་ཡང་མེད་
དོ་ཞེས་པའོ། །དེ་ལྟར་སྐྱེ་མཆེད་བཅུ་གཉིས་དང་ཁམས་བཅོ་བརྒྱད་ཁྱད་གཞིར་བཟུང་བའི་
དགོས་པ་ནི། ཕྱི་རོལ་གྲངས་ཅན་པས། བདག་ཤེས་རིག་གི་སྐྱེས་བུ་ཞེས་བྱ་བ་ཕུང་པོའི་
ནང་ན་གནས་པ་དེས། མིག་ལ་སོགས་པའི་དབང་པོའི་སྒོ་ནས་གཟུགས་ལྟ་བ་དང་སྒྲ་ཐོས་
པ་སོགས་མ་གཏོགས། བདག་ལས་གཞན་པའི་གཟུགས་ལ་ལྟ་བའི་མིག་ཤེས་སོགས་
ལོགས་སུ་མི་དགོས་པར་འདོད་པ་དེ་འགོག་པའི་ཆེད་ཡིན་ཞེས་མཁས་གྲུབ་རྗེས་སྡེ་བ་
སྡེ་བདུན་
ཡིད་ཀྱི་མུན་སེལ་ལས་གསུངས་སོ། །
དེ་ལྟར་ཕྱི་རོལ་བས་འདོད་པའི་བདག་འཛིན་དེ་ནི་བདག་འཛིན་ཀུན་བཏགས་ཡིན་
ལ། ལྷན་སྐྱེས་ནི་རང་རྒྱུད་པ་མན་ཆད་ཀྱིས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་
པ་ལ་འདོད་པས། དེའི་འཛིན་ཚུལ་ནི་ངའོ་སྙམ་དུ་འཛིན་པའི་གཞིར་གྱུར་པའི་བདག་འདི་
ནི་ཕུང་པོ་ལ་རག་མ་ལས་ཤིང་མ་བརྟེན་པའི་ཚུལ་གྱིས་ཕུང་པོ་ལ་དབང་སྒྱུར་བ་པོ་དང་རྗེ་
354



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
བོ་ལྟ་བུར་འཆར་ཞིང་། ཕུང་པོ་རྣམས་ཀྱང་བདག་གི་དབང་བསྒྱུར་བྱ་དང་ཁོལ་པོ་ལྟ་བུར་
འཆར་ཏེ། ངའི་གཟུགས་ངའི་ཚོར་བ་ཞེས་ཞེན་ཅིང་གཞན་དང་བརྗེས་བྱུང་ན་ངེས་པར་
སྟེར་ཕོད་པའི་ཚོད་དུ་འཆར་བའི་ཕྱིར། ཕྱི་རོལ་བ་དག་གིས་གང་ཟག་གི་བདག་རྫས་ཡོད་
དུ་སྒྲུབ་པར་བྱེད་པའི་རིགས་པ་ནི། ངའོ་སྙམ་པའི་བློ་ཆོས་ཅན། དོན་ཇི་ལྟ་བ་བཞིན་དུ་
འཇུག་པ་ཡིན་ཏེ། བློ་སྔོན་དུ་མ་བཏང་བར་ཕུང་པོ་མཐོང་བ་ན་ངང་གིས་འཇུག་པའི་བློ་ཡིན་
པའི་ཕྱིར། །དཔེར་ན་སྔོན་འཛིན་བཞིན་ཞེས་བཀོད་དོ། །སངས་རྒྱས་པ་དག་གིས་བདག་
རྫས་ཡོད་འགོག་པའི་རིགས་པ་ནི། ཕུང་པོའི་ཚོགས་པ་དང་རྒྱུན་གང་ལའང་བཏགས་པ་མ་
ཡིན་པའི་གང་ཟག་རང་རྐྱ་པ་ཆོས་ཅན། རང་བཞིན་གྱིས་མེད་དེ། ཕུང་པོ་དང་གཅིག་དང་
ཐ་དད་གང་དུ་ཡང་མེད་པའི་ཕྱིར། དཔེར་ན་རི་བོང་རྭ་བཞིན་ཞེས་པའི་རིགས་པས་འགོག་
གོ། །
གལ་ཏེ་སྦྱོར་བ་དེའི་ཆོས་ཅན་དུ་བཀོད་པ་གཞི་མ་གྲུབ་པས་གཏན་ཚིགས་ཡང་དག་
ཏུ་མི་འགྱུར་རོ་ཞེ་ན། སྐྱོན་མེད་དེ། རང་རྟེན་གྱི་ཆོས་ཅན་དང་བསྒྲུབ་བྱའི་ཆོས་གཉིས་
ཚོགས་པའི་ཚོགས་དོན་ཚད་མས་བསལ་ན་གཏན་ཚིགས་ཡང་དག་ཏུ་མི་འགྱུར་ཡང་། ཆོས་
ཅན་འབའ་ཞིག་པ་དང་བསྒྲུབ་བྱའི་ཆོས་གཉིས་ཚོགས་པའི་ཚོགས་དོན་ཚད་མས་བསལ་
ཡང་གཏན་ཚིགས་ཡང་དག་ཏུ་མི་འགྱུར་བའི་སྐྱོན་མེད་དེ། རྟགས་དང་བསྒྲུབ་བྱའི་ཆོས་
གཉིས་ཀར་མེད་དགག་བཀོད་པའི་སྦྱོར་བ་ལ་གཞི་མ་གྲུབ་པའི་ཆོས་ཅན་དུ་རུང་བ་ཡིན་
པའི་ཕྱིར། དེས་ན་ཕུང་པོའི་ཚོགས་རྒྱུན་གང་ལའང་མ་བཏགས་པའི་གང་ཟག་རང་སྐྱ་པ་
སྦྱོར་བ་དེའི་ཆོས་ཅན་འབའ་ཞིག་པ་དང་སྨྲས་པའི་ཆོས་ཅན་ཞེས་བྱ་ཞིང་། གང་ཟག་རང་
སྐྱ་པའི་སྒྲ་དོན་ཏེ་རྟོག་པ་ལ་གང་ཟག་རང་སྐྱ་པར་སྣང་བ་སྦྱོར་བ་དེའི་རང་བརྟེན་གྱི་ཆོས་
ཅན་དང་ཆོས་ཅན་བཏགས་པ་བ་ཞེས་བྱའོ། །
ལ355



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱས་པའི་རྟགས་ཀྱིས་སྒྲ་ལ་རྟག་པ་དགག་པ་དང་མི་རྟག་པ་སྒྲུབ་པའི་དངོས་ཀྱི་རྟེན་
ནི། རྟོག་པ་ལ་སྒྲ་མ་ཡིན་པ་ལས་ལོག་པར་སྣང་བ་ཉིད་ཡིན་ཏེ། དེའི་ཚེ་སྒྲ་ཉིད་རྟོག་པ་ལ་
ཇི་བཞིན་དངོས་སུ་སྣང་དུ་མེད་པའི་ཕྱིར། འོན་ཀྱང་སྒྲ་མ་ཡིན་པ་ལས་ལོག་པར་སྣང་བ་དེ་
སྒྲུབ་ཀྱི་རང་རྟེན་གྱི་ཆོས་ཅན་མ་ཡིན་པའི་ཞིབ་ཆ་ཡོད་དམ་སྙམ་མོ། །དེ་ཡང་ཕྱི་རོལ་པ་དག་
གིས་རང་སྐྱ་ཐུབ་པའི་རྫས་ཡོད་ཁས་ལེན་པ་ཙམ་དུ་མ་ཟད། མདོ་སྡེ་པ་དང་སེམས་ཙམ་པ་
དག་གིས་ཀྱང་གཟུགས་རགས་པ་དང་ཤེས་པ་རང་སྐྱ་ཐུབ་པའི་རྫས་ཡོད་དུ་འདོད་པར་
མངོན་ཏེ། དངོས་སྨྲ་པ་དེ་དག་གིས་བཏགས་ཡོད་ཀྱི་དངོས་པོ་ཡིན་ན་གདགས་གཞི་རང་
སྐྱ་ཐུབ་པའི་རྫས་ཡོད་རེ་ལ་བཏགས་པ་ཡིན་པར་ཁས་ལེན་པའི་ཕྱིར། དེ་གང་ལས་ཤེསཤེ་
ན། དབུ་མ་འཇུག་པའི་རྣམ་བཤད་དགོངས་པ་རབ་གསལ་ལས། ཕ་རོལ་པོས་བཏགས་
ཡོད་ཀྱི་དངོས་པོ་རྣམས་རང་སྐྱ་ཐུབ་པའི་རྫས་ཡོད་རེ་བཏགས་གཞི་ཡོད་པ་ལ་བརྟེན་ནས་
འདོགས་པར་ཁས་ལེན་ཞིང་ཞེས་གསུངས་པས་གྲུབ་བོ། །ལུང་ཤིན་ཏུ་གསལ་བས་འཁྱོག་
བཤད་མི་རུང་ངོ༌། །དངོས་སྨྲ་བ་དེ་དག་གི་ལུགས་ལ་ཤེས་པ་དང་གཟུགས་རགས་པའི་
སྟེང་གི་གང་ཟག་གི་བདག་མེད་ཕྲ་མོ་ནི་ཤེས་པ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་
ལོངས་སྤྱད་བྱར་མེད་པ་ཤེས་པའི་གང་ཟག་གི་བདག་མེད་ལ་འཇོག་པ་སོགས་གཞན་ལ་
རིགས་འགྲེའོ། །
མི་སློབ་ལམ་ལ་སློབ་ཚུལ་ནི། ཤཱ་རི་བུ། དེ་ལྟ་བས་ན་བྱང་ཆུབ་སེམས་དཔའ་རྣམས་
ཐོབ་པ་མེད་པའི་ཕྱིར་ཞེས་པ་ནས་མངོན་པར་རྫོགས་པར་སངས་རྒྱས་སོ་ཞེས་པའི་བར་རོ། །
དོན་ནི་མཉམ་གཞག་གི་གཟིགས་ངོར་ཀུན་རྫོབ་གང་ཡང་མི་སྣང་བ་དེ་ལྟ་བས་ན་བྱང་ཆུབ་
སེམས་དཔའ་ཤེར་ཕྱིན་སྤྱད་པ་ཡིན་པས་དེ་ལ་གནས་ཏེ་མྱ་ངན་ལས་འདས་པའི་མཐར་
ཕྱིན་ཏོ། །དུས་གསུམ་གྱི་སངས་རྒྱས་ཐམས་ཅད་ཀྱང་དེ་ལྟར་སངས་རྒྱས་སོ་ཞེས་གདམས་
356



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
པའོ། །འདི་ཡན་གདུལ་བྱ་དབང་ཚུལ་གྱི་དབང་དུ་བྱས་པ་ཡིན་ཞིང་།
ད་ནི་དབང་རྣོན་ལ་གདམས་པ་ནི། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས་ཞེས་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །ཞེས་པའི་
བར་རོ། །དེ་ཡང་བི་མ་ལའི་འགྲེལ་པ་ལས། གསང་སྔགས་ནི་ཤེས་པ་ཡིན་པའི་ཕྱིར་དང་
སྐྱོབ་པ་ཡིན་པའི་ཕྱིར་རོ་ཞེས་བྱུང་བ་ལྟར་སྔགས་ཀྱི་སྐད་དོད་མནྟཱ་ཞེས་པ་ཡིད་དང་སྐྱོབ་པ་
ལ་འཇུགས་པ་ལམ་ལྔ་པོ་ཐམས་ཅད་ཀྱང་ཤེས་པ་དང་སྐྱོབ་པའི་དོན་ཅན་ཡིན་ཞིང་། དེ་
ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ནི་ཚོགས་ལམ། རིག་པ་ཆེན་པོའི་སྔགས་ནི་
སྦྱོར་ལམ། བླ་ན་མེད་པའི་སྔགས་ནི་མཐོང་ལམ། མི་མཉམ་པ་དང་མཉམ་པའི་སྔགས་ནི་
སྒོམ་ལམ། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་ནི་མི་སློབ་ལམ། ཤེར་
ཕྱིན་ཟབ་མོ་འདིས་གཟིགས་པ་ལྟར་དུ་བདེན་པར་ཤེས་པར་བྱ་སྟེ་དེ་ལྟར་སྒོམ་ན་སངས་
རྒྱས་སུ་ཕྱིན་པར་བྱེད་པའི་རྒྱུར་ཤེས་རབ་བྱ་ཞེས་བྱ་བའི་ཐ་ཚིག་གོ། །
དེ་ཡང་ཏདྱ་ཐཱ་ནི་འདི་ལྟ་སྟེ་ཞེས་པ་སྟེ་འཁོར་འདས་བདེན་མེད་དུ་རོ་གཅིག་པ་འདི་
ལྟ་སྟེ་ཞེས་པའོ། །ག་ཏེ་ག་ཏེ་ནི་སོང་ཞིག་སོང་ཞིག་སྟེ་སྔ་མ་ནི་ཚོགས་ལམ་དང་ཕྱི་མ་ནི་
སྦྱོར་ལམ་དུ་ཞེས་པའོ། །པཱ་ར་ག་ཏེ་ནི་མཐོང་ལམ་དུ་སོང་བ་དང་། པཱ་ར་སཾ་ག་ཏེ་ནི་སྒོམ་
ལམ་དུ་སོང་བ་དང་། བྷོ་དྷི་སྭཱ་ཧཱ་ནི་བྱང་ཆུབ་ཏུ་གཞི་ཚུགས་ཤིག་སྟེ་མི་སློབ་ལམ་ཐོབ་པར་
གྱིས་ཤིག་ཅེས་པ་སྟེ། ལམ་ལྔ་ལ་སྦྱར་བ་འདི་མ་ཧཱ་ཛ་ནའི་འགྲེལ་བ་ལས་འབྱུང་ཞིང་རྒྱ་
འགྲེལ་གཞན་ན་མི་གསལ་མོད། བོད་ཀྱི་བླ་མ་རྣམས་འདི་བཞེད་ཀྱང་བཤད་ཚུལ་གཞན་
ཡང་ཡོད་པར་མངོན། ཨོ་དང་སཱ་ཧཱ་ནི་སྔགས་ནུས་པ་ཅན་དུ་བྱིན་གྱིས་རློབ་བྱེད་ཡིན་པས།
འདི་ལ་ཨོ་མེད་པ་མ་དག་སྟེ། ཀླུ་སྒྲུབ་ཀྱིས་མཛད་པའི་ཤེར་སྙིང་སྒྲུབ་ཐབས་ལས། སྐྱོ་ན་
བདེན་པའི་སྔགས་འདོན་ཏེ། །ཏདྱ་ཐཱ་དང་ཨོ་སྤེལ་ནས། །ཞེས་གསུངས་པའི་ཕྱིར།
ལ357ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཁས་པ་ཁ་ཅིག་གིས། སྔགས་འདི་རྒྱུད་སྡེར་གཏོགས་པ་མ་ཡིན་གསུངས་པ་མདོ་
ལུགས་གཞིར་བཞག་ལ་དགོངས་པ་ཡིན་གྱི། ཀླུ་སྒྲུབ་དང་དཱ་རི་ཀ་པའི་སྒྲུབ་ཐབས་སྔགས་
ལུགས་སུ་གསལ་བས་དེས་ན་སྔགས་འདི་རྒྱུད་སྡེར་གཏོགས་པའི་སྐབས་ཡོད་དགོས་སོ། །
འོན་ཀྱང་མཁས་གྲུབ་རྗེས་ཀླུ་སྒྲུབ་དང་དཱ་རི་ཀ་པའི་སྒྲུབ་ཐབས་བརྫུས་མ་ཡིན་པར་
གསུངས་པ་དང་། མཁས་པ་ལ་ལས་དེ་འཐད་ལྡན་དུ་མཛད་ཅིང་། ཡང་ཤྲཱི་སིཾ་ཧ་ཞེས་བྱ་
བས་ཤེས་རབ་སྙིང་པོ་སྔགས་ལུགས་སུ་བཀྲལ་བའང་ཡོད་པས་དཔྱད་དཀའ་བར་སྣང་ངོ་། །
གསུམ་པ་དེ་ལ་སྟོན་པས་རྗེས་སུ་ཡི་རང་མཛད་ཚུལ་ནི། དེ་ནས་བཅོམ་ལྡན་འདས་
ཏིང་ངེ་འཛིན་དེ་ལས་བཞེངས་ཏེ་ཞེས་པ་ནས་བཅོམ་ལྡན་འདས་ཀྱིས་གསུངས་པ་ལ་
མངོན་པར་བསྟོད་དོ་ཞེས་པའི་བར་རོ། །དོན་ཕལ་ཆེར་གོ་སླ་ཞིང་། ལེགས་སོ་ཞེས་ལན་
གཉིས་སྨོས་པ་ནན་ཏན་གྱི་ཚིག་ཡིན་གྱི་རྣམ་གྲངས་པའི་ཚིག་མ་ཡིན་ནོ། །དེ་དེ་བཞིན་ནོ་
དེ་བཞིན་ཏེ་ཞེས་པ། སྤྱན་རས་གཟིགས་ཁྱོད་ཀྱིས་བཤད་པ་དེ་ཆོས་ཀུན་གྱི་གནས་ལུགས་
དེ་བཞིན་ནོ་ངེད་ཀྱིས་ཁོང་དུ་ཆུད་པ་འང་དེ་བཞིན་ཏེ་ཞེས་པའོ། །དེ་ཡང་གཞུང་འདིའི་གླེང་
གཞི་དང་མཇུག་གི་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཞེས་སོགས་རྗེས་
སུ་གནང་བའི་བཀའ། ཤཱ་རིའི་བུས་དྲིས་པ་དང་སྤྱན་རས་གཟིགས་ཀྱིས་ལན་མཛད་པ་
རྣམས་བྱིན་གྱིས་བརླབས་པའི་བཀའ། ལེགས་སོ་ཞེས་བྱ་བ་བྱིན་ནས་ཞེས་པ་ནས། དེ་
བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་པའི་བར་ཞལ་ནས་གསུངས་པའི་
བཀའོ། །
བདུད་བཟློག་བྱེད་ཚུལ་ལ། མཁས་གྲུབ་རྗེས་རྒྱུད་སྡེ་སྤྱི་རྣམ་དུ། བདུད་བཟློག་བྱེད་
ཚུལ་ལ་ཡང་འོད་གསལ་མ་དང་གླེང་གཞི་ལ་སོགས་ཡོད་དེ་རྟོག་བཟོའོ་ཞེས་དགག་པ་
མཛད་མོད། འོན་ཀྱང་ལྷའི་དབང་པོ་བརྒྱ་བྱིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་
358ལ



ཤེས་རབ་སྙིང་པོའི་འགྲེལ་པ་དོན་གསལ་ནོར་བུའི་འོད།
ཟབ་མོ་ཡིད་ལ་བསམ་ཞིང་ཚིག་ཁ་ཏོན་དུ་བྱས་པ་ལས་བདུད་སྡིག་ཅན་ཕྱིར་བཟློག་པ་
ཞེས་སོགས་ཀྱི་ཚིག་དེ་དག་ནི། བརྒྱད་སྟོང་པའི་ཚིག་དང་མཐུན་ཞིང་དེ་ཡང་ཀླུ་སྒྲུབ་ཀྱིས་
མཛད་ཟེར་བའི་གཏམ་ཡང་མཆིས་པས་དཔྱད་པར་བྱའོ། །
སྨྲས་པ། དཔག་དཀའི་ཟབ་དོན་ཞིབ་ཏུ་མ་བཤད་པ། །བཤད་བྱའི་ཆོས་ལ་མེད་
པས་མ་ནོངས་ཀྱི། །བདག་གི་བློ་གྲོས་དོག་པའི་སྐྱོན་ཁོ་ནས། །གཞན་གྱི་ཟེར་སྒྲོས་འབའ་
ཞིག་ཟློས་པར་ཟད། །རྟོག་གེའི་རིགས་པས་བྱས་ཕྱིར་ཐུབ་དགོངས་དང་། །རྒྱབ་ཀྱིས་
ཕྱོགས་པར་རིག་ན་གཤིས་ངན་བུ། །ཉེས་ཀྱང་བརྩེ་ལྡན་མ་ཡིས་མི་ཁྲོ་ལྟར། །བདག་ལ་བརྩེ་
བས་དགོངས་ཏེ་མ་ཁྲེལ་མཛོད། །མུ་ཏོའི་པད་ཕུར་ཚོགས་པའི་ཕྱེ་བཞིན་དུ། །སྣ་ཚོགས་
གཞུང་ནས་གཅིག་ཏུ་བསྡེབས་པ་འདི། །ཟབ་མོ་བརྗོད་བྱས་གཏམས་པ་མ་ཡིན་ཡང་། །
ནག་མིན་སེམས་ཀྱིས་བྱས་པས་ཉེམ་མེད་དམ། །དགེ་འདིས་བདག་ཡིད་ལག་ལྡན་དཀར་
པོ་གང་། །མང་ཐོས་ཡོན་ཏན་དྲ་བས་ལུས་བརྒྱན་ཅིང་། །གཉིས་སྟོང་རལ་གྲི་བློ་གྲོས་སྣར་
བཟུང་སྟེ། །བདེན་འཛིན་གཡུལ་ངོ་མ་ལུས་ཕམ་བྱེད་ཤོག །
ཅེས་ཤེས་རབ་སྙིང་པོའི་འགྲེལ་བ་དོན་གསལ་ནོར་བུའི་འོད་ཅེས་བྱ་བ་འདི། གཞུང་
ལུགས་རབ་འབྱམས་སྨྲ་བའི་དབང་པོ་དཀོན་མཆོག་བཟོད་པས་བསྐུལ་བས་རྐྱེན་བྱས་ཏེ།
ལྷ་ལྡན་གྲྭ་སྐོར་པའི་མིང་ཅན་ཨ་ལག་ཤ་ངག་དབང་བསྟན་དར་གྱིས་གཞུང་སྣ་ཚོགས་ལས་
བཏུས་ཏེ་བཀོད་པའོ།། །།ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས
པའོ།། །།
ལ359ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་
སྒྲོན་མེ་ཞེས་བྱ་བ་བཞུགས་སོ། །
བྲག་དཀར་སྤྲུལ་སྐུ་བློ་བཟང་དཔལ་ལྡན།
ན་མོ་གུ་རུ་ཤཱཀྱ་མུ་ནི་ཡེ། མ་སྐྱེས་མི་འགག་བསམ་བརྗོད་ལས་འདས་འོད་གསལ་
དག་པའི་མཁའ་དབྱིངས་སུ། །རྟེན་འབྲེལ་སྒྱུ་མའི་རྒྱུ་སྐར་རྣམ་བཀྲ་ཐ་སྙད་ཆུ་འཛིན་སྟུག་
པོ་ལས། །བསླུ་མེད་རྒྱུ་འབྲས་ཆར་རྒྱུན་རབ་འབེབས་རྟེན་ཅིང་འབྲེལ་པ་འབྱུང་བའི་སྒོ། །
ཇི་བཞིན་གཟིགས་ཤིང་དཔལ་གྱི་མགུར་ལས་འདོམས་མཛད་ཤཱཀྱའི་ཏོག་དེར་བསྔགས། །
རྒྱལ་བའི་དགོངས་པ་ཇི་བཞིན་འཆད་པའི་ཚེ། །མི་འཇིགས་སློབས་པའི་གཡུ་རལ་ངོམས་
པ་ཡིས། །ལྟ་ངན་རི་དྭགས་མ་ལུས་སྐྲག་མཛད་པའི། །རྒྱལ་སྲས་སྤྱན་རས་གཟིགས་ལ་
གུས་པས་འདུད། །འཕགས་ཡུལ་མཁས་པའི་ལེགས་བཤད་ཆུ་ཀླུང་འབུམ། །རྣམ་དཔྱོད་
ཧུབ་ཀྱིས་དྲངས་ནས་སྐལ་ལྡན་གྱི། །ཉེར་འཚོའི་དཔལ་དུ་སླར་ཡང་སྐྱུག་མཁས་པའི། །
ཙོང་ཁ་པ་ཞེས་སྙན་པའི་གྲགས་པ་འབར། །སྙིགས་མའི་དུས་སུ་འཆད་རྩོད་རྩོམ་པ་ཡི། །
རྒྱལ་བསྟན་ནོར་འཛིན་གྱེན་དུ་བཏེགས་པ་ལ། །སྙིང་སྟོབས་རུས་སྦས་འཇུག་པའི་དཔལ་
ངོམས་པ། །དོན་གྱི་བསྟན་འཛིན་བློ་ལྡན་ཆོས་འཕེལ་བསྔགས། །མཁའ་ལ་ཆར་སྤྲིན་
360



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
འཁྲིགས་པའི་ཆུ་ཆར་དང་། །མཚོ་ལས་རྦ་རླབས་གཡོ་བའི་ངང་ཚུལ་ལྟར། །བློ་ཡི་མཛོད་
ལས་འཆད་རྩོད་རྩོམ་གསུམ་གྱི། །གཏོང་ཕོད་སྒོ་བརྒྱ་འབྱེད་པ་རང་གི་གཤིས། །འདི་ན་
རང་བཟོས་མ་བསླད་འཕགས་བོད་ཀྱི། །མཁས་པའི་ལེགས་བཤད་དཔྱད་པའི་གཞིར་
བཟུང་ནས། །ཤིན་ཏུ་དབྱེ་དཀའ་ཤེས་རབ་སྙིང་པོའི་འགྲེལ། །ཟབ་དོན་གསལ་བའི་སྒྲོན་
མེ་བདག་གིས་སྦྱར། །
དེ་ལ་འདིར་རང་ཅག་རྣམས་ཀྱི་འདྲེན་མཆོག་བླ་ན་མ་མཆིས་པ་བདེ་བར་གཤེགས་
པ་ཤཱཀྱའི་ཏོག་གི་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་བ་ལས། བཀའ་བར་བ་མཚན་
ཉིད་མེད་པའི་ཆོས་ཀྱི་འཁོར་ལོའི་དོན་ཐམས་ཅད་བསྡུ་ན་གཉིས་ཏེ། རྒྱ་ཆེ་བའི་མངོན་པར་
རྟོགས་པའི་དོན་གྱི་རིམ་པ་དང་། ཟབ་མོའི་སྙིང་པོའི་དོན་གྱི་རིམ་པའོ། །དེ་ལ་ཡུམ་རྒྱས་
འབྲིང་བསྡུས་གསུམ་གྱིས་གཙོ་བོར་མངོན་རྟོགས་སྟོན་ཅིང་། ཟབ་མོ་སྤྲོས་བྲལ་སྙིང་པོའི་
དོན་ཤུགས་ལ་སྟོན། ཤེར་ཕྱིན་བདུན་བརྒྱ་བ་ལ་སོགས་པས་ནི་གཙོ་བོར་ཟབ་མོ་སྤྲོས་བྲལ་
སྙིང་པོའི་དོན་བསྟན་ཅིང་། མངོན་རྟོགས་ཀྱི་རིམ་པ་ཞར་ལ་བསྟན་ཏོ། །མདོ་འདིས་ཀྱང་རྒྱ་
ཆེ་བའི་རིམ་པ་ཤུགས་ཀྱིས་བསྟན་ཅིང་སྙིང་པོའི་དོན་གཙོ་བོར་བསྟན་པ་ཡིན་ནོ། །
དེས་ན་འདིའི་དོན་འཆད་པ་ལ་གསུམ། མཚན་གྱི་དོན། གཞུང་གི་དོན། མཇུག་གི་
དོན་ནོ། །དང་པོ་ལ་གཉིས། མཚན་བསྒྱུར་བ་དང་། མཚན་བཤད་པའོ། །དང་པོ་ནི། རྒྱ་
གར་ན་སྐད་རིགས་ཆེན་པོ་བཞིར་ཡོད་པ་ལས། ལེགས་སྦྱར་སཾསྐྲྀཏ་ལྷའི་སྐད་དུ། བྷ་ག་ཝ་
ཏེ་པྲཛྙཱ་པཱ་ར་མི་ཏཱ་ཧྲི་ད་ཡ་ཞེས་བྱུང་། དེ་བོད་སྐད་དུ་བསྒྱུར་ན། བྷ་ག་ཝ་ཏེ་བཅོམ་ལྡན་
འདས་མ། པྲཛྙཱ་ཤེས་རབ། པཱ་ར་མི་ཏཱ་ཕ་རོལ་ཏུ་ཕྱིན་པ། ཧྲི་ད་ཡ་སྙིང་པོ་ཞེས་བྱ་བའོ། །
གཉིས་པ་ནི། བདུད་བཞི་བཅོམ་པ་དང་ལྡན་པས་ན་བཅོམ་ལྡན་ཞེས་དང་། ཡང་
བཅོམ་ལྡན་ཀྱི་སྒྲ་དཔལ་ལྡན་དུ་འདྲེན་ན། ཡོན་ཏན་དྲུག་དང་ལྡན་པའི་ཕྱིར་དཔལ་ལྡན་
361ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཞེས་བྱ་བ་ཡིན་ལ། འཇིག་རྟེན་དང་འཇིག་རྟེན་ལས་འདས་པའི་འབྱོར་པ་ཕུན་སུམ་ཚོགས་
པ་དང་ལྡན་པའི་ཕྱིར་ཕྱུག་པ། མཚན་དཔེ་དང་ལྡན་པའི་གཟུགས་ཕུན་སུམ་ཚོགས་པ་
འཇིག་རྟེན་ཐམས་ཅད་དུ་གྲགས་པས་ན་གྲགས་པ། ཡིད་བཞིན་གྱི་ནོར་བུ་བཞིན་དུ་
སེམས་ཅན་ཐམས་ཅད་ཀྱི་བསམ་པའི་རེ་བ་སྐོང་བས་ན་དཔལ་དང་། ཆོས་ཐམས་ཅད་ལ་
ཆགས་ཐོགས་མེད་པས་ན་ཡེ་ཤེས་དང༌། སེམས་ཅན་ཐམས་ཅད་ལ་ཕན་པ་དང་བདེ་བའི་
དོན་དུ་བརྩོན་འགྲུས་ཆེན་པོ་དང་ལྡན་པས་ན་འབད་པ་ཕུན་སུམ་ཚོགས་པ་སྟེ་ལེགས་པའི་
ཡོན་ཏན་ཕུན་སུམ་ཚོགས་པ་དྲུག་དང་ལྡན་པའོ། །མི་གནས་པའི་མྱ་ངན་ལས་འདས་པས་
ན་འདས། དུས་གསུམ་གྱིས་སངས་རྒྱས་ཐམས་ཅད་བསྐྱེད་པས་ན་མ། ཐོས་བསམ་སྒོམ་
གསུམ་གྱི་ཡང་དག་པ་ཇི་ལྟ་བ་བཞིན་ཤེས་པས་ན་ཤེས་རབ། ཆོས་ཡང་དག་པ་རྗེས་སུ་
མཐོང་བ་མཐར་ཕྱིན་པས་ན་ཕ་རོལ་ཏུ་ཕྱིན་པ། ཡུམ་རྒྱས་འབྲིང་བསྡུས་གསུམ་སོགས་
ཤེར་ཕྱིན་གྱི་མདོ་ཐམས་ཅད་ཀྱི་དོན་ཐམས་ཅད་འདུས་པས་ན་སྙིང་པོ་ཞེས་བྱ་བ་ཡིན་ནོ། །
འདི་ལ་ཕྱག་འཚལ་ནི་དུས་གསུམ་སངས་རྒྱས་ཐམས་ཅད་ལ་ཕྱག་འཚལ་བ་དང་འདྲ་བས་
ན་སྒོ་གསུམ་གུས་པས་ཕྱག་འཚལ་བའོ། །
གཉིས་པ་གཞུང་དོན་བཤད་པ་ལ་བདུན། གླེང་གཞི་དང༌། ཤེས་རབ་ལ་འཇུག་པ་
དང་། སྟོང་པ་ཉིད་ཀྱི་མཚན་ཉིད་དང་། ཤེས་རབ་ཀྱི་སྤྱོད་ཡུལ་དང་། ཤེས་རབ་ཀྱི་ཡོན་
ཏན་དང་། ཤེས་རབ་ཀྱི་འབྲས་བུ་དང་། ཤེས་རབ་ཀྱི་གཟུངས་སོ། །དང་པོ་ནི། འདི་སྐད་
བདག་གིས་ཐོས་པ་ཞེས་བྱ་བ་ནས་ཐབས་གཅིག་ཏུ་བཞུགས་ཏེ་ཞེས་བྱ་བའི་བར་གྱིས་
བསྟན་ལ། དེའི་དོན་བཤད་དུ་ཡོད་དེ། འདི་སྐད་ཅེས་བྱ་བ་ནི་ཤེས་རབ་ཀྱི་སྙིང་པོའི་རྣམ་
གྲངས་ཇི་སྙེད་བརྗོད་པའི་ཆོས་གང་ཡིན་པའོ། །བདག་གིས་ཐོས་པ་ཞེས་བྱ་བ་ནི། སྟོན་པ་
ཕུན་སུམ་ཚོགས་པ་བཅོམ་ལྡན་འདས་ཀྱི་སྤྱན་སྔར་དཔལ་གྱི་མགུར་ལས་རྣ་བའི་དབང་
ལ 362



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
པོས་མངོན་སུམ་དུ་ཐོས་པའོ། །དུས་གཅིག་ན་ཞེས་བྱ་བ་ནི་སྤྱིར་ཆོས་ཀྱི་རྣམ་གྲངས་མང་དུ་
ཐོས་པ་ལས་དུས་བྱེ་བྲག་པ་གཅིག་གི་ཚེ་ཞེས་བྱ་བའོ། །དེ་ལ་སྟོན་པ་ནི་སུ་ཞིག་ཡིན།
ཡུལ་ནི་གང་ཞེ་ན། འཁོར་ནི་གང་དང་ གང་། འདུས་ནས་དོན་ཅི་མཛད་ཅེ་ན། སྟོན་པ་ནི་
རྒྱལ་བ་ཤཱཀྱ་ཐུབ་པའོ། །ཡུལ་ནི་རྒྱལ་པོའི་ཁབ་ཀྱི་བྱ་རྒོད་ཕུང་པོའི་རི་ལའོ། །འཁོར་ནི་
དགེ་སློང་གི་དགེ་འདུན་ཆེན་པོ་རྣམས་དང་། བྱང་ཆུབ་སེམས་དཔའི་དགེ་འདུན་ཆེན་པོ་
རྣམས་སོ། །འཁོར་དེ་དག་འདུས་ནས་དོན་གྱི་མཆོག་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་
པོ་འདི་ཉིད་སྟོན་ཏེ། དེས་ན་ཕུན་སུམ་ཚོགས་པ་ལྔ་ཡང་བསྟན་ཏེ་ཤེས་སླའོ། །འདིའི་རྒྱལ་
པོའི་ཁབ་བྱ་རྒོད་ཕུང་པོའི་རི་ལ་ཞེས་བྱ་བ་ནི། རྒྱལ་པོ་གཟུགས་ཅན་སྙིང་པོས་མངའ་འོག་
གི་ཡུལ་ལྗོངས་སྤྱིའི་མིང་ལ་རྒྱལ་པོའི་ཁབ་ཅེས་བྱ་བ་ཡུལ་མ་ག་དྷའི་གྲོང་ཁྱེར་གྱི་བྱེ་བྲག་
ཅིག་ཡིན་ལ། བྱ་རྒོད་ཕུངཔོའི་རི་ཞེས་བྱ་བ་ནི་རི་དེ་བྱ་རྒོད་ཀྱི་ཕུང་པོའི་དབྱིབས་དང་འདྲ་
བས་ན་དེ་སྐད་ཅེས་བརྗོད་དོ། །འདི་ནི་བསྐལ་པ་འཇིག་པའི་དུས་སུ་ཞིག་རྒྱུ་མེད་པའང་ .
བཤད་དོ། །བཤད་པ་གཅིག་ལ་ཡུལ་ལྗོངས་དེ་རྒྱ་ཆེ་བས་བྱ་རྒོད་ཕུང་པོའི་རི་སྟེ་མཐོ་ལ་བྱ་
མང་པོས་འདུས་པའི་ཕྱིར་དེ་སྐད་གྲགས་པའང་བཤད། ཉོན་མོངས་པ་ཐམས་ཅད་བཅོམ་
པའི་ཕྱིར་དགེ་སློང་དང་། ཕྱིར་རྒོལ་བ་རྣམས་ཀྱིས་མི་ཕྱེད་པའི་ཕྱིར་དགེ་འདུན་ཏེ་ཆེན་པོ་
ནི་གྲངས་དང་ཡོན་ཏན་ཆེ་བའི་ཕྱིར་རོ་ཞེས་པ་ཡོད་ཀྱང་། དེ་ནི་སྤྱིར་དགེ་སློང་དང་དགེ་
འདུན་ལ་མི་འཐད་ཀྱང་སྐབས་འདིར་དེ་སྐད་བཤད་དུ་མི་རུང་བ་མ་ཡིན་ནོ། །བྱང་ཆུབ་
སེམས་དཔའི་དགེ་འདུན་ཆེན་པོ་ནི། སེམས་ཅན་ཐམས་ཅད་ཀྱི་དོན་དུ་མཆོག་ཏུ་གྱུར་པའི་
སེམས་ཆེ་བ་དང༌། སྤོབས་པ་ཆེ་བ་དང་། རྟོགས་པ་ཆེ་བ་ཉིད་ཀྱིས་ན་བྱང་ཆུབ་སེམས་
དཔའི་དགེ་འདུན་ཆེན་པོ་ཞེས་བྱ་བ་ཡིན་ནོ། །ཐབས་ཅིག་ནི་ལྷན་གཅིག་པའི་དོན་ཏེ་
བཅོམ་ལྡན་འདས་འཁོར་མང་པོ་དང་ལྷན་ཅིག་ཏུ་བཞུགས་པའོ། །
ལ363



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཉིས་པ་ཤེས་རབ་ལ་འཇུག་པའི་དོན་གྱིས་བཤད་པ་ནི། དེའི་ཚེ་བཅོམ་ལྡན་
འདས་ཞེས་པ་ནས་ཕུང་པོ་ལྔ་ཡང་རང་བཞིན་གྱིས་སྟོང་པར་བལྟའོ་ཞེས་བྱ་བའི་བར་ཏེ།
དེ་དག་གི་དོན་བཤད་དུ་ཡོད་དེ། འཁོར་རྣམས་ཀྱི་དགེ་བའི་རྩ་བ་ཡོངས་སུ་སྨིན་པར་
བསྟན་པ་དེའི་ཚེ། བཅོམ་ལྡན་འདས་ཏིང་ངེ་འཛིན་ལ་སྙོམས་པར་འཇུག་པར་མཛད་པའི་
དུས་དེ་ཡིན་པའི་ཕྱིར་ན་དེའི་ཚེའོ། །དེ་ལ་ཆོས་ཀྱི་རྣམ་གྲངས་ཟབ་མོ་སྣང་བ་ཞེས་བྱ་བ་ནི་
ཆོས་ཀྱི་གཞུང་འདིས་བསྟན་བྱའི་ཆོས་ནི་ཟབ་མོ་སྟོང་པ་ཉིད་ཡིན་ལ་དེ་གདུལ་བྱ་ལ་སྟོན་
པའི་དོན་དུ་བཅོམ་ལྡན་འདས་ཟབ་མོ་སྣང་བའི་ཏིང་ངེ་འཛིན་ལ་སྙོམས་པར་བཞུགས་པར་
མཛད་དོ། །
དེ་ཡང་བཅོམ་ལྡན་འདས་མདོ་འདི་གསུངས་པའི་དུས་སུ་གསར་དུ་ཏིང་ངེ་འཛིན་དེ་
ལ་སྙོམས་པར་བཞུགས་སོ་སྙམ་ན་དེ་ནི་མ་ཡིན་ཏེ། བཅོམ་ལྡན་འདས་ནི་དུས་རྟག་ཏུ་ཏིང་
ངེ་འཛིན་གྱི་སྒོ་གྲངས་མེད་པ་ལ་སྙོམས་པར་ཞུགས་བཞིན་པ་ཡིན་གྱི། གསར་དུ་སྙོམས་པ་
མ་བཞག་པ་ལ་སྙོམས་པ་བཞུགས་མི་དགོས་པའི་ཕྱིར། འོ་ན་སྐབས་འདིར་དེ་སྐད་བརྗོད་
པ་ཅི་ཡིན་ཞེ་ན། དེ་ནི་ཟབ་མོའི་དོན་འདི་བསྟན་པ་ལ་བསྟན་བྱའི་ཆོས་དང་མཐུན་པའི་
ཏིང་ངེ་འཛིན་དེ་ལ་སྟོམས་པ་བཞུགས་ཞེས་གདུལ་བྱའི་བློ་ངོ་དང་མཐུན་པར་བཤད་པའི་
ཕྱིར། འོ་ན་མཇུག་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་བཤད་ན།
ཏིང་ངེ་འཛིན་དེ་ལས་བཞེངས་པ་དེ་ཏིང་ངེ་འཛིན་དེ་ལས་ལྡང་སྟེ་སྙོམས་པར་མི་བཞུགས་
པར་གྱུར་པ་ཡིན་ན། ཏིང་ངེ་འཛིན་ལ་ཐོག་མ་ཡང་གསར་དུ་སྙོམས་པར་བཞུགས་པར་
འཐད་པ་རིགས་པས་གྲུབ་པའི་ཕྱིར་ཞེ་ན། མི་སྐྱོན་ཏེ། དེ་ཆོས་དེ་དང་དེ་གདུལ་བྱ་ལ་
བསྟན་པ་ན་གདུལ་བྱའི་བསམ་པ་དང་བསྟུན་ནས་སྙོམས་པར་བཞུགས་པ་དང་བཞེངས་
པའི་ཐ་སྙད་ཙམ་ཡིན་པའི་ཕྱིར། ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་
ལ364ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་
ཉིད་ན་རྣམ་པར་རྟོག་ཅིང་། ཕུང་པོ་ལྔ་པོ་དེ་ཉིད་ལ་ཡང་རང་བཞིན་གྱིས་སྟོང་པར་རྣམ་
པར་བལྟའོ་ཞེས་པ་ལ། ཡང་དེའི་ཚེ་ཞེས་པ་ནི་འཁོར་འདུས་པ་དང་སྙོམས་པར་ཞུགས་པ་
དེའི་དུས་ན་ཞེས་བྱ་བ་ཡིན་ལ། དེ་ཡང་སངས་རྒྱས་བཅོམ་ལྡན་འདས་ཏིང་ངེ་འཛིན་ལ་
སྙོམས་པར་ཞུགས་པ་བསྟན་ཟིན་ནས། དེར་མ་ཟད་ཡང་འཁོར་བྱང་ཆུབ་སེམས་དཔའ་
སྤྱན་རས་གཟིགས་ཀྱང་ཟབ་མོ་ལ་རྣམ་པར་བལྟ་བ་སྡུད་པའི་དོན་ཡིན་ནོ། །བྱང་ཆུབ་
སེམས་དཔའ་ཞེས་པའི་བྱང་ཆུབ་ལ་རྒྱ་འགྲེལ་ཁ་ཅིག་ལས། བྱང་ཆུབ་ནམ་མཁའི་མཚན་
ཉིད་དེ། །རྟོགས་པ་ཐམས་ཅད་སྤངས་པའི་ཕྱིར། །རྣམ་སྣང་མངོན་བྱང་ལས། བྱང་ཆུབ་
ནམ་མཁའི་མཚན་ཉིད་དེ། །རྟོག་པ་ཐམས་ཅད་སྤངས་པ་ཡིན། །ཞེས་འབྱུང་བ་ལྟར་རོ། །
གཉིས་སྣང་གི་རྟོག་པ་ཐམས་ཅད་ལས་འདས་པ་ནི་རྫོགས་པའི་བྱང་ཆུབ་ཡིན་ལ། དེ་ཐོབ་
པའི་ཐབས་མཆོག་ཏུ་གྱུར་པ་རྩ་བ་ལྟ་བུ་བྱང་ཆུབ་ཀྱི་སེམས་བསྐྱེད་པ་ཡིན་ལ། དེ་ལ་
མཆོག་ཏུ་གོམས་ཤིང་དཔའ་བས་ན་བྱང་ཆུབ་སེམས་དཔའ་ཞེས་བྱའོ། །ས་ཆེན་པོ་ལ་
བཞུགས་པའི་ཕ་རོལ་ཏུ་ཕྱིན་པ་ཆེ་བ་ཉིད་ཀྱིས་ཕྱིར་སེམས་དཔའ་ཆེན་པོ་ཞེས་བྱའོ། །དེ་
སྐད་དུ་སྡུད་པ་ལས། གཏོང་བ་ཆེན་པོ་བློ་ཆེ་བ་དང་མཐུ་ཆེ་བ། །རྒྱལ་བ་རྣམས་ཀྱི་ཐེག་
ཆེན་མཆོག་ལ་ཞུགས་པ་དང་། །གོ་ཆ་ཆེན་པོ་བགོས་ཤིང་བདུད་ཀྱི་སྒྱུ་འདུལ་བ། །དེ་ཡི་
ཕྱིར་ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་གསུངས་པ་ལྟར་རོ། །སོ་སོ་སྐྱེ་བོའི་
ཆོས་ལས་འདས་པས་ན་འཕགས་པ་སྤྱན་རས་གཟིགས་དབང་ཕྱུག་གང་གིས་སྤྱན་རས་ཀྱི་
གཟིགས་ནས་སེམས་ཅན་ཐམས་ཅད་འཇིགས་པ་དང་སྡུག་བསྔལ་གྱི་རྒྱུ་དང་བཅས་པ་
ལས་སྒྲོལ་ནས་བདེ་བའི་དབང་དུ་གྱུར་པ་མཛད་པས་ན་སྤྱན་རས་གཟིགས་དབང་ཕྱུག །
ཡང་ན་འགྲོ་བ་ལ་རྒྱུན་དུ་སྤྱན་རས་ཀྱིས་གཟིགས་ཤིང་སྤངས་རྟོགས་ཀྱི་ཡོན་ཏན་ཀུན་གྱི་
ལ365ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དབང་ཕྱུག་ཡིན་པས་ནའང་དེ་སྐད་ཅེས་བརྗོད་པའི་ཕྱིར། རང་བཞིན་གྱིས་སྟོང་པར་རྣམ་
པར་བ་ལྟའོ་ཞེས་པའི་འཕགས་པ་སྤྱན་རས་གཟིགས་དབང་ཕྱུག་དེས་འཁོར་འདུས་པ་དེ་
རྣམས་དང་། སེམས་ཅན་ཐམས་ཅད་དེ་ལ་ཐུགས་བརྩེ་བས་ཕན་གདགས་པའི་ཕྱིར་དེ་
ལྟར་ཡང་བརྒྱད་སྟོང་པ་ལས། བཅོམ་ལྡན་འདས་ཀྱིས་བཀའ་སྩལ་བ་དེ་བས་ན་དམ་པ་
ཡིན་པའི་ཕྱིར་ཕ་རོལ་ཏུ་ཕྱིན་པ་ཞེས་བྱ་བའི་མིང་འཐོབ་པར་འགྱུར་རོ་ཞེས་གསུངས་པ་
ལྟར། ཤེས་རབ་ཀྱི་ཕ་རོལ་ཏུ་ཕྱིན་པ་ཤིན་ཏུ་རྟོགས་དཀའ་བའི་ཕྱིར་ན་ཟབ་མོའི་སྤྱོད་པ་
ཉིད་ལ་རྣམ་པར་རྟོག་ཅིང་ཕུང་པོ་དེ་དག་ཀྱང་མི་དམིགས་པའི་རང་བཞིན་གྱི་སྟོང་པ་ཉིད་
ལས་གཞན་དུ་གྱུར་པ་གང་ཡང་མེད་དེ་ཞེས་བྱ་བར་དགོངས་པར་མཛད་པའོ། །འདིའི་
ཟབ་མོའི་སྤྱོད་པ་ལའང་རྣམ་པ་དུ་མ་ཡོད་དེ། སོ་སོ་སྐྱེ་བོའི་སྦྱོར་བའི་ལམ་ལ་ནི་མོས་པའི་
སྤྱོད་པའོ། །ས་གཉིས་པ་ལ་སོགས་པ་དྲུག་ལ་ནི་ལྷག་པའི་ཚུལ་ཁྲིམས་ལ་སོགས་པའི་
བསླབ་པ་གསུམ་རྣམ་པར་དག་པའི་སྒྲུབ་པའི་སྤྱོད་པའོ། །ས་བརྒྱད་པ་ནི་སངས་རྒྱས་ཀྱི་
ཞིང་རྣམ་པར་དག་པ་ལ་སྤྱོད་པར་ངེས་པས་ན་ངེས་པའི་སྤྱོད་པའོ། །འདི་ནི་སྤྱོད་པ་དེ་
ཐམས་ཅད་ལ་མངའ་མཛད་པས་ན་ཟབ་མོ་ཆོས་ཀྱི་དབྱིངས་དེ་བཞིན་ཉིད་ལ་སྤྱོད་པ་ཞེས་
བྱ་བ་ཡིན་ལ། བྱང་ཆུབ་སེམས་དཔའི་ས་ཐམས་ཅད་ཟབ་མོ་སྟོང་པ་ཉིད་རྣམ་པར་བལྟ་བ་
ལས་བརྩམས་པའི་ཕྱིར་སྤྱོད་པ་ཡིན་ནོ། །ཕུང་པོ་ལྔ་ཞེས་བྱ་བ་ནི། གཟུགས་ཀྱི་ཕུང་པོ་ནི་
སྤུང་བའི་གོང་བུ་ལྟ་བུའོ། །ཚོར་བ་ནི་ཆུ་བུར་ལྟ་བུའོ། །འདུ་ཤེས་ནི་སྨིག་རྒྱུ་ལྟ་བུའོ། །འདུ་
བྱེད་ནི་ཆུ་ཤིང་ལྟ་བུའོ། །རྣམ་པར་ཤེས་པ་ནི་སྒྱུ་མ་ལྟ་བུའོ། །དེ་ལྟར་ཡང་ཉན་ཐོས་ཀྱི་སྡེ་
སྣོད་ལས། གཟུགས་ནི་དབུ་བ་རྡོས་པ་འདྲ། །ཚོར་བ་ཆུ་ཡི་ཆུ་བུར་བཞིན། །འདུ་ཤེས་སྨིག་
རྒྱུ་ལྟ་བུ་སྟེ། འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་སྟེ། །ཉི་མའི་གཉེན་
གྱིས་བཀའ་སྩལ་ཏོ། །ཞེས་གསུངས་པ་ལྟར། དེ་ཐམས་ཅད་དཔེ་ཡི་སྒོ་ནས་ཕུང་པོ་ལྔ་པོ་
366



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
རང་བཞིན་གྱིས་མ་གྲུབ་པའི་དོན་བསྟན་པ་ཡིན་ནོ། །རང་བཞིན་གྱིས་སྟོང་པ་ཞེས་པ་ནི་
ཕུང་པོ་དེ་དག་རང་བཞིན་གྱིས་རང་གི་མཚན་ཉིད་ཀྱིས་གྲུབ་པའི་སྟོང་པ་ཉིད་དོ། །མཐའ་
ཐམས་ཅད་ལས་འདས་ཤིང་མཚན་ཉིད་མེད་པའི་ཕྱིར་སྟོང་པ་ཉིད་དོ། །ཕུང་པོ་དེ་དག་ཀྱང་
ཞེས་པས་ཀྱང་སྐྱེ་མཆེད་དང་། ཁམས་རྣམས་ལ་ཡང་དེ་བཞིན་དུ་རྣམ་པར་བལྟ་བར་བྱ་བ་
ཇི་སྙེད་ཡོད་པའི་དོན་བསྟན་པ་ཡིན་ནོ། །
དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རའི་བུས་ཞེས་པ་ནི་ཟབ་མོའི་དོན་
འདི་ཉིད་སངས་རྒྱས་ཀྱི་བྱིན་གྱིས་བརླབས་པའི་མཐུས་ཤཱ་རའི་བུ་རང་གིས་འདི་ཙམ་དྲི་
ནུས་པའི་སྤྱོད་ཡུལ་མ་ཡིན་ཀྱང་འཕགས་པ་སྤྱན་རས་གཟིགས་ལ་འདི་སྐད་དྲིས་པའི་
སྤོབས་པ་སྩོལ་པར་མཛད་པ་ཡིན་ནོ། །ཚེ་དང་ལྡན་པ་ཞེས་བྱ་བ་ནི་ཉོན་མོངས་པ་སྤངས་
པས་བསྔགས་པ་མཛད་པར་འོས་པས་ནའམ། ཡང་ན་ཐུགས་བརྩེ་བས་བོད་པར་མཛད་པ་
ཡིན་ནོ། །ཤཱ་རིའི་བུ་ཞེས་བྱ་བ་ནི་ཤ་ར་དྭད་ཀྱི་རིགས་སུ་སྐྱེས་པའི་བུ་ཡིན་པས་ན་ཤཱ་རིའི་
བུའོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་པའི་དོན་ནི་སྔར་བཞིན་ཡིན་ལ།
འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ་ཞེས་པ་ནི་ཉན་ཐོས་
ཆེན་པོའི་ནང་ན་ཤེས་རབ་ཀྱི་མཆོག་ཏུ་གྱུར་པའི་ཤཱ་རིའི་བུས་དེ་བཞིན་གཤེགས་པའི་བྱིན་
གྱི་རླབས་ཀྱིས་འཕགས་པ་སྤྱན་རས་གཟིགས་ཀྱི་དབང་ཕྱུག་ལ་འདི་ལྟ་བུ་ཞིག་དྲིས་སོ། །
སྤྱན་རས་གཟིགས་ནི་སངས་རྒྱས་ཐམས་ཅད་ཀྱི་འོད་ཟེར་ཆེན་པོའི་དབང་བསྐུར་བ་
ཐོབ་པའི་བྱང་ཆུབ་སེམས་དཔའ་ཆེན་པོ་ཡིན་པས་རིགས་ཀྱི་བུ་ཞེས་བྱའོ། །རིགས་ཀྱི་བུ་
གང་ལ་ལ་ཞེས་པ་ནི་གང་ཟབ་མོའི་དོན་ལ་བལྟ་བའི་བག་ཆགས་དང་ལྡན་པ་སུ་གང་ཡིན་
པ་དེ་དག་ཅེས་བྱ་བ་ཡིན་ལ། དེ་ཡང་འཇུག་པ་ལས། སོ་སོ་སྐྱེ་བོའི་དུས་ནའང་སྟོང་པ་ཉིད་
ཐོས་ནས། །ནང་དུ་རབ་ཏུ་དགའ་བ་ཡང་དང་ཡང་དུ་འབྱུང་། །རབ་ཏུ་དགའ་བ་ལས་བྱུང་
367



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཆི་མས་མིག་བརླན་ཅིང་། །ལུས་ཀྱི་བ་སྤུ་ལྡང་བར་འགྱུར་བ་གང་ཡིན་པ། །དེ་ལ་རྫོགས་
པའི་སངས་རྒྱས་བློ་ཡི་ས་བོན་ཡོད། །ཅེས་གསུངས་པ་ལྟར་གྱི་ཕྱི་ནང་གི་རྟགས་ཚང་བ་
ཞིག་དགོས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱད་པ་སྤྱོད་པར་འདོད་པ་དེས་
ཅི་ལྟར་བསླབ་པར་བྱ་ཞེས་པ་ལ་སྤྱིར་རིགས་ཀྱི་བུ་ཞེས་བྱ་བ་འདི་ཐེག་པ་ཆེན་པོའི་གསུང་
རབ་ལས་སྐྱེས་ཏེ། དེ་བཞིན་གཤེགས་པའི་སྲས་སུ་གྱུར་པ་ཐམས་ཅད་ལ་བྱ་བ་ཡིན་ཀྱང་
སྐབས་འདིར་གོང་དུ་བཤད་པ་ལྟར་བཟུང་ངོ་། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་
ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་སྤྱོད་པར་འདོད་པ་དེས་ཇི་ལྟ་བུ་ཞིག་ཏུ་
ཤེས་པར་བྱ་ཞིང་ཇི་ལྟ་བུ་ཞིག་ཏུ་བསླབ་པར་བྱ་ཞེས་དྲིས་པ་ཡིན་ནོ། །གོང་དུ་སྨྲས་པ། དེ་
སྐད་ཅེས་སྨྲས་པའང་བརྗོད་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་ཀྱི་དབང་ཕྱུག་གིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་
ཅེས་སྨྲས་སོ་ཞེས་པ་ནི་དྲིས་པའི་ལན་སྨྲས་པ་ཡིན་ནོ། །
ཤཱ་རིའི་བུ་རིགས་ཀྱི་བུའམ་རིགས་ཀྱིས་བུ་མོ་ཞེས་པའི་རིགས་ཀྱི་བུ་ནི་ཞོར་དུ་
བཤད་པ་ལྟར་ལ་དེ་ལྟ་བུའི་བུ་མོ་ཡིན་ཡང་རུང་གང་ལ་ལ་ཞེས་གང་ཡིན་ཀྱང་དེ་དག་གིས་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱད་པ་སྤྱོད་པར་འདོད་པ་དེས་འདི་ལྟ་རྣམ་པར་
བལྟ་བའམ་བརྟག་པར་བྱ་སྟེ་ཞེས་པ་ཡིན་ལ། དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
སྤྱོད་པར་འདོད་པ་དེས་འོག་ཏུ་བཤད་པའི་དོན་བཞིན་དུ་བལྟ་བའམ་ཞེས་པ་སྟེ་འདིས་ནི་
རྣམ་པར་རྟོག་པ་དང་བཅས་པའི་གཟུགས་བརྙན་ལྷག་མཐོང་གིས་དམིགས་པ་བརྗོད་པ་
ཡིན་ཞིང་། སེམས་པའི་བར་མ་ཆད་པ་ཉིད་གཅིག་ཏུ་རྣམ་པར་མི་རྟོག་པའི་གཟུགས་བརྙན་
ཞི་གནས་ཀྱི་དམིགས་པའང་དེས་བསྟན་པ་ཡིན་ནོ། །ཕུང་པོ་ལྔ་པོ་དེ་དག་ཀྱང་རང་བཞིན་
གྱིས་སྟོང་པར་ཡང་དག་པར་རྗེས་སུ་བལྟའོ་ཞེས་པ་ནི་ཕུང་པོ་དེ་དག་རང་བཞིན་གྱིས་སྟོང་
368



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
པ་ཉིད་དོ། །དོན་དུ་ཕྱིན་ཅི་མ་ལོག་པའི་ཕྱིར་ཡང་དག་པར་བལྟ་བ་དང་། རང་གི་མཚན་
ཉིད་མེད་པ་ཉིད་ཀྱིས་དབྱེར་མེད་པའི་ཕྱིར་ཆོས་ཐམས་ཅད་ཀྱི་ཕྱིར་ཀུན་ཏུ་རྣམ་པར་བལྟ་
བ་དང་རྗེས་སུ་མཐུན་པར་བལྟ་བའི་དོན་ཡིན་ནོ། །
དེ་ཡང་རང་གི་མཚན་ཉིད་ཀྱིས་གྲུབ་པ་རྡུལ་ཙམ་ཡང་མེད་པས་སྔོན་གྱི་དུས་ནས་
ཀྱང་མ་སྐྱེས། ད་ལྟའི་དུས་ནའང་མི་གནས། མ་འོངས་པའི་དུས་ན་མི་འགག་སྟེ། དུས་
ཐམས་ཅད་དུ་རང་གི་མཚན་ཉིད་ཀྱིས་གྲུབ་པའི་སྐྱེ་བ་དང་། གནས་པ་དང་། འགག་པར་
མ་གྱུར་པས་རང་མཚན་གྱིས་གྲུབ་པའི་མཐའ་གང་ལའང་མི་གནས་པའི་རང་བཞིན་བརྗོད་
དུ་མེད་པ་ཉིད་དོ། །བལྟའོ་ཞེས་པ་ནི་ཡང་དག་པའི་དོན་ཇི་ལྟར་བཤད་པ་དེ་བཞིན་དུ་བལྟ་
བར་བྱ་ཡི། དེ་ལས་གཞན་པ་མཚན་འཛིན་གྱིས་ཕྱོགས་གང་དུ་ཡང་མི་བལྟའོ་ཞེས་པའི་
དོན་ནོ། །འདི་ནི་དངོས་པོ་མཐའི་དམིགས་པ་ཞི་གནས་དང་། ལྷག་མཐོང་གིས་མངོན་སུམ་
དུ་བྱེད་ཅེས་བྱ་བའི་ཐ་ཚིག་ཀྱང་ཡིན་ཅིང་། དངོས་པོའི་མཐའི་དམིགས་པས་དང་པོ་མཐོང་
ལམ་གྱིས་བསྡུས་པ་བསྟན་པ་ཡིན་ནོ། །དངོས་པོའི་མཐའི་དམིགས་པ་དང་། སྔར་བཤད་
པའི་རྣམ་པར་རྟོག་པ་དང་བཅས་པའི་གཟུགས་བརྙན་ལྷག་མཐོང་གི་དམིགས་པ་དང་།
རྣམ་པར་མི་རྟོག་པའི་གཟུགས་བརྙན་ཞི་གནས་ཀྱི་དམིགས་པ་བསྟན་པ་གསུམ་པོ་འདི་
དག་ས་གཉིས་ལ་སོགས་པའི་དམིགས་པ་བསྟན་ལ། ས་བཅུ་པ་དང་དེ་བཞིན་གཤེགས་
པའི་ས་ལ་ནི། དགོས་པ་ཡོངས་སུ་གྲུབ་པ་དེ་ཉིད་དམིགས་པ་ཡིན་ཏེ། དགོངས་འགྲེལ་
ལས། དེ་སྔར་ཞི་གནས་དང་ལྷག་མཐོང་ཐོབ་པའི་ཕྱིར་རྣམ་པར་རྟོག་པ་དང་བཅས་པ་དང་
རྣམ་པར་མི་རྟོག་པའི་གཟུགས་བརྙན་གྱི་དམིགས་པ་ཐོབ་པ་ཡིན་ནོ། །ད་ལྟ་ནི་མཐོང་བའི་
ལམ་ཐོབ་པའི་ཕྱིར་དངོས་པོ་མཐའི་དམིགས་པ་ཐོབ་པ་ཡིན་ནོ། །དེས་གོང་ནས་གོང་དུ་
བསྒོམ་པའི་ལམ་དང་རབ་ཏུ་ལྡན་པ་དམིགས་པ་གསུམ་པོ་དེ་དག་ཉིད་ཡིད་ལ་བྱེད་ནས་
ལ369ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚན་མ་དང་གནས་ངན་ལེན་ཐམས་ཅད་བཅོམ་པའི་ཕྱིར། མཐར་གྱིས་གོང་ནས་གོང་དུ་
གཤེགས་པ་ལྟ་བུར་སེམས་རྣམ་པར་སྤྱོད་ཅིང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པའི་འཚང་རྒྱ་བའི་བར་དུ་དགོས་པ་ཡོངས་སུ་གྲུབ་པའི་
དམིགས་པ་ཡང་འཐོབ་པོ་ཞེས་གསུངས་པ་ལྟར་རོ། །འདི་ཡན་ཆད་ནི་ཤེས་རབ་ལ་ཇི་ལྟར་
འཇུག་པའི་དོན་བཤད་པ་ཡིན་ནོ། །
གསུམ་པ་སྟོང་པ་ཉིད་ཀྱི་མཚན་ཉིད་ཀྱི་དོན་གྱིས་སྒོ་ནས་བཤད་དུ་ཡོད་དེ། དེས་
གཟུགས་སྟོང་པའོ། །སྟོང་པ་ཉིད་ཀྱང་གཟུགས་སོ་ཞེས་པ་ལ། དེ་ལ་གཟུགས་སོ་ཞེས་པ་
ནི་སྟོང་པ་ཉིད་ཀྱི་རང་བཞིན་ཁོང་དུ་མ་ཆུད་པས་འཁྲུལ་བའི་སེམས་ཀྱིས་གཟུགས་སུ་
མཐོང་ཞིང་དེ་རང་ངོས་ནས་གྲུབ་པར་འཛིན་པ་ཡིན་ལ། དེ་ལྟར་རང་ངོས་ནས་གྲུབ་པར་
འཛིན་པ་ལྟར་དུ་གྲུབ་པས་སྟོང་པའི་ཕྱིར་སྤྲོས་པའི་མཐའ་ཐམས་ཅད་ལས་འདས་པ་ཡིན་
ལ། ཚིག་གི་ཐ་སྙད་ཙམ་དུ་གཟུགས་དེ་ནི་སྟོང་པའོ་ཞེས་བྱ་བ་ཡིན་ནོ། །དེ་ལ་གཏན་
ཚིགས་ཀྱང་ཡོད་དེ། གཟུགས་ཆོས་ཅན། ཁྱོད་རང་བཞིན་གྱིས་སྟོང་པ་ཉིད་ཡིན་ཏེ། སྔ་མ་
འདས་པའི་དུས་ན་ཡང་རང་གིས་མཚན་ཉིད་ཀྱིས་དམིགས་སུ་མེད། ད་ལྟར་དང་མ་འོངས་
པའི་དུས་ན་ཡང་རང་གི་མཚན་ཉིད་ཀྱིས་དམིགས་སུ་མེད་པས་རང་བཞིན་གྱིས་གྲུབ་པའི་
ཡོད་པ་དང་མེད་པ་དང་གཉིས་ཀ་དང་གཉིས་མིན་གྱི་མཐའ་ཐམས་ཅད་དུ་མི་གནས་པའི་
ཕྱིར། འདིས་ནི་གཟུགས་རྟེན་ཅིང་འབྲེལ་བར་འབྱུང་བ་རང་བཞིན་སྟོང་པ་ཉིད་ཀྱི་དོན་དུ་
འཆད་པ་ཡིན་ནོ། །སྟོང་པ་ཉིད་ཀྱང་གཟུགས་སོ་ཞེས་བྱ་བ་ནི་རང་བཞིན་སྟོང་པ་ཉིད་དུ་
གནས་པའི་རྟེན་གྱི་འབྲེལ་བ་མ་འགག་ཙམ་གྱིས་གཟུགས་དེ་ལ་གཟུགས་སོ་ཞེས་པར་
རྟོགས་པས་ཚིག་གིས་ཐ་སྙད་དུ་བཏགས་པ་ཙམ་ཡིན་གྱི། རང་བཞིན་སྟོང་པ་ཉིད་ལས་
གུད་ན་གཟུགས་ཞེས་བྱ་བ་མི་གནས་པའི་ཕྱིར་སྟོང་པ་ཉིད་ཀྱང་གཟུགས་སོ་ཞེས་གསུངས་
ལ370ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
པ་ཡིན་ནོ། །འདི་ལ་སྟོང་པ་ཉིད་ཀྱང་ཞེས་པའི་ཀྱང་སྒྲ་དཔེ་ལ་ལར་འདུག་པས། དེ་ལྟར་ན་
ཡང་གཟུགས་རང་བཞིན་གྱིས་སྟོང་ཞིང་། རང་བཞིན་གྱིས་སྟོང་པ་ཉིད་ཡིན་ཀྱང་གཟུགས་
ཀྱི་རྟེན་འབྲེལ་ལ་མི་འཐད་པ་མ་ཡིན་པར་བསྟན་པ་ཡིན་ནོ། །གཟུགས་ལས་སྟོང་པ་ཉིད་
གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ་ཞེས་པ་ནི། གཟུགས་
གང་ཡིན་པ་དེ་ཉིད་རང་བཞིན་གྱིས་གྲུབ་པའི་ཚུལ་འདི་ལྟ་བུ་ཞིག་ཡིན་ཞེས་བརྗོད་དུ་མེད་
པའི་སྟོང་པ་ཉིད་ཡིན་གྱི། ཆོས་ཅན་གཟུགས་སྤངས་ནས་དེ་ལ་མ་བརྟེན་པའི་དེའི་ཆོས་
ཉིད་སྟོང་པ་ཉིད་བཙལ་རྒྱུ་ཡང་མེད་ཅིང་མི་རྙེད་པས་ན་གཟུགས་ལས་སྟོང་པ་ཉིད་གཞན་
མ་ཡིན་ཞེས་བྱ་བ་ཡིན་ནོ། །དེ་ཡང་། རྩ་ཤེས་ལས། འདུས་བྱས་རབ་ཏུ་མ་གྲུབ་པས། །
འདུས་མ་བྱས་རྣམས་ཇི་ལྟར་གྲུབ་ཅེས་གསུངས་པ་ལྟར་རོ། །རང་བཞིན་གྱིས་གྲུབ་པའི་
དངོས་པོ་རྡུལ་ཕྲ་མོ་ཙམ་ཡང་མེད་ཅིང་། བརྗོད་དུ་མེད་པའི་རང་བཞིན་གྱིས་གྲུབ་པའི་
སྟོང་པ་གང་ཡིན་པའི་གཟུགས་དེ་ཉིད་ལ་གཟུགས་སོ་ཞེས་པར་མིང་དང་རྟོག་པས་ཐ་སྙད་
བཏགས་པ་ཙམ་ལས་རང་ངོས་ནས་གྲུབ་པའི་གཟུགས་ཤིག་གུད་ན་མི་འདུག་ཅིང་མི་རྙེད་
པའི་ཕྱིར་སྟོང་པ་ཉིད་ལས་ཀྱང་གཟུགས་གཞན་མ་ཡིན་ཞེས་བྱའོ། །འདི་ལ་གཏན་ཚིགས་
ཀྱང་ཡོད་དེ། གཟུགས་ཆོས་ཅན། ཁྱོད་ལས་གཞན་པའི་སྟོང་པ་ཉིད་མེད་དེ། ཆོས་ཅན་
གཟུགས་ལ་མ་བརྟེན་པའི་ཆོས་ཉིད་དེ་བཞིན་ཉིད་གཏན་ལ་དབབ་ཏུ་མེད་པའི་ཕྱིར།
རང་བཞིན་གྱི་གྲུབ་པའི་སྟོང་པ་ཉིད་ཆོས་ཅན། ཁྱོད་ལས་ལོགས་སུ་གྱུར་པའི་ཆོས་ཅན་
གཟུགས་ཞེས་བྱ་བ་ཞིག་ལོགས་སུ་མེད་དེ། དེ་ཡོད་ན་གཟུགས་དེ་རང་བཞིན་གྱིས་གྲུབ་པ་
ལས་མ་འདས་པའི་ཕྱིར་མི་འཐད་དོ། །དེ་ལྟར་ཡང་སློབ་དཔོན་ཀླུས། གང་ཞིག་རྐྱེན་ལས་
སྐྱེས་པ་དེ་མ་སྐྱེས། །དེ་ལ་སྐྱེས་པའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་
སྟོང་པ་ཉིད། །དེ་ཕྱིར་སྟོང་ཉིད་ཤེས་དེ་བག་ཡོད་ཡིན། །ཞེས་གསུངས་པ་དང་གནད་
ལ371ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཅིག་པ་ཡིན་ཏེ། གཟུགས་གང་ཞིག་རྟེན་འབྲེལ་རྒྱུ་རྐྱེན་ལས་སྐྱེས་པ་དེ་ནི་རང་བཞིན་
གྱིས་མ་སྐྱེས་པའི་སྟོང་པ་ཉིད་ཡིན་ལ། དེ་ནི་གཟུགས་སྟོང་པའོ་ཞེས་པའི་དོན་དང་།
གཟུགས་ལས་སྟོང་པ་ཉིད་གཞན་མ་ཡིན་ནོ་ཞེས་པའི་དོན་ཡིན་པའི་ཕྱིར། ཡང་གཟུགས་
སྐྱེ་བའི་རང་བཞིན་གྱིས་སྟོང་པ་གང་ཡིན་པ་དེ་ཉིད་རྒྱུ་རྐྱེན་ལ་རགས་པའི་གཟུགས་ཡིན་
པའི་ཕྱིར་སྟོང་པ་ཉིད་ཡིན་ལ། རང་བཞིན་གྱིས་སྟོང་པ་ཉིད་དེ་ལ་གཟུགས་ཀྱི་ཐ་སྙད་རྟེན་
འབྲེལ་གྱི་རྣམ་བཞག་ཅི་ཡང་འཐད་པའི་ཕྱིར་སྟོང་པ་ཉིད་གཟུགས་སོ་ཞེས་པ་དང་། སྟོང་
པ་ཉིད་ལས་ཀྱང་གཟུགས་གཞན་མ་ཡིན་ནོ་ཞེས་པའི་དོན་ཡིན་པའི་ཕྱིར། འདིས་
གཟུགས་སྟོང་པའོ་ཞེས་པ་དང་གཟུགས་ལས་སྟོང་པ་ཉིད་གཞན་མ་ཡིན་ནོ་ཞེས་པས་རྟེན་
འབྲེལ་ལ་སྟོང་པའི་དོན་དུ་བསྟན་ནས་སྣང་བས་ཡོད་མཐའ་སེལ། སྟོང་པ་ཉིད་གཟུགས་
སོ་ཞེས་པ་དང་། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ་ཞེས་པས་སྟོང་པ་རྟེན་
འབྲེལ་གྱི་དོན་དུ་བཤད་ནས་སྟོང་པས་མེད་མཐའ་སེལ། མདོ་ཚན་བཞིའི་གཉིས་ཚན་དང་
པོས་མདོར་བསྟན་དང་། ཕྱི་མ་གཉིས་རྒྱས་བཤད་དུ་སྦྱར་ཀྱང་འཐད་པར་མངོན་ཏེ། སྔ་མ་
གཉིས་ཀྱིས་གཟུགས་སྟོང་པ་ཡིན་ཚུལ་ཙམ་དང་། སྟོང་པ་ཉིད་གཟུགས་ཡིན་ཚུལ་ཙམ་
མདོར་བསྟན་ནས། ཕྱི་མ་གཉིས་ཀྱིས། དེར་མ་ཟད་གཟུགས་ལས་སྟོང་པ་ཉིད་དང་། སྟོང་
པ་ཉིད་ལས་གཟུགས་གཞན་མ་ཡིན་པའི་སྒྲུབ་བྱེད་བསྟན་པའི་ཕྱིར། དེ་ཡང་གཟུགས་
ཆོས་ཅན་སྟོང་པ་
ང་པ་ཉིད་ལས་གཞན་དུ་གྲུབ་པ་མེད་དེ། གཟུགས་རང་གི་ངོ་བོ་རང་བཞིན་
གྱིས་གྲུབ་པ་རྡུལ་ཕྲ་མོ་ཙམ་ཡང་མེད་པའི་ཕྱིར། གཟུགས་ཀྱི་གནས་ལུགས་སྟོང་པ་ཉིད་
ཆོས་ཅན། ཁྱོད་ལས་གཟུགས་གཞན་དུ་གྲུབ་པ་མེད་དེ། རང་བཞིན་གྱིས་གྲུབ་པས་མ་
སྟོང་པའི་གཟུགས་ཐ་སྙད་དུ་ཡང་མེད་པའི་ཕྱིར། འདིའི་མདོ་ཚན་སྔ་ཕྱིས་བདེན་པ་གཉིས་
ཀྱིས་རྣམ་བཞག་ཀྱང་བསྟན་ཏེ། གཟུགས་སྟོང་པའོ་ཞེས་པ་དང་། གཟུགས་ལས་སྟོང་པ་
༤372



-
ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
ཉིད་གཞན་མ་ཡིན་ཞེས་པས། དོན་དམ་བདེན་པ་བསྟན་ཏེ། གཟུགས་སྟོང་པའོ་ཞེས་པས་
གཟུགས་ཞེས་བྱ་བ་ནི་དོན་དམ་དཔྱོད་བྱེད་ཀྱི་རིགས་པས་གཞལ་བའི་ཚེ་རང་བཞིན་གྱིས་
གྲུབ་པ་རྡུལ་ཕྲ་མོ་ཙམ་ཡང་མི་རྙེད་པ་དེ་ནི་དོན་དམ་བདེན་པ་ཡིན་སྟེ། ཆོས་ཅན་གཟུགས་
དེ་ཉིད་རང་བཞིན་གྱིས་སྟོང་པ་ལས། ཆོས་གཞན་གང་གིས་ཀྱང་སྟོང་པ་བྱེད་མི་དགོས་
པའི་ཕྱིར། འདི་ལ་བོད་སྔ་རབས་གཞན་སྟོང་པ་རྣམས་སྟོང་པ་ཉིད་ཆོས་ཅན་གྱི་དངོས་པོ་
གཞན་གྱིས་སྟོང་བར་འདོད་ལ། དེས་ན་གཟུགས་གཞན་གྱིས་སྟོང་། སྒྲ་སྒྲ་ཡིས་སྟོང་པ་
སོགས་ཡིན་དགོས་ན་གཟུགས་རང་བཞིན་གྱིས་སྟོང་པའི་རང་སྟོང་མི་འདོད་པ་གཟུགས་
གཟུགས་ཀྱིས་སྟོང་པས་གཟུགས་མེད་པར་འགྱུར་ལ། དེས་ནས་གཟུགས་ནས་རྣམ་མཁྱེན་
ཀྱི་བར་གྱི་ཆོས་ཐམས་ཅད་ཆོས་དེ་དང་དེས་སྟོང་ན་ཆོས་ཐམས་ཅད་དགག་བྱ་རུ་སོང་བས།
ལས་རྒྱུ་འབྲས་ཀྱི་རྣམ་བཞག་ཐམས་ཅད་བཤིག་པར་འགྱུར་ལ། སངས་རྒྱས་ཀྱི་སྐུ་གསུང་
ཐུགས་ཡོན་ཏན་བྱིན་རླབས་ཀྱི་རྣམ་བཞག་ཐམས་ཅད་ཀྱང་བཤིག་ནས་སྐྱབས་གནས་ཡང་
དག་མེད་པའི་སྐུར་འདེབས་ཚབས་པོ་ཆེའི་ལམ་དུ་ཞུགས་པ་ཡིན་ནོ། །འདི་ནི་ཟླ་བས་
འཇུག་པ་ལས། སྟོང་ཉིད་དངོས་པོ་འཇིག་པའི་རྒྱུར་འགྱུར་ན། །དེ་ནི་རིགས་མིན་ཞེས་
སོགས་གསུང་པས་གནོད་ཅིང་གཞན་ཡང་གནོད་བྱེད་མཐའ་ཡས་ཀྱང་མང་བས་འཇིགས་
ནས་མ་སྤྲོས་སོ། །
ཕལ་ཆེར་དེ་རིགས་ཀྱི་གཟུགས་གཟུགས་ཀྱིས་སྟོང་ནས་གཟུགས་ཕར་དགག་པའི་
ཤུལ་དུ་སྟོང་པ་ཉིད་ཅེས་བདེན་པ་གྲུབ་པ་ཞིག་གིས་སྒྲུབ་པ་རང་དབང་བ་ཞིག་འདོད་པར་
འདུག་ཀྱང་། དེ་ཐམས་ཅད་མི་འཐད་པ་མདོ་འདི་ཉིད་ཀྱིས་གྲུབ་སྟེ། སྔ་མ་ལ་གཟུགས་
ཆོས་ཅན། ཁྱོད་གཟུགས་ཀྱིས་མི་སྟོང་པར་སྟོང་པ་ཉིད་གཟུགས་དང་
། སྟོང་པ་ཉིད་ལས་
ཀྱང་གཞན་གཟུགས་མེད་པར་གསུངས་པའི་ཕྱིར། ཕྱི་མ་ལ། སྟོང་པ་ཉིད་ཆོས་ཅན། ཁྱོད་
ལ373



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བདེན་པར་གྲུབ་པའི་སྒྲུབ་པར་དབང་བ་མ་ཡིན་ཏེ། གཟུགས་རང་བཞིན་གྱིས་གྲུབ་པ་
བཀག་ཙམ་གྱིས་མེད་དགག་ཡིན་པའི་ཕྱིར། དེ་གྲུབ་སྟེ། གཟུགས་སྟོང་པའོ་ཞེས་དང་།
གཟུགས་ལས་ཀྱང་སྟོང་པ་ཉིད་གཞན་མ་ཡིན་ནོ་ཞེས་གསུངས་པའི་ཕྱིར། གལ་ཏེ་
གཟུགས་དགག་པའི་ཤུལ་དུ་སྟོང་ཉིད་བདེན་གྲུབ་ཅིག་འདོད་ན། གཟུགས་ལས་གཞན་
པའི་སྟོང་པ་ཉིད་ཡོད་པར་ཐལ། གཟུགས་ཀྱི་སྟེང་གི་དགག་བྱ་བདེན་གྲུབ་ལས་གཞན་
འབྲེལ་མེད་ཀྱི་བདེན་པར་གྲུབ་པའི་སྟོང་པ་ཞིག་འདོད་པའི་ཕྱིར། མ་གྲུབ་ན་སོང་། གཞན་
ཡང་། གཟུགས་ཆོས་ཅན། ཁྱོད་ལ་ཆོས་ཉིད་མེད་པར་ཐལ། ཁྱོད་མེད་པའི་ཕྱིར། དེས་ན་
ཆོས་ཉིད་ཐམས་ཅད་ཆོས་ཅན་ལ་མ་བརྟེན་པར་སོང་བའི་ཕྱིར། ཆོས་ཉིད་ཀྱང་མེད་པར་
ཐལ་ཏེ། ཇི་སྐད་དུ། གཟུགས་ཉིད་ཀྱང་མི་དམིགས་ན། གཟུགས་ཀྱི་དེ་བཞིན་ཉིད་
དམིགས་པ་ལྟ་ག་ལ་འགྱུར་ཞེས་སོགས་དང་། རྩ་ཤེར་ལས། འདུས་བྱས་རབ་ཏུ་མ་གྲུབ་
པའི། །འདུས་མ་བྱས་རྣམས་ཇི་ལྟར་ཅེས་གསུངས་པའི་ཕྱིར་འདོད་མི་ནུས་སོ། །
འདིས་གཟུགས་རང་ཉིད་རང་བཞིན་གྱིས་གྲུབ་པས་སྟོང་པའི་གཟུགས་ལས་སྟོང་པ་
ཉིད་གཞན་བཙལ་དུ་མེད་པ་གོ་དགོས་སོ། །སྟོང་པ་ཉིད་གཟུགས་སོ་ཞེས་པ་དང་། སྟོང་པ་
ཉིད་ལས་ཀྱང་གཟུགས་གཞན་མ་ཡིན་ཞེས་པས་གཟུགས་རང་བཞིན་གྱིས་གྲུབ་པས་སྟོང་
བཞིན་དུ་ཐ་སྙད་མིང་རྐྱང་བཏགས་ཡོད་ཙམ་དུ་འཆད་པའི་ཐ་སྙད་བདེན་པ་བསྟན་པ་ཡིན་
གྱི། གཞན་སྔ་རབས་པ་དག་གཟུགས་ཞེས་བྱ་བ་བློ་འཁྲུལ་བའི་ངོར་ཙམ་དུ་ཡོད་ཀྱི་དོན་ལ་
གཟུགས་མེད་པར་འདོད་པ་དག་མི་འཐད་པ་ཤེས་དགོས་ཏེ། དེ་ཡིན་ན་གཟུགས་ཐ་སྙད་
དུ་ཡང་མ་གྲུབ་པའི་རིགས་པས་འཕུལ་ཚེ་དགེ་སྡིག་བཟང་ངན་ཅི་བྱས་ཀྱང་ཕན་གནོད་
མེད་ཅེས་སྨྲ་དགོས་པ་སོགས་ཀྱི་རིགས་པས་གནོད་བྱེད་ཀྱི་རི་བོ་བསྙིལ་བར་འགྱུར་རོ། །
འདི་རིགས་ལ་རང་གིས་གཞུང་བཤད་གཞན་དུ་དགག་བཞག་མང་དུ་བྱས་ཟིན་པས་
ལ374ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
སྐབས་འདིར་གཞུང་དོན་ལ་སྒྲིབ་པར་འགྱུར་བས་མ་སྤྲོས་སོ། །
དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམ་
སྟོང་པའོ་ཞེས་པ་ནི་གཟུགས་ལ་ཇི་ལྟར་བཤད་པ་བཞིན་དུ་ཕུང་པོ་ལྷག་མ་རྣམས་ཀྱང་དེ་
དང་འདྲ་བར་བཤད་པར་བྱ་བ་ཡིན་ནོ། །སྟོང་པ་ཉིད་ལ་རང་དང་སྤྱིའི་མཚན་ཉིད་རང་ངོས་
ནས་གྲུབ་པ་མེད་པའི་ཕྱིར། སྟོང་པ་ཉིད་ཀྱི་ངོ་བོ་ལ་གཟུགས་ཡོད་པ་མ་ཡིན་ནོ། །ཡང་ན་རང་
བཞིན་སྟོང་པ་ཉིད་དུ་མ་གྱུར་པའི་གཟུགས་རང་མཚན་གྱིས་གྲུབ་པ་མེད་དོ་ཞེས་སྦྱར་བར་
བྱ་སྟེ། དོན་ལ་ཁྱད་པར་མེད་ཅིང་ཕྱི་མ་ལྟར་གོ་སླའོ། །དེ་བཞིན་དུ་ཚོར་བ་ནི་མྱོང་བའི་
མཚན་ཉིད་ཅན་ཡིན་གྱི་དེ་ཡང་དེ་བཞིན་དུ་རང་བཞིན་གྱིས་མེད་དོ། །འདུ་ཤེས་ནི་འཛིན་
པའི་མཚན་ཉིད་ཅན་ཡིན་ལ་དེ་ཡང་དེ་བཞིན་ནོ། །འདུ་བྱེད་ནི་མངོན་པར་འདུ་བྱེད་པའི་
མཚན་ཉིད་ཅན་ཡིན་ལ་དེ་ཡང་དེ་བཞིན་ནོ། །རྣམ་པར་ཤེས་པ་ནི་སོ་སོར་བྱེ་བྲག་འཛིན་པའི་
མཚན་ཉིད་ཅན་ཡིན་ལ། སྟོང་པ་ཉིད་ནི་རང་ངོས་ནས་གྲུབ་པ་དམིགས་སུ་མེད་པས་རྣམ་
པར་ཤེས་པ་རྣམས་ཀྱང་རང་ངོས་ནས་གྲུབ་པའི་དམིགས་སུ་མེད་དོ་ཞེས་སྦྱར་བར་བྱའོ། །
འདིའི་རྣམས་མ་ཡིན་ཞེས་པ་ནི་ཕུང་པོ་ལྔ་པོ་དེ་རྣམས་ནི་ཟག་པ་དང་བཅས་པའི་མཚན་
ཉིད་ཅན་ཡིན་ལ་ཕུང་པོའི་གནས་ལུགས་སྟོང་པ་ཉིད་ནི། དེ་ཟག་པ་མེད་པ་སྤྲོས་པའི་
མཐའ་ཐམས་ཅད་ལས་འདས་པའི་དོན་ནོ། །དེ་ནས་མིག་ནི་མཐོང་བའི་མཚན་ཉིད་ཅན་
ཡིན་ལ། དེ་ནི་ད་ལྟར་རང་ཅག་ལ་གཟུགས་སུ་མཐོང་བ་པོའི་མིག་འདི་སྣང་བ་སྣང་བ་ལྟར་
དུ་གྲུབ་པར་མེད་པ། རང་བཞིན་གྱིས་སྟོང་པ་ཉིད་ཡིན་པའི་ཕྱིར། མིག་རང་མཚན་གྱིས་
གྲུབ་པ་མེད་པ་ཡིན་ནོ། །སྟོང་པ་ཉིད་མིག་མ་ཡིན་ནོ། །དེ་བཞིན་དུ་རྣ་བ་ནི་ཐོས་པའི་
མཚན་ཉིད་ཅན་ཡིན་ལ། དེ་ཡང་སྣང་བ་ལྟར་མ་གྲུབ་པའི་རང་བཞིན་གྱིས་སྟོང་པ་ཉིད་
ཡིན་པའི་ཕྱིར་རྣ་བ་མེད་དོ། །སྣ་ནི་སྣོམ་པའི་མཚན་ཉིད་ཅན་ཡིན་ལ་དེ་ཡང་དེ་བཞིན་ནོ། །
375ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྕེ་ནི་རོ་མྱོང་བའི་མཚན་ཉིད་ཅན་ཡིན་ལ་དེ་ཡང་སྔར་བཞིན་མེད་དོ། །ལུས་ནི་རེག་པའི་
མཚན་ཉིད་ཅན་ཡིན་ལ་དེ་ཡང་སྔར་བཞིན་མེད་དོ། །ཡིད་ནི་བྱེ་བྲག་གཅོད་པའི་མཚན་
ཉིད་ཅན་ཡིན་ལ་དེ་ཡང་སྔར་བཞིན་མེད་དོ། །དེ་ལྟར་དབང་པོ་དྲུག་པོ་ནི་འཛིན་པའི་
མཚན་ཉིད་ཅན་དེ་བཞིན་ཡིན་ལ། སྟོང་པ་ཉིད་ནི་རང་གི་མཚན་ཉིད་ཀྱི་སྤྲོས་པ་མེད་པས་
དབང་པོ་དྲུག་རྣམ་པ་སྣང་བ་སྣང་བ་ལྟར་དུ་མེད་དོ་ཞེས་སྦྱར་བ་བྱའོ། །
འདིས་མེད་ཅེས་བྱ་བ་འདི་རྣམས་དགག་བྱའི་ཁྱད་པར་ངེས་པར་སྦྱར་དགོས་ཀྱི། དེ་
མ་སྦྱར་ན་སྤྱིར་མེད་པའི་དོན་དུ་གོ་བའམ། དོན་དམ་པའི་ངང་དུ་མེད་པ་གང་རུང་ཞིག་ལ་
དགོས་པར་འགྱུར་ལ། སྤྱིར་མེད་པར་གོ་ན་ནི་རྟེན་འབྲེལ་ལ་སྐུར་བ་བཏབ་པར་སོང་བའི་
ཉེས་པ་ཤིན་ཏུ་ཆེ་ལ། དོན་དམ་པའི་ངང་དུ་མེད་པར་གོ་བ་ཙམ་གྱིས་ཀྱང་དགག་བྱ་དེའི་
སྟོང་པ་མ་གོ་ན་བདེན་འཛིན་གྱི་ཞེན་ཡུལ་སུན་ཕྱུང་མི་ནུས་པའི་ཕྱིར། ཆོས་དེ་དང་དེའི་
དོན་མེད་པ་ཙམ་ཆོས་དེའི་གནས་ལུགས་ཀྱང་མ་ཡིན་ཏེ། དེ་ཡིན་ན་བུམ་པ་ཀ་བའི་ངང་དུ་
མེད་པའང་བུམ་པའི་གནས་ལུགས་སུ་ཐལ་བའི་ཕྱིར། ཆོས་གང་གི་གནས་ལུགས་གཏན་
ལ་འབེབས་པ་ལ། དགག་བྱ་འདི་དགག་པས་བདག་མེད་འདི་གཏན་ལ་འབེབས་བྱ་ཞིག་
དགོས་པའི་ཕྱིར། གོང་འོག་ཀུན་ཏུ་གོ་བར་བྱའོ། །གཟུགས་ནི་ཁ་དོག་དང་དབྱིབས་ཀྱི་
མཚན་ཉིད་ཅན་ལ། དེའི་རང་བཞིན་སྟོང་པ་ཉིད་ནི་རང་གི་མཚན་ཉིད་ཀྱིས་མེད་པའི་དེའི་
ངང་ལ་གཟུགས་ད་ལྟར་སྣང་བ་སྣང་བ་ལྟར་དུ་མེད་དོ། །
དེ་བཞིན་དུ་སྒྲ་ནི་སྙན་མི་སྙན་གྱི་མཚན་ཉིད་ཅན། དྲི་ནི་སྣོམ་པའི་མཚན་ཉིད་ཅན།
རོ་ནི་བྲོ་བའི་མཚན་ཉིད་ཅན། རེག་བྱ་ནི་རེག་པ་འཇམ་རྩུབ་གྱི་མཚན་ཉིད་ཅན། ཆོས་ནི་
བྱེ་བྲག་གི་རྣམ་པའི་མཚན་ཉིད་ཡིན་ལ། དེ་དག་གི་གནས་ལུགས་སྟོང་པ་ཉིད་ནི་རང་གི་
མཚན་ཉིད་ཀྱིས་མེད་པས་ཆོས་ཀྱི་བར་དུ་སྣང་བ་སྣང་བ་ལྟར་དུ་གྲུབ་པ་མེད་དོ། །དེ་ལྟར་
376



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
ན་ཡུལ་རྣམས་ནི་དམིགས་པར་བྱེད་པའི་རྐྱེན་གྱི་མཚན་ཉིད་ཡིན་གྱི། སྟོང་པ་ཉིད་ནི་རང་
གི་མཚན་ཉིད་ཀྱིས་མེད་པས་ཡུལ་རྣམས་དེའི་ངང་ལ་སྣང་བ་སྣང་བ་ལྟར་དུ་གྲུབ་པ་མེད་
དོ། །མིག་གི་ཁམས་མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་
ཀྱི་བར་དུ་ཡང་མེད་དོ་ཞེས་པས། ཁམས་བཅོ་བརྒྱད་ནི་བཏགས་པའི་མཚན་ཉིད་ཡིན་གྱི།
དེའི་གནས་ལུགས་སྟོང་པ་ཉིད་ནི་རང་གི་མཚན་ཉིད་ཀྱིས་མེད་པས་ཁམས་བཅོ་བརྒྱད་
ཀྱང་ད་ལྟར་རང་ཅག་ཚོས་སྣང་བ་ལྟར་དུ་གྲུབ་པ་མེད་དོ། །མ་རིག་པ་མེད་པ་ནས་རྒ་ཤི་
མེད། མ་རིག་པ་ཟད་པ་མེད་པ་ནས་རྒ་ཤི་ཟད་པའི་བར་དུ་མེད་ཅེས། མ་རིག་པ་ནས་རྒ་
ཤིའི་བར་དུ་རྟེན་འབྲེལ་བཅུ་གཉིས་ནི་འཁོར་བ་འཛིན་པའི་མཚན་ཉིད། དེའི་རང་བཞིན་
སྟོང་པ་ཉིད་ཀྱིས་རང་གི་མཚན་ཉིད་ཀྱིས་མ་གྲུབ་པའི་ཕྱིར། མ་རིག་པ་ནས་རྒ་ཤིའི་བར་དུ་
ད་ལྟ་རང་ཅག་གིས་བློ་ལ་སྣང་བ་སྣང་བ་ལྟར་དུ་གྲུབ་པ་མེད་དོ། །ཀུན་ནས་ཉོན་མོངས་
ཕྱོགས་ཀྱི་ཆོས་བསྟན་པ་ཡིན་ནོ། །
འདི་དག་དངོས་བསྟན་སྟོང་ཉིད་གཏན་ལ་འབེབ་ནས་སྦས་དོན་མངོན་རྟོགས་ཀྱི་
རིམ་པ་རྣམས་ཚུལ་བཞིན་དུ་གོ་དགོས་སོ། །མ་རིག་པ་ཟད་པ་མེད་པ་ནས། རྒ་ཤི་ཟད་
པའི་བར་དུ་རྣམ་པར་བྱང་བའི་མཚན་ཉིད་ཡིན་ལ། འདིའི་གནས་ལུགས་སྟོང་པ་ཉིད་ནི་
རང་གི་མཚན་ཉིད་ཀྱིས་མེད་པས་མ་རིག་པ་ཟད་པ་མེད་པ་ནས་རྒ་ཤི་ཟད་པའི་བར་དུ་ཡང་
རང་ཅག་ལ་སྣང་བ་སྣང་བ་ལྟར་དུ་གྲུབ་པ་མེད་དོ། །དེ་བཞིན་དུ་སྡུག་བསྔལ་བ་དང་། ཀུན་
འབྱུང་བ་དང་། འགོག་པ་དང་ལམ་མེད་དོ་ཞེས་ཏེ། དེ་ལ་སྡུག་བསྔལ་ནི་ཉོན་མོངས་པའི་
མཚན་ཉིད་ཅན། ཀུན་འབྱུང་བ་ནི་ཉེ་བར་ལེན་པའི་མཚན་ཉིད་ཅན། འགོག་པ་ནི་ཞི་བའི་
མཚན་ཉིད་ཅན། ལམ་ནི་སྒོམ་པའི་མཚན་ཉིད་ཅན་ཡིན་ལ། དེ་དག་གི་རང་བཞིན་སྟོང་པ་
ཉིད་ལ་ནི་རང་གི་མཚན་ཉིད་ཀྱིས་མེད་པའི་ཕྱིར། སྟོང་པ་ཉིད་ཀྱི་ངང་ལ་བདེན་པ་བཞི་ད་
377



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་སྣང་བ་ལྟར་དུ་གྲུབ་པ་མེད་དོ། །ཡེ་ཤེས་ནི་ཆོས་ཐམས་ཅད་མངོན་སུམ་དུ་གྱུར་པའི་
མཚན་ཉིད་ཅན་ཡིན་གྱི། དེའི་གནས་ལུགས་སྟོང་པ་ཉིད་ལ་རང་གི་མཚན་ཉིད་ཀྱིས་མེད་
པས་ཡེ་ཤེས་ཀྱང་དེ་ལྟར་དུ་གྲུབ་པ་མེད་དོ། །ཐོབ་པ་ནི་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་པ་ཡིན་ལ། མ་ཐོབ་པ་ནི་སེམས་ཅན་གྱིས་བླ་ན་མེད་པའི་གོ་འཕངས་མ་ཐོབ་
པ་སྟེ། དེ་ཡང་དེ་དང་དེའི་གནས་ལུགས་སྟོང་པ་ཉིད་ཀྱི་ངང་ལ་བླ་ན་མེད་པའི་བྱང་ཆུབ་
ཀྱང་དེ་ལྟར་དུ་གྲུབ་པ་མེད། ཐོབ་པ་ཡང་དེ་ལྟར་དུ་གྲུབ་པ་མེད། མ་ཐོབ་པ་ཡང་དེ་ལྟར་དུ་
གྲུབ་པ་མེད་དོ། །རྣམ་གྲངས་དེས་ན་ཆོས་ཐམས་ཅད་ནི་རང་བཞིན་གྱིས་སྟོང་པ་ཉིད་དེ་
སྟོང་པ་ཉིད་ནི་དེ་ལྟ་བུ་ཡིན་ནོ་ཞེས་བསྟན་པར་བྱ་བ་ཡིན་པའི་ཕྱིར་རོ། །འདི་ཡན་ཆད་ནི་
སྟོང་པ་ཉིད་ཀྱི་མཚན་ཉིད་འཆད་པ་ཡིན་ནོ། །
བཞི་པ་ཤེས་རབ་ཀྱི་སྤྱོད་ཡུལ་གྱི་དོན་བཤད་དུ་ཡོད་དེ། ཤཱ་རིའི་བུ་དེ་ལྟར་བྱང་ཆུབ་
སེམས་དཔའི་ཐོབ་པ་མེད་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྤྱོད་དེ་ཞེས་
པ་ལ། ཤེས་རབ་ཀྱི་ཕ་རོལ་ཏུ་ཕྱིན་པ་སྤྱོད་ཡུལ་འདི་ཙམ་ཞིག་དང་ལྡན་ན་སྟོང་པ་ཉིད་དུ་
སྤྱོད་པའི་མཚན་མར་བཤད་པ་དེ་ལྟར་ཞེས་པ་ནི་ཆོས་ཐམས་ཅད་སྟོང་པ་ཉིད་དུ་གྱུར་བའི་
ཕྱིར་རོ། །བྱང་ཆུབ་སེམས་དཔའ་རྣམས་ཐོབ་པ་མེད་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
སྤྱོད་ཅེས་པ་ནི་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་རྣམས་ཀྱི་ཕུང་པོ་ལྔ་ནས་
ཐམས་ཅད་མཁྱེན་པའི་བར་དུ་བདེན་པར་གྲུབ་པ་ཅི་ཡང་ཐོབ་པ་མེད་པར་ཤེས་ཤིང་ཆོས་
གང་ཡང་རང་མཚན་གྱིས་གྲུབ་པ་རྡུལ་ཙམ་ཡང་རྗེས་སུ་མི་མཐོང་བར་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་སྤྱོད་པར་བྱ་བ་ཡིན་ནོ་ཞེས་སོ། །ཆོས་ཐམས་ཅད་སྟོང་པ་སྟེ། སྤྲོས་པའི་
མཐའ་གང་དུའང་མི་གནས་པའི་རང་བཞིན་ཅན་ཡིན་ཞིང་། དེ་ལྟར་མི་ཤེས་པའི་མ་རིག་
པའི་སེམས་འཁྲུལ་བའི་སེམས་ཀྱིས་མུན་པར་གྱུར་པས་སྲིད་པའི་རྒྱ་མཚོར་ཟོ་ཆུན་གྱི་
ལ378ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
འཁྲུལ་འཁོར་བཞིན་འཁོར་ཞིང་འཁྱམས་པ་ཡིན་ནོ། །བདེན་འཛིན་གྱི་འཁྲུལ་བའི་སེམས་
དེ་ཉིད་ཅི་འདྲ་ཞིག་ཡིན་ཞེས་རིགས་ཤེས་རྗེས་དཔག་གིས་བརྟགས་ནས། མངོན་སུམ་
གྱིས་མཐོང་བ་ན་སེམས་དེ་ནི་བདེན་པར་དམིགས་སུ་མེད་པའི་ངང་དུ་གཉིས་སྣང་ནུབ་པ་
ན་ཉོན་མོངས་པ་ཡང་མི་མཐོང་། རྣམ་པར་བྱང་བར་ཡང་མི་མཐོང་། ཕུང་པོ་ལྔ་ནས་རྣམ་པ་
ཐམས་ཅད་མཁྱེན་པའི་བར་དུ་ཡང་མི་མཐོང་། སྟོང་པ་ཉིད་དང་། མཚན་ཉིད་མེད་པ་དང་།
མི་སྐྱེ་བ་དང་། མི་འགག་པ་ལ་སོགས་པ་ཡང་མི་མཐོང་། ཤེས་རབ་ཉིད་ཀྱང་ཡང་དག་
པར་ཏེ་དོན་དམ་པར་རྗེས་སུ་མི་མཐོང་། ཅི་ཡང་མཐོང་བ་མེད་པ་དེ་ནི་སེམས་ཀྱི་ངོ་བོ་ཉིད་
མཐོང་བའོ། །
དེ་ལྟར་སེམས་ཀྱི་ངོ་བོ་ཉིད་མཐོང་བ་དེ་ནི་བླ་ན་མེད་པའི་བྱང་ཆུབ་མཐོང་བ་ཡིན་ནོ། །
གང་བྱང་ཆུབ་མཐོང་བ་དེ་ནི་ཆོས་ཉིད་ཀྱིས་སངས་རྒྱས་ཆོས་ཀྱི་སྐུ་མཐོང་བ་ཡིན་ནོ། །ཆོས་
ཉིད་ཀྱིས་སངས་རྒྱས་མཐོང་བ་དེས་ནི་བདག་ཉིད་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་ལྟར་ཅི་ཡང་མེད་པ་ཤ་སྟག་ཏུ་
བཤད་པས་མུ་སྟེགས་ཅན་ཆད་པར་ལྟ་བ་དང་། ཉན་ཐོས་ཞི་བའི་འགོག་པའི་ནང་དུ་ལྟུང་
པར་མི་འགྱུར་རམ་ཞེ་ན། ལན་དུ་སྨྲས་པ། དེ་ལྟར་མི་འགྱུར་ཏེ་དེ་ཡང་ཅི་ཡང་མེད་ཅེས་ཐ་
སྙད་ལ་སྐུར་བ་བཏབ་པའི་ཚུལ་གྱིས་འཇུག་པ་མ་ཡིན་ཏེ། དེ་ནི་རང་གིས་མཚན་ཉིད་དམ
རང་ངོས་ནས་མི་དམིགས་པའི་ཚུལ་གྱིས་སེམས་ཀྱི་དོན་བྱེད་ཅིང་བླ་ན་མེད་པའི་བྱང་ཆུབ་
ཏུ་བསྔོ་བ་དང་། ཕ་རོལ་ཏུ་ཕྱིན་པ་དྲུག་ལ་སོགས་པ་མི་དམིགས་པའི་ཚུལ་གྱིས་སྤྱོད་པར་
བྱེད་པ་ཡིན་པས་སྐུར་བ་བཏབ་པ་མ་ཡིན་ནོ། །གནད་འདི་མ་ཤེས་པས་རང་བཞིན་གྱིས་
མེད་པ་དང་མེད་པ་གཉིས་གཅིག་ཏུ་བྱས། རང་བཞིན་གྱིས་ཡོད་པ་དང་ཡོད་པ་གཉིས་
གཅིག་ཏུ་བྱས་ནས་བོད་སྔ་མ་ཕལ་ཆེར་ལ་འཁྲུལ་བའི་མུན་པ་འཐིབས་པ་ཡིན་ཏེ། དེ་དག་
379



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་ཆོས་དེ་ཡོད་པར་རྣམ་པར་བཞག་ནས་རང་བཞིན་གྱིས་ཡོད་དགོས་སྙམ་པ་དང་། རང་
བཞིན་གྱིས་མེད་ན་མེད་ངེས་སུ་འགྱུར་བ་གོ་ནས་གཞུང་བཤད་ཕལ་ཆེར་ཕྱིན་ཅི་ལོག་ཤ་
སྟག་དུ་གོ་བར་སྣང་ཡང་། ཀླུ་སྒྲུབ་ཡབ་སྲས་ཀྱི་དགོངས་པ་མ་འཁྲུལ་པ་ནི་རང་བཞིན་སྟོང་
པ་རྟེན་འབྲེལ་གྱི་དོན་དུ་གོ་བ་དང་། ཐ་སྙད་རྟེན་འབྲེལ་རང་བཞིན་མེད་པའི་དོན་འདི་གོ་
དགོས་པ་ནི་རྗེས་ཡབ་སྲས་ཀྱི་ལུགས་བཟང་དྲི་མ་མེད་པ་ཡིན་གྱི། དེ་ཡང་རང་ལུགས་ལ་
ཞེན་འཇུག་བྱས་པ་ཙམ་མ་ཡིན་པ་རིག་པ་ཡང་དག་གིས་གྲུབ་ཅིང་ལུང་ཚད་མ་དང་མཐུན་
པའི་ལུགས་ཡང་དག་པའོ། །འདི་ཡན་ཆད་ནི་ཤེས་རབ་ཀྱི་སྤྱོད་ཡུལ་ལོ། །
ལྔ་པ་ནི་ཤེས་རབ་ཀྱི་ཡོན་ཏན་གྱིས་བཤད་དེ། སེམས་ལ་སྐྲག་པ་མེད་པས་སྒྲིབ་པ་
མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ་ཞེས་
བྱ་བ་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་སྟོང་པ་ཉིད་ཀྱི་དོན་ལ་ཐོས་པ་དང་། བསམ་པ་
དང་། བསྒོམ་པའི་བར་དུ་མི་སྐྲག་པའི་བཟོད་པ་ཐོབ་ནས་བདེན་པའི་རྣམ་རྟོག་དང་། དེའི་
བག་ཆགས་ཐམས་ཅད་ཟློག་པར་བྱེད་པས་ན་སེམས་ཀྱི་སྒྲིབ་པ་མེད་པ་དང་སྐྱག་པ་མེད་
ཅེས་བྱ་བ་ཡིན་ནོ། །བྱིས་པ་ལྟ་བུའི་སྤྱོད་པ་ལ་ཞུགས་པའི་མུ་སྟེགས་ཅན་དང་། ཉན་ཐོས་
དང་། རང་སངས་རྒྱས་ཀྱི་སྤྱོད་ཡུལ་ལས་ཤིན་ཏུ་འདས་ནས་ཉོན་མོངས་པའི་སྒྲིབ་པ་དང་།
ཤེས་བྱའི་སྒྲིབ་པ་ཐམས་ཅད་ཡོངས་སུ་ཟད་དེ་རྨོངས་པ་ཐམས་ཅད་ལས་འདས་པས་ན་
ཕྱིན་ཅི་ལོག་ལས་འདས་པ་ཞེས་བྱའོ། །མི་གནས་པའི་མྱ་ངན་ལས་འདས་པ་ཆེན་པོར་
མཐར་ཕྱིན་པར་འགྱུར་རོ། །འདི་ཡན་ཆད་ནི་བདག་མེད་རྟོགས་པའི་ཤེས་རབ་ཀྱི་ཡོན་
ཏན་མཆོག་ཏུ་བསྟན་པ་ཡིན་ནོ། །
དྲུག་པ་ཤེས་རབ་ཀྱི་འབྲས་བུའི་དོན་གྱིས་དཔང་དུ་བྱས་ནས་ཀྱང་བཤད་དུ་ཡོད་དེ།
དུས་གསུམ་དུ་རྣམ་པར་གཤེགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་
ལ380ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
ཕྱིན་པའི་སྤྱོད་པ་ཟབ་མོ་འདི་ལ་གནས་པས། བླ་ན་མེད་པར་ཡང་དག་པར་རྫོགས་པའི་
སངས་རྒྱས་སུ་མངོན་པར་རྫོགས་པར་སངས་རྒྱས་སོ་ཞེས་པ་སྟེ་ཕྱོགས་བཅུའི་འཇིག་རྟེན་
གྱི་ཁམས་ན་དུས་གསུམ་དུ་གཤེགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་འདི་འཛིན་པ་དང་། ཀློག་པ་དང་། ཁ་ཏོན་ཏུ་བྱེད་པ་དང་། ཚུལ་བཞིན་དུ་
ཡིད་ལ་བྱས་ནས་སྒོམ་པ་དང་། གཞན་ལ་སྟོན་ཅིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་
པས་བླ་ན་མེད་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །དུས་གསུམ་གྱི་
སངས་རྒྱས་ཐམས་ཅད་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་འདིས་བསྐྱེད། ཤེས་རབ་ཀྱི་
ཕ་རོལ་ཏུ་ཡིན་པ་འདི་ལས་བྱུང་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ནི་སངས་རྒྱས་
ཐམས་ཅད་ཀྱི་ཡུམ་དུ་གྱུར་པའོ། །སྲས་སྒྲ་གཅན་འཛིན་གྱིས། སྨྲ་བསམ་བརྗོད་མེད་ཤེས་
རབ་ཕ་རོལ་ཕྱིན། །མ་སྐྱེས་མ་འགག་ནམ་མཁའི་ངོ་བོ་ཉིད། །སོ་སོར་རང་རིག་ཡེ་ཤེས་སྤྱོད་
ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ་ཞེས་དང་། རྗེ་བཙུན་མི་ཕམ་
མགོན་གྱིས་ཀྱང་། ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞི་འཁྲིད་མཛད་
གང་ཡིན་དང་། །འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་
མཛད་པ་གང་། །གང་དང་ཡང་དག་ལྡན་པས་ཐུབ་རྣམས་རྣམས་པ་ཀུན་ལྡན་སྣ་ཚོགས་
འདི་གསུང་པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་
ལ་ཕྱག་འཚལ། །ཞེས་ཤེས་རབ་ཀྱི་ཕ་རོལ་ཏུ་ཕྱིན་པའི་ཡུམ་འདི་ཉིད་ཀྱིས་སྲས་འཕགས་
བཞི་བསྐྲུན་པར་མཛད་པ་གསུངས་པ་ལྟར་རོ། །འདི་ཡན་ཆད་ནི་ཤེས་རབ་ཀྱི་འབྲས་
བུའམ་ཕན་ཡོན་བསྟན་པ་ཡིན་ནོ། །
བདུན་པ་ད་ནི་ཤེས་རབ་ཀྱི་གཟུངས་ཀྱི་དོན་བཤད་དུ་ཡོད་དེ། དེ་ལྟ་བས་ན་ཤེས་
རབ་ཀྱི་ཕ་རོལ་ཏུ་ཕྱིན་པའི་སྔགས་ནི་བདེན་པ་སྟེ་མ་ནོར་པའོ་ཞེས་པ་ཡིན་ལ། དེ་ཡང་དེ་
༤381ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟ་བས་ན་ཞེས་བྱ་བ་ནི། གོང་དུ་གསུངས་པ་ཡིན་པས་གོང་དུ་ཇི་སྐད་གསུངས་པ་དེ་ལྟ་
བས་ན་ཞེས་བྱ་བ་ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་སྔགས་ནི་མི་རྫུན་པའི་བདེན་པ་སྟེ་
མ་ནོར་བར་ཞེས་བྱ་བ་ཡིན་ཏེ། དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རིག་པར་སྤྱོད་
པས་ན་སྔགས་ཞེས་བྱའོ། །དེ་ཡང་ཇི་ལྟར་ན་སྔགས་འདི་ཉམས་སུ་ལེན་པས་འཇིག་རྟེན་
གྱི་ཆོས་ཐམས་ཅད་ཀྱང་བླ་ན་མེད་པའི་བྱང་ཆུབ་ཀྱི་ཐེག་པ་ཆེན་པོར་འགྱུར་ཞིང་། བདག་
དང་གཞན་ཡང་བླ་ན་མེད་པའི་བྱང་ཆུབ་ཏུ་ངེས་པར་འཚང་རྒྱ་བར་འགྱུར་བས་ན་བདེན་པ་
སྟེ་མ་ནོར་བ་ཞེས་བྱ་སྟེ། འདིའི་བདེན་པ་ནི་ཇི་སྐད་གསུང་པའི་ཕན་ཡོན་ལ་རང་གི་དད་པ་
ཡང་དག་པར་བརྟན་ན་མི་བསླུ་བས་ན་ཡང་བདེན་པ་ཞེས་བྱའོ། །རིག་པ་ཆེན་པོའི་སྔགས་
ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རིག་པའི་སྔགས་ནི་རང་རྒྱུད་ཀྱི་ཉོན་
མོངས་པ་འདོད་ཆགས་དང་ཞེ་སྡང་དང་གཏི་མུག་དང་། འཁོར་བའི་སྡུག་བསྔལ་པ་ཐམས་
ཅད་སྒྲ་རྟོག་གིས་བརྗོད་པ་མེད་པ་སྟེ་མི་ནུས་པས་རང་བཞིན་གྱིས་གྲུབ་པ་མེད་པར་སྟོན་
པ་ཡིན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རིག་པ་ཆེན་པོའི་སྔགས་སོ། །བླ་ན་མེད་
པའི་སྔགས་ཞེས་བྱ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ནི་བླ་ན་མེད་པའི་བྱང་ཆུབ་བདེ་
བླག་ཏུ་འགྲུབ་པར་བྱེད་པའི་སྔགས་ཡིན་པས་ན། བླ་ན་མེད་པའི་སྔགས་སོ། །མི་མཉམ་པ་
དང་མཉམ་པའི་སྔགས་ཞེས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ནི་འཇིག་རྟེན་པ་དང་།
ཉན་ཐོས་དང་། རང་སངས་རྒྱས་ཀྱི་སྤྱོད་པ་རྣམས་དང་མི་མཉམ་ཞིང་ཁྱད་པར་དུ་འཕགས་
ལ། སངས་རྒྱས་ཐམས་ཅད་ཀྱི་ཡེ་ཤེས་དང་མཉམ་པར་བྱེད་པས་ན་མི་མཉམ་པ་དང་
མཉམ་པའི་སྔགས་སོ། །
སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་སུ་ཤེས་པར་བྱ་སྟེ་ཞེས་བྱ་
བ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ཀྱི་གླེགས་བམ་འཆང་བ་དང་། ཡི་གེ་ཀློག་པ་
ལ382ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
དང་། དོན་ཡང་དང་ཡང་དུ་སེམས་པའི་ཁ་ཏོན་བྱེད་པ་དང་། སྒོམ་པའི་སྒོ་ནས་ཚུལ་བཞིན་
དུ་ཡིད་ལ་བྱེད་ཅིང་། གཞན་མོས་པ་དང་ལྡན་པ་ལ་འཆད་པ་ནི་མིག་ནད་ལ་སོགས་པའི་
ནད་ཐམས་ཅད་མེད་པར་འགྱུར་ཞིང་། ཕྱོགས་བཅུའི་སངས་རྒྱས་དང་། ལྷ་དང་ཀླུ་ལ་
སོགས་པས་གང་ཟག་དེ་ལ་སྐྱོབ་པར་བྱེད། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སྤྱོད་པ་
སྟེ་འདི་ཚུལ་བཞིན་དུ་ཉམས་སུ་ལེན་པས་ངན་འགྲོ་དང་འཁོར་བའི་རྒྱ་མཚོ་ཐམས་ཅད་
ལས་ཟློག་པར་བྱེད་པར་འགྱུར་ཏེ། འཕགས་པ་ལྷས། བསོད་ནམས་ཆུང་ངུས་ཆོས་འདི་ལ། །
ཐེ་ཚོམ་ཟ་བ་ཡང་མི་འགྱུར། །ཐེ་ཚོམ་ཟོས་པ་ཙམ་གྱིས་ཀྱང་། །སྲིད་པ་ཧྲུལ་པོར་བྱེད་པར་
འགྱུར། །ཞེས་ཆོས་འདི་ལ་དོན་འགྱུར་གྱི་ཐེ་ཚོམ་ཟོས་པ་ཙམ་གྱིས་ཀྱང་དེའི་རྒྱུད་ཀྱི་སྲིད་
པ་ཧྲུལ་པོར་བྱེད་པར་གསུངས་པའི་ཕྱིར། དེས་ན་སྡུག་བསྔལ་ཐམས་ཅད་རབ་ཏུ་ཞི་བར་
བྱེད་པའི་སྔགས་སོ། །
དེ་ལྟ་བུའི་ཕན་ཡོན་ཅན་གྱི་སྔགས་དེ་གང་ཡིན་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས་སྨྲས་པ། ཏ་དྱ་ཐཱ། ག་ཏེ་ག་ཏེ། པ་ར་ག་ཏེ། པ་ར་སཾ་ག་ཏེ། བོ་དྷི་སྭཱ་ཧཱ་ཞེས་
པའི་དོན་བཤད་དུ་ཡོད་དེ། ཏ་དྱ་ཐཱ་ནི་འདི་ལྟར་ཏེ་ཞེས་པའོ། །ག་ཏེ་ག་ཏེ་གཉིས་ནི་སོང་
སོང་། །པ་ར་ག་ཏེ་ནི་ཕ་རོལ་ཏུ་སོང་། པ་ར་སཾ་ག་ཏེ་ནི་ཕ་རོལ་ཏུ་ལེགས་པར་སོང་། བོ་དྷི་
ནི་བྱང་ཆུབ། སཱ་ཧཱ་ནི་གཞི་ཚུགས་ཅེས་པའོ། །ཡང་ན་ཏདྱ་ཐཱ་ནི་འདི་ལྟར་ཏེ། ག་ཏེ་ག་ཏེ་ནི་
ཕྱིན་ཏོ་ཕྱིན་ཏོ། །པ་ར་ག་ཏེ་ནི་ཕ་རོལ་ཏུ་ཕྱིན་ཏོ། །པ་ར་སཾ་ག་ཏེ་ནི་ཕ་རོལ་ཏུ་ཡང་དག་
པར་ཕྱིན་ཏོ་ཞེས་པ་བསྒྱུར་ལ། དོན་འགྲེལ་ནི་དང་པོས་དྲན་པའི་ཆོས་ཐམས་ཅད་སྒྱུ་མ་ལྟ་
བུ་རྟོགས་པའི་ཕ་རོལ་ཏུ་སོང་བའམ་ཕྱིན་པ་དང་། གཉིས་པས་རྣམ་པར་ཐར་པའི་སྒོ་སྟོང་
པ་ཉིད་རྟོགས་པའི་ཕ་རོལ་ཏུ་ཕྱིན་པ་དང་། གསུམ་པས་རྣམ་པར་ཐར་པའི་སྒོ་མཚན་མ་
མེད་པའི་ཕ་རོལ་ཏུ་ཕྱིན་པ་དང་། བཞི་པས་རྣམ་པར་ཐར་པའི་སྒོ་སྨོན་པ་མེད་པའི་རྟོགས་
ལ383



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པའི་ཕ་རོལ་ཏུ་ཕྱིན་པའོ། །བོ་དྷི་སྭཱ་ཧཱ་བླ་མེད་དེ་བྱང་ཆུབ་ཆེན་པོ་དུས་འཁོར་བ་ཇི་སྲིད་
བར་དུ་གཞི་ཚུགས་ཤིག་ཅེས་པའི་དོན་ཡིན་ནོ། །
དེས་ན་ཡུམ་ཆེན་མོའི་རྣལ་འབྱོར་མངོན་དུ་བྱ་ཞིང་། ཤེས་རབ་ཀྱི་ཕ་རོལ་ཏུ་ཕྱིན་
པའི་སྙིང་པོའི་དོན་ལ་མཉམ་པར་བཞག་པའི་སྒོ་ནས་རིག་སྔགས་ཟབ་མོ་འདི་བཟླས་པས་
མྱུར་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་དབང་ཐོབ་ཅིང་བླ་མེད་བྱང་ཆུབ་ལ་རེག་
པར་འགྱུར་རོ། །ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་འདི་ནི་ཟབ་མོའི་མཆོག་ཐམས་
ཅད་ཀྱི་དོན་བསྡུས་པ་སངས་རྒྱས་ཐམས་ཅད་ཀྱི་ཐུགས་ཀྱི་དགོངས་ཤིང་བྱིན་གྱིས་
བརླབས་པའི་གསང་སྔགས་དང་རིགས་སྔགས་ཀྱི་མཆོག་ཏུ་གསུངས་པའོ། །ཤཱ་རིའི་བུ་
བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོ་ལ་བསླབ་པར་བྱའོ་ཞེས་པ་ནི་དུས་གསུམ་གྱི་སངས་རྒྱས་ཐམས་ཅད་ཀྱང་ཤེས་རབ་ཀྱི་
ཕ་རོལ་ཏུ་ཕྱིན་པ་འདི་ལ་སྤྱོད་པའམ་འདི་ཉིད་ཐུགས་ཉམས་སུ་བཞེས་པ་ལས་སྒྲིབ་གཉིས་
དྲུང་ནས་ཕྱུང་སྟེ་སངས་རྒྱས་པ་ཡིན་ཏེ། ཞི་བ་ལྷས། ཉོན་མོངས་ཤེས་བྱའི་སྒྲིབ་པ་ཡི། །
མུན་པའི་གཉེན་པོ་སྟོང་པ་ཉིད། །མྱུར་དུ་ཐམས་ཅད་མཁྱེན་འདོད་པས། །དེ་ནི་ཇི་ལྟར་
སྒོམ་མི་བྱེད་ཅེས་གསུངས་པའི་ཕྱིར། ཐེག་པ་ཆེན་པོ་ལ་འཇུག་པའི་བྱང་ཆུབ་སེམས་
དཔའ་རྣམས་ཀྱིས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བསླབ་པར་བྱའོ། །
གསུམ་པ་མཇུག་གི་དོན་ལ་གསུམ། བཅོམ་ལྡན་འདས་ཏིང་ངེ་འཛིན་ལས་བཞེངས་
པ་དང་། རྗེས་སུ་གནང་བ་དང་། མངོན་པར་བསྟོད་པའོ། །དང་པོ་ནི། དེ་ནས་བཅོམ་ལྡན་
འདས་ཏིང་ངེ་འཛིན་དེ་ལས་བཞེངས་ཏེ་ཞེས་པ་ནི། བཅོམ་ལྡན་འདས་ཟབ་མོའི་ཏིང་ངེ་
འཛིན་ལ་བཞུགས་པའི་མཐུས་ཤཱ་རིའི་བུས་དྲིས་ཏེ། སྤྱན་རས་གཟིགས་ཀྱིས་བཤད་ནས་
དེའི་དོན་རྫོགས་པ་དང་ཏིང་ངེ་འཛིན་དེ་ལས་གདུལ་བྱའི་བློ་ངོར་བཞེངས་པའི་ཚུལ་མཛད་
༤384ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
དོ། །
གཉིས་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་
དབང་པོའམ་དབང་ཕྱུག་ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ་ཞེས་པ་ནི་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་གང་སྨྲས་པ། དེ་ནི་སངས་རྒྱས་ཐམས་ཅད་
ཀྱིས་གསུངས་པ་དང་མཐུན་ཏེ། མ་ནོར་བའི་ཕྱིར་ལེགས་སོ་ལེགས་སོ་ཞེས་བསྟོད་པས་
དབུགས་དབྱུང་སྟེ་རྗེས་སུ་གནང་བའོ། །རིགས་ཀྱི་བུ་དེ་དེ་བཞིན་ནོ། །རིགས་ཀྱི་བུ་དེ་དེ་
བཞིན་ཏེ། ཇི་ལྟར་ཁྱོད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་བསྟན་པ་བཞིན་དུ་སྤྱོད་
པར་བྱ་སྟེ་ཞེས་པ་ནི་སྤྱན་རས་གཟིགས་ཀྱིས་ཇི་སྐད་སྨྲས་པ་དེ་སངས་རྒྱས་ཐམས་ཅད་
ཀྱིས་གསུངས་པ་དང་མཐུན་པས་ན་དེ་བཞིན་ནོ། །འཕགས་པ་སྤྱན་རས་གཟིགས་ཀྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པ་དེ་བཞིན་དུ། ཐེག་པ་ཆེན་པོ་ལ་ཞུགས་པའི་བྱང་
ཆུབ་སེམས་དཔའ་རྣམས་ཀྱིས་ཀྱང་སྤྱོད་པར་བྱའོ་སྟེ་བྱ་དགོས་སོ། །དེ་བཞིན་གཤེགས་པ་
རྣམས་ཀྱང་རྗེས་སུ་ཡི་རང་ངོ་ཞེས་པ་ནི། སྤྱན་རས་གཟིགས་ཀྱིས་བཤད་པ་དེ་ལ་དེ་བཞིན་
གཤེགས་པ་རྣམས་ཀྱང་རྗེས་སུ་ཡི་རང་བར་བརྗོད་ནས་གཞན་ཉན་རང་བྱང་སེམས་
སོགས་ཀྱིས་ཐེ་ཚོམ་མི་ཟ་བ་ལྟ་ཅི་སྨྲོས་ཞེས་པའི་དོན་ཏོ། །བཅོམ་ལྡན་འདས་དགྱེས་ཤིང་
དེ་སྐད་ཅེས་བཀའ་སྩལ་ནས་ཞེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ལྟར་སྨྲས་པ་དེས་
འཁོར་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་དད་ཅིང་རྟོགས་པར་གྱུར་
ནས་ཐེག་པ་ཆེན་པོ་ལ་སྒྲིབ་པ་མེད་པའི་ཕྱིར་དགྱེས་ཤིང་དེ་སྐད་ཅེས་བཀའ་བསྩལ་བའོ། །
གསུམ་པ་ནི། ཚེ་དང་ལྡན་པ་ཤཱ་རིའི་བུ་དང་། བྱང་ཆུབ་སེམས་དཔའ་སྤྱན་རས་
གཟིགས་ཀྱི་དབང་ཕྱུག་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་
འཇིག་རྟེན་པ་ཡན་ཆད་ཀྱི་འཁོར་ཐམས་ཅད་བཅོམ་ལྡན་འདས་ཀྱིས་གསུངས་པ་ལ་མངོན་
385



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་དགའ་ཞིང་དད་པས་རབ་ཏུ་བསྟོད་དོ། །དེ་ལྟར་ན་ཤེས་རབ་སྙིང་པོའི་དོན་རྒྱས་
བསྡུས་འཚམས་པ་ཞིག་ལེགས་པར་བཀྲལ་ཟིན་ཏོ། །
འདིར་སྨྲས་པ། གང་ཞིག་རྒྱལ་བས་ལེགས་སོའི་དཔལ་སྦྱིན་པའི། །ཟབ་མོ་རྟེན་
འབྱུང་གཏམ་སྙན་སེངྒེའི་སྒྲ། །སྤྱན་རས་གཟིགས་དང་འཕགས་པཤཱ་རིའི་བུས། །དྲིས་དང་
ལན་གྱི་ཚུལ་མཛད་ཤེར་ཕྱིན་མདོའི། །སྙིང་པོའི་ཡང་སྙིང་དགོངས་ཟབ་ཆུ་ཡི་གཏེར། །
ཚེགས་མེད་ལུང་རིགས་གྲུ་གཟིངས་གྱིས་བརྒལ་ནས། །སྐལ་བཟང་བློ་ཡི་མུན་སྟུག་
བསལ་བྱེད་ཀྱི། །ངེས་དོན་རིན་ཆེན་སྒྲོན་མེ་སྦར་རོ་ཞེས། །གཟུར་གནས་མཁས་མང་
དགའ་བའི་གར་བྱེད་ཅིང་། །བསྔགས་པའི་མེ་ཏོག་སིལ་མར་གཏོར་བ་དང་། །ལྷན་ཅིག་ཚེ་
འདི་ལྷུར་ལེན་སྟོན་ཆེན་འགའི། །སྙིང་ལ་ཕྲག་དོག་ཚེར་མའི་ཟུག་རྔུ་ལྡང་། །མཁས་མང་
མདུན་སར་འཆད་རྩོད་རྩོམ་གསུམ་གྱི། །རྣམ་དཔྱོད་རིན་ཆེན་རྒྱན་ཆས་མཛེས་པ་ལ། །
བསྟན་པ་འཛིན་པའི་སྐྱེས་བུ་དམ་པ་ཞེས། །བསྔགས་པ་འོས་ཕྱིར་དེ་འདྲའི་ཡ་རབས་ཚུལ། །
སྙིང་ནས་འདོད་དེ་དལ་བའི་རྟེན་བཟང་པོ། །འདི་ཉིད་དོར་བའི་ལམ་དུ་མ་ཞུགས་པར། །དེ་
སྲིད་རྒྱལ་བའི་བསྟན་པ་འདི་ཉིད་ལ། །འཛིན་སྐྱོང་སྤེལ་བའི་བརྩོན་པ་ལྷོད་མ་གྱུར། །དེ་
ལྟར་ནའང་རང་ཉིད་སྐྱེས་སྦྱངས་ཀྱི། །ཤེས་རབ་ན་ཚོད་ཆེས་ཕྲ་གཞན་དབང་གིས། །ཅི་སྟེ་
ནོངས་པར་སྲིད་ན་འཕགས་རིགས་ཀྱི། །མཁས་པའི་མདུན་སར་འཆགས་སོ་དབུགས་
དབྱུང་མཛོད། །འདི་ལས་དགེ་བ་ཟླ་ཤེལ་དྭངས་མའི་ཁམས། །ཇི་ཙམ་འཁྱིལ་བ་དེ་ལས་
བསྟན་འགྲོ་ལ། །ཕན་དང་བདེ་བའི་བསིལ་ལྡན་ག་བུར་རྒྱུན། །འཁོར་བ་ཇི་སྲིད་བར་དུ་
འབབས་པར་ཤོག །
ཅེས་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་མཐའ་དག་གི་སྙིང་པོ་འདི་ཉིད་ཀྱི་
འགྲེལ་པ་ཟབ་དོན་གསལ་བའི་སྒྲོན་མེ་ཞེས་བྱ་བ་འདིའང་མདོ་རྒྱུད་ལ་མཁྱེན་པའི་སྤྱན་
༤386ལ



ཤེས་རབ་སྙིང་པོའི་འགྲེལ་པ་ཟབ་དོན་གསལ་བའི་སྒྲོན་མེ།
དཀྱུས་རིང་པོར་གྱུར་པ་བླ་མ་ལུང་རྟོགས་ཞེས་གསོལ་བས་རྒྱངས་རིང་མོ་ནས་ནན་ཏན་
གྱིས་བསྐུལ་བའི་ངོར་བྲག་དཀར་སྤྲུལ་མིང་བློ་བཟང་དཔལ་ལྡན་བསྟན་འཛིན་སྙན་
གྲགས་ཀྱི་གཞུང་ལུགས་ཆེད་པོ་དུ་མའི་འགྲེལ་པ་གསར་རྩོམ་དང་ཞུས་དག་སོགས་ཀྱིས་
བྲེལ་གཡེངས་ཚད་མེད་ཀྱི་ངང་ནས། ཧོར་བྲག་མགོ་ཆོས་སྡེ་ཆེན་པོའི་ཉེ་ཞོལ་དབེན་པའི་
གནས་མཆོག་བ་ར་སྒང་ཞེས་འབོད་པ་བྱ་དང་རི་དྭགས་སོགས་ཁྲོ་མེད་བག་ཕེབས་ཀྱི་
གྲོགས་བཟང་རྣམས་དང་ལྷན་ཅིག་ཏུ་རྩེ་ཞིང་། ས་འཛིན་དབང་པོས་ཁ་བའི་ན་བཟའ་
དཀར་པོ་མཆོག་ཏུ་གསོལ་བའི་གནས་མཆོག་དེར་བསམ་གཏན་གྱི་ཐུན་གསེང་རྣམས་སུ་
ཤར་མར་བྲིས་པ་དགེ་ལེགས་འཕེལ། །། །
མ387



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །བླ་མ་དམ་པའི་གསུང་གི་བདུད་རྩི་ཤེས་རབ་སྙིང་པོའི་
བསྡུས་དོན་བཞུགས་ལགས་སོ། །
དུལ་མོ་བཀྲ་ཤིས་འོད་ཟེར།
སྭསྟི། འཇིག་རྟེན་མཁས་པ་སྐར་ཚོགས་ལྟར་བཀྲའི་དབུས་ན་རྟ་བདུན་འོད་ཟེར་
རབ་འབར་བས། །འགྲོ་བའི་ཡིད་ཀྱིས་པདྨོ་རབ་ཏུ་རྒྱས་མཛད་རྨད་བྱུང་གར་གྱིས་རོལ་པ་
ཅན། །སྣ་ཚོགས་ཐབས་ཀྱིས་གདུལ་བྱ་རྗེས་སུ་འཛིན་ཅིང་ཐུབ་བསྟན་ཕྱོགས་བཅུར་རྒྱས་
མཛད་གང་། །སྙིགས་དུས་འདྲེན་མཆོག་ནམ་མཁའི་མཚན་ཅན་ཡབ་སྲས་བརྒྱུད་པར་
བཅས་པ་རྣམས་ལ་འདུད། །ཤེས་རབ་ཕ་རོལ་ཕྱིན་པ་ཡི། །སྙིང་པོའི་བསྡུས་དོན་ཅུང་ཟད་
བྲི། །
ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་འཆད་པར་བྱེད་པ་ལ།
ཀླད་ཀྱི་དོན་དང་། གཞུང་གི་དོན། མཇུག་གི་དོན་དང་གསུམ་ལས་དང་པོ་ཀླད་ཀྱི་དོན་ལ།
ཆོས་གང་དུ་གཏོགས་པའི་ཕྱོགས་བརྗོད་པ་དང་། མཚན་གྱི་དོན་གཉིས། ཐོག་མར་ཆོས་
གང་དུ་གཏོགས་པའི་ཕྱོགས་བརྗོད་པ་ནི། སངས་རྒྱས་བཅོམ་ལྡན་འདས་ཀྱིས་ཆོས་ཀྱི་
འཁོར་ལོ་རིམ་པ་གསུམ་དུ་བསྐོར་བའི་ནང་ནས། འདི་ནི་བཀའ་བར་པ་མཚན་ཉིད་མེད་
ལ388ལ
，



བླ་མ་དམ་པའི་གསུང་གི་བདུད་རྩི་ཤེས་རབ་སྙིང་པོའི་བསྡུས་དོན།
པའི་ཆོས་འཁོར། ཆོས་འཁོར་གསུམ་གྱི་དོན། སྡེ་སྣོད་གསུམ་དུ་དབྱེ་ན། མདོ་སྡེའི་སྡེ་སྣོད།
སྡེ་སྣོད་གསུམ་གྱི་དོན་བསྡུས་ནས་ཉམས་སུ་བླང་བྱ། བསླབ་པ་གསུམ་དུ་དབྱེ་ན། ལྷག་པ་
ཤེས་རབ་ཀྱི་བསླབ་པ། དེ་ཡང་། གཞི་ཤེས་རབ་ཀྱི་ཕ་རོལ་ཏུ་ཕྱིན་པ་དང་། གཞུང་ཤེས་
རབ་ཀྱི་ཕ་རོལ་ཏུ་ཕྱིན་པ་གཉིས་ལས། འདི་ནི་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ།
གཞུང་དེ་ཉིད་ལ་རྒྱས་བསྡུས་དགུ་ཡོད་པ་ལས། འདི་ནི་བསྡུས་པའི་བསྡུས་པའོ། །མཐའ་
དྲུག་དུ་དབྱེ་ན། དྲང་དོན་ངེས་དོན་གཉིས་ལས། ངེས་དོན། དགོངས་པ་དགོངས་པ་མིན་པ་
གཉིས་ལས་དགོངས་པ་མིན་པ། སྒྲ་ཇི་བཞིན་པ་དང་ཇི་བཞིན་པ་མ་ཡིན་པ་གཉིས་ལས།
ཇི་བཞིན་པ་ཡིན་པའོ། །ཚུལ་བཞི་ལས། ངེས་དོན་མཐར་ཐུག་གི་ཚུལ་ལོ། །བརྗོད་བྱ་དོན་
དང༌། རྗོད་བྱེད་ཚིག་གཉིས་ལས། འདི་ནི་རྗོད་བྱེད་ཚིག་གི་ཤེས་རབ་ཀྱི་ཕ་རོལ་ཏུ་ཕྱིན་
པའོ། །མདོ་སྔགས་གཉིས་ལས། འདི་ནི་མདོའི་དོན་ནོ། །
གཉིས་པ་མཚན་གྱི་དོན་ལ་མཚན་གྱི་དོན་དང་། འགྱུར་གྱི་ཕྱག་གཉིས། མཚན་གྱི་
དོན་ལ། མཚན་བསྒྱུར་བ་དང་བཤད་པ་གཉིས། དང་པོ་ནི། རྒྱ་གར་སྐད་དུ། བྷ་ག་ཝ་ཏི་
པྲཛྙཱ་པ་ར་མི་ཏ་ཧྲི་ད་ཡཱ། བོད་སྐད་དུ། བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ། བཅོམ་ལྡན་ནི་བདུད་བཞི་བཅོམ་ཞིང་། དབང་ཕྱུག་གི་ཡོན་ཏན་དྲུག་དང་ལྡན་
པའོ། །འདིས་ནི་བོད་ལ་བཙུད་པ་ཏེ། རྒྱ་གར་གྱི་སྒྲ་ལ་མེད་དོ། །མ་ནི་དུས་གསུམ་གྱི་སངས་
རྒྱས་ཐམས་ཅད་བསྐྱེད་པའི་ཡུམ་མོ། །ཤེས་རབ་ནི། དྲན་པའི་བློ་དང་། ཐོས་བསམ་གྱི་ཤེས་
རབ་ལས་སོ། །ཕ་རོལ་ཏུ་ཕྱིན་པ་ནི། བསྒོམ་བྱུང་གི་ཤེས་རབ། བློ་དང་རྟོགས་པ་ཐམས་
ཅད་ལས་འདས་པའོ། །སྙིང་པོ་ནི། ཚིག་ཉུང་ངུའི་སྒོ་ནས་དོན་འགྱུར་མེད་དུ་སྟོན་པར་བྱེད་
པའོ། །གཉིས་པ་འགྱུར་གྱི་ཕྱག་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །
389



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གཉིས་པ་གཞུང་གི་དོན་ལ། བཀའ་འབྱུང་བའི་རྒྱུ་གླེང་གཞི་བསྟན་པ་དང་། བཀའ་
རང་གི་ངོ་བོ་དང་། བཀའ་གསུང་པའི་ཚུལ་བསྟན་པ་དང་གསུམ་མོ། །དང་པོ་ལ། དུས་
ཕུན་སུམ་ཚོགས་པ། སྟོན་པ་ཕུན་སུམ་ཚོགས་པ། གནས་ཕུན་སུམ་ཚོགས་པ། འཁོར་ཕུན་
སུམ་ཚོགས་པ། ཆོས་ཕུན་སུམ་ཚོགས་པ་ལྔ་ལས་དང་པོ་ནི། འདི་སྐད་བདག་གིས་ཐོས་པ་
དུས་གཅིག་ན། གཉིས་པ་ནི། བཅོམ་ལྡན་འདས། གསུམ་པ་ལ་གཉིས། ཐུན་མོང་གི་
གནས་དང་རབ་ཏུ་བྱུང་བའི་གནས་སོ། །དང་པོ་ནི། རྒྱལ་པོའི་ཁབ། གསུམ་པ་ནི་བྱ་རྒོད་
ཕུང་པོའི་རི་ལ། བཞི་པ་འཁོར་ཕུན་སུམ་ཚོགས་པ་ཐུན་མོང་གི་འཁོར། དགེ་སློང་གི་དགེ་
འདུན་ཆེན་པོ། ཐུན་མོང་མ་ཡིན་པའི་འཁོར། བྱུང་ཆུབ་སེམས་དཔའི་དགེ་འདུན་ཆེན་པོ་
དང་། ཐབས་གཅིག་ཏུ་བཞུགས་ཏེ། ལྔ་པ་ཆོས་ཕུན་སུམ་ཚོགས་པ་ནི་བཀའ་རང་གི་ངོ་བོ་
དང་དོན་གཅིག་པའི་ཕྱིར།
གསུམ་པ་བཀའ་རང་གི་ངོ་བོ་ཆོས་ཕུན་སུམ་ཚོགས་པ་ལ། བྱིན་གྱིས་བརླབས་པའི་
བཀའ་དང་། ཞལ་ནས་གསུང་པའི་བཀའ་དང༌། རྗེས་སུ་གནང་བའི་བཀའ་དང་གསུམ།
དང་པོ་ནི་བྱིན་གྱིས་བརླབས་པའི་བཀའ་ལ། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་
པོའི་དོན་དང་། དེ་སྔགས་དང་གཉིས་སུ་མེད་པར་བསྟན་པ་དང་གཉིས། དང་པོ་ལ་བྱིན་
གྱིས་བརླབས་པའི་ཚུལ། དེས་འཁྲུལ་པ་ལས་གྲོལ་ཚུལ། དེ་ཉམས་སུ་བླང་ཚུལ། དེའི་
ཕན་ཡོན། དུས་གསུམ་རྒྱལ་བའི་ཡུམ་ཡིན་པར་བསྟན་པ་དང་ལྔའོ། །བྱིན་གྱིས་བརླབས་
པའི་ཚུལ་ལ། གང་གིས་བྱིན་གྱིས་བརླབས་པའི་ཏིང་ངེ་འཛིན། གང་བྱིན་གྱིས་བརླབས་
པའི་གང་ཟག །ཚུལ་ཇི་ལྟར་བྱིན་གྱིས་བརླབས་པ་དང་གསུམ། དང་པོ་ནི། དེའི་ཚེ་བཅོམ་
ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་
བཞུགས་སོ། །གང་བྱིན་གྱིས་བརླབས་པའི་གང་ཟག་ལ། སངས་རྒྱས་ཀྱི་མཉམ་པར་
ལ390-



ཟབ་
བླ་མ་དམ་པའི་གསུང་གི་བདུད་རྩི་ཤེས་རབ་སྙིང་པོའི་བསྡུས་དོན།
བཞག་པའི་དགོངས་པ་དེ། སྤྱན་རས་གཟིགས་ཀྱིས་ཐུགས་སུ་ཆུད་པར་བྱིན་གྱིས་བརླབས་
པ་དང་། དེ་ལ་ཤཱ་རིའི་བུས་དྲི་བ་སྤོབས་པ་དང་བཅས་པར་བྱིན་གྱིས་བརླབས་པ་དང་།
འཁོར་ཐུན་མོང་བས་རྟོགས་པར་བྱ་བའི་ཕྱིར། སྤྱན་རས་གཟིགས་ཀྱིས་ལན་འདེབས་པར་
བྱིན་གྱིས་བརླབས་པ་དང་གསུམ། དང་པོ་ནི། ཡང་དེའི་ཚེ་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག །ཤེས་རབ་ཀྱི་ཕ་རོལ་ཏུ་ཕྱིན་པ་
བ་མོའི་སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་རང་བཞིན་གྱིས་སྟོང་
པར་རྣམ་པར་བལྟའོ། །
གཉིས་པ་ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་
ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོའི་སྤྱད་པ་སྤྱོད་པར་འདོད་པ་དེ་ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་།
གསུམ་པ་ནི། བྱང་ཆུབ་སེམས་དཔའ་སེམས་དཔའི་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་གིས་ཚེ་དང་ལྡན་དང་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ། རིགས་
ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱད་པ་སྤྱོད་
པར་འདོད་པ་དེས། འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་སྟོང་པ་རྣམ་
པར་ཡང་དག་པར་རྗེས་སུ་བལྟའོ། །
གསུམ་པ་ཚུལ་ཇི་ལྟ་བྱིན་གྱིས་བརླབས་པ་ལ། མྱོང་བ་མཚན་ཉིད་བཞི་ལྡན་དུ་ཤར་
ཚུལ་དང་། རྟོགས་པ་ཟབ་མོ་བརྒྱད་ལྡན་དུ་གྲོལ་ཚུལ་གཉིས། དེ་ལ་དང་པོ་ནི། གཟུགས་
སྟོང་པའོ། །སྟོང་པ་ཉིད་ཀྱང་གཟུགས་སོ། །གཟུགས་ལས་ཀྱང་སྟོང་པ་ཉིད་གཞན་མ་ཡིན།
སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང་། འདུ་ཤེས་པ་
~391ལ
༑



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང༌། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །གཉིས་པ་ནི། ཤཱ་རིའི་བུ་དེ་ལྟ་
བས་ན། ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ །མ་འགག་པ།
དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ། །
གསུམ་པ་དེས་འཁྲུལ་པ་ལས་གྲོལ་ཚུལ་ལ། ཕུང་པོ་ལྔའི་གྲོལ་ཚུལ། ནང་གི་སྐྱེ་
མཆེད་དྲུག་གི་གྲོལ་ཚུལ། ཕྱིའི་སྐྱེ་མཆེད་དྲུག་གི་གྲོལ་ཚུལ། ཁམས་བཅོ་བརྒྱད་ཀྱི་གྲོལ་
ཚུལ། རྟེན་འབྲེལ་བཅུ་གཉིས་ཀྱི་གྲོལ་ཚུལ། བདེན་པ་བཞིའི་གྲོལ་ཚུལ། སྐུ་དང་ཡེ་ཤེས་
ཀྱི་གྲོལ་ཚུལ་དང་བདུན་ནོ། །དེ་ལ་དང་པོ་ཕུང་པོ་ལྔའི་གྲོལ་ཚུལ་ནི། ཤཱ་རིའི་བུ་དེ་ལྟ་བས་
ན། སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་མེད། འདུ་བྱེད་མེད། རྣམ་པར་
ཤེས་པ་མེད། གཉིས་པ་ནང་གི་སྐྱེ་མཆེད་དྲུག་གི་གྲོལ་ཚུལ་ནི། མིག་མེད། རྣ་བ་མེད། སྣ་
མེད། ལྕེ་མེད། ལུས་མེད། ཡིད་མེད། གསུམ་པ་ཕྱིའི་སྐྱེ་མཆེད་དྲུག་གི་གྲོལ་ཚུལ་ནི།
གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །བཞི་པ་ཁམས་
བཅོ་བརྒྱད་ཀྱི་གྲོལ་ཚུལ་ནི། མིག་གི་ཁམས་མེད་པ་ནས། ཡིད་ཀྱི་ཁམས་མེད། ཡིད་ཀྱི་
རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །ཞེས་པ་དང་། ཡུལ་སྟོང་ཉིད་རྟོགས་
པས་ཁམས་ཀྱི་མཚན་ཉིད་ལས་གྲོལ་ཏེ། ཡུལ་དྲུག་རང་སྣང་དུ་ཤེས། དབང་པོ་དྲུག་
རྟོགས་མེད་དུ་ཤར། རྣམ་ཤེས་དྲུག་གི་འཛིན་པ་ཆོད་པས་ཁམས་བཅོ་བརྒྱད་རང་བཞིན་
མེད་པར་རྟོགས་པའོ། །ལྔ་པ་རྟེན་འབྲེལ་བཅུ་གཉིས་ཀྱིས་གྲོལ་ཚུལ་ནི། མ་རིག་པ་མེད།
མ་རིག་པ་ཟད་པ་མེད་པ་ནས། རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ། །དྲུག་པ་
བདེན་པ་བཞིའི་གྲོལ་ཚུལ་ནི། དེ་བཞིན་དུ། སྡུག་བསྔལ་བ་དང་། ཀུན་འབྱུང་བ་དང་།
འགོག་པ་དང་། ལམ་མེད། ཞེས་པའོ། །བདུན་པ་སྐུ་དང་ཡེ་ཤེས་ཀྱི་གྲོལ་ཚུལ་ནི། ཡེ་ཤེས་
མེད། ཐོབ་པ་མེད། མ་ཐོབ་པ་ཡང་མེད་དོ། །
ལ392ལ



བླ་མ་དམ་པའི་གསུང་གི་བདུད་རྩི་ཤེས་རབ་སྙིང་པོའི་བསྡུས་དོན།
སྤྱི་དོན་གསུམ་པ། དེས་ཉམས་སུ་བླངས་ཚུལ་ནི། ཤཱ་རིའི་བུ་དེ་ལྟ་བས་ན་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ། བཞི་པ་དེའི་ཕན་ཡོན་ནི། སེམས་ལ་སྒྲིབ་པ་
མེད་པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པ་ཆེན་
པོའི་མཐར་ཕྱིན་ཏོ། །
ལྔ་པ་དུས་གསུམ་རྒྱལ་བའི་ཡུམ་ཡིན་པར་བསྟན་པ་ནི། དུས་གསུམ་དུ་རྣམ་པར་
བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་
བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
སངས་རྒྱས་སོ། །
སྤྱི་དོན་གསུམ་པ་དེ་སྔགས་དང་གཉིས་སུ་མེད་པར་བསྟན་པ་ལ། སྔགས་ཀྱི་ཆེ་བ་
བརྗོད་པ་དང་། སྔགས་དངོས་དང་། སྔགས་དང་གཉིས་སུ་མེད་པའི་ཟབ་མོའི་དོན་ཉམས་
སུ་ལོངས་ཅིག་པར་གདམས་པ་དང་གསུམ། དེ་ལ་དང་པོ་སྔགས་ཀྱི་ཆེ་བ་བརྗོད་པ་ནི། དེ་
ལྟ་བས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་
ཆེན་པོའི་སྔགས། བླ་ན་མེད་པའི་སྔགས། མི་མཉམ་པ་དང་མཉམ་པར་བྱེད་པའི་སྔགས།
སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་བརྫུན་པས་ན་བདེན་པར་
ཤེས་པར་བྱ་སྟེ། གཉིས་པ་སྔགས་དངོས་ལའང་། སྔགས་སྨྲ་བ་ཞལ་གྱིས་བཞེས་པ་དང་།
སྔགས་དངོས་དང་གཉིས། དེ་ལ་དང་པོ། སྔགས་སྨྲ་བ་དངོས་ནི། ཏདྱ་ཐཱ། ཨོཾ་ག་ཏེ་ག་ཏེ།
པ་རཱ་ག་ཏེ་པ་ར་སཾ་ག་ཏེ། བྷོ་དྷི་སྭཱ་ཧཱ། ཏདྱ་ཐཱ་ནི་དེ་དག་འདི་སྟེའོ། །ཨོ་ནི་བཀྲ་ཤིས་པའི་
དོན་ཏོ། །ག་ཏེ་ག་ཏེ། ནི་སོང་སོང་། ཤེར་ཕྱིན་འདི་ལ་བརྟེན་ནས་ཚོགས་ལམ་དུ་སོང་
ཚོགས་ལམ་ནས་སྦྱོར་ལམ་དུ་སོང་། པ་ར ་ག་ཏེ་ནི་མཆོག་ཏུ་སོང་། སྦྱོར་ལམ་ལས་མཆོག་
ལ393



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཏུ་གྱུར་པའི་འཕགས་ལམ་གྱི་མཐོང་ལམ་དུ་སོང་། པ་ར་སཾ་ག་ཏེ་ནི་མཆོག་ཏུ་ཡང་དང་ཡང་
དུ་སོང་ཞེས་བསྒོམ་ལམ་བསྟན་ཏོ། །བྷོ་དྷི་ནི་བྱང་ཆུབ་མཐར་ཕྱིན་པའི་ལམ་བསྟན་ཏོ། །སཱ་
ཧཱ་ནི་གཞི་ཚུགས་ཤིག་ཅེས་པའོ། །
གཉིས་པ་སྔགས་དང་གཉིས་སུ་མེད་པའི་དོན་ཉས་སུ་ལོངས་ཅིག་པར་གདམས་པ་
ནི། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་ལ་བསླབ་པར་བྱའོ། །འདི་ཡན་བྱིན་གྱིས་བརླབས་པའི་བཀའ་བསྟན་ཏོ། །
གསུམ་པ་ཞལ་ནས་གསུངས་པའི་བཀའ་ལ་བཞེངས་པ་དང་། ལེགས་སོ་བྱིན་པ་དང་
གཉིས། དེ་ལ་དང་པོ་ཏིང་ངེ་འཛིན་དེ་ལས་བཞེངས་པའི་ཚུལ་ནི། དེ་ནས་བཅོམ་ལྡན་
འདས་ཏིང་ངེ་འཛིན་དེ་ལས་བཞེངས་ནས།
ད་པ་ལེགས་སོ་བྱིན་པ་ནི། བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རིས་གཟིགས་དབང་ཕྱུག་ལ་ལེགས་སོ་ཞེས་བྱ་བའི་བྱིན་ཏེ། ལེགས་སོ་
ལེགས་སོ། །རིགས་ཀྱི་དེ་དེ་བཞིན་ནོ་དེ་དེ་བཞིན་ཏེ། གསུམ་པ་རྗེས་སུ་གནང་བའི་བཀའ་
ནི། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་
པར་བྱ་སྟེ་དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ༌། །
སྤྱི་དོན་གསུམ་པ་བཀའ་གསུངས་པའི་ཚུལ་བསྟན་པ་ནི། བཅོམ་ལྡན་འདས་ཀྱི་དེ་
སྐད་ཅེས་བཀའ་རྩལ་ནས། གཞུང་དོན་གསུམ་པ་མཇུག་གི་དོན་ནི། ཚེ་དང་ལྡན་པ་ཤཱ་རིའི་
བུ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་དང་ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་མི་དང་། ལྷ་མ་ཡིན་
དང་། དྲི་ཟར་བཅས་པའི་འཇིག་རྟེན་ཡིད་རང་སྟེ། བཅོམ་ལྡན་འདས་ཀྱིས་གསུངས་པ་ལ་
མངོན་པར་བསྟོད་དོ། །
༤394ལ



བླ་མ་དམ་པའི་གསུང་གི་བདུད་རྩི་ཤེས་རབ་སྙིང་པོའི་བསྡུས་དོན།
བཀའ་རྒྱུད་བསྟན་པ་བསླབ་གསུམ་མཛོད་འཛིན་པ། །དཔལ་ལྡན་བླ་མའི་གསུངས་
བཞིན་གོ་བདེ་ཕྱིར། །ཤེས་རབ་སྙིང་པོའི་བསྡུས་དོན་ཉུང་ངུར་བྲིས། །ཉེས་མཆིས་མཁས་
པའི་ཚོགས་ལ་བཟོད་པར་མཛོད། །འདི་ལས་བྱུང་བའི་དགེ་ཚོགས་ཟླ་ལྟར་དཀར། །གང་
དེ་མཁའ་མཉམ་འགྲོ་བའི་དོན་དུ་བསྔོ།། །།
ཞེས་པ་འདི་ཡོངས་འཛིན་དམ་པ་དགྱེས་བཞིན་རྗེས་སུ་བཟུང་ཞིང་། གཞོན་ནུར་བློ་
གསལ་བ་དང་ལྡན་པ། གཙུག་ལག་ལ་སྦྱངས་པ། བླ་མ་རྒྱལ་མཚན་གྱི་ཟིན་བྲིས་སུ་བྱས་
པའོ། །བཀྲ་ཤིས་དཔལ་འབར་འཛམ་གླིང་རྒྱན་དུ་ཤོག །དགེའོ། །དཔལ་ཀརྨའི་གདན་ས་
ཆེན་པོར་བྲིས་པ་དགེ་ལེགས་འཕེལ། ཤུབྷཾ།། །།
395



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །སྒྲ་གཅན་འཛིན་གྱིས་ཡུམ་ལ་བ་
བསྟོད་པའི་དོན་འགྲེལ།
འཇམ་དབྱངས་མཁྱེན་བརྩེའི་དབང་པོ།
བླ་མ་ལ་ཕྱག་འཚལ་ལོ། །ཇི་སྐད་དུ། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །
མ་སྐྱེས་མི་འགགས་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །ཞེས་
སུངས་པ་ལྟར། རང་གི་སེམས་ཀྱི་གནས་ལུགས་བློ་ཡིས་བསམ་པར་མི་ནུས་ཤིང་། ངག་
ཏུ་བརྗོད་པ་དང་བྲལ་ཡང་གསལ་རིག་ཙམ་མི་འགགས་པར་ཉམས་སུ་མྱོང་བ་འདི་ཀ་ལྟ་བ་
ཁས་ལེན་དང་བྲལ་བ་ཡིན། དེའི་ངང་ལས་རྣམ་པར་རྟོག་པ་ཅི་ཤར་ཡང་། ཤར་ཙམ་ཉིད་
ནས་ཆུ་ལ་རི་མོ་བྲིས་པ་ལྟར་རང་ཡལ་རྗེས་མེད་དུ་སོང་བའི་རིག་པའི་རང་མདངས་ཟང་
ཐལ་སྒྲིབ་གཡོགས་དང་བྲལ་བ་ཉིད་མ་ཡེངས་ཙམ་དུ་སྐྱོང་བ་ལས་གཞན་པའི་བཅས་
བཅོས་སྤང་བླང་གང་ཡང་མི་བྱེད་པ་ནི་སྒོམ་པ་ཉམས་མྱོང་དང་འབྲེལ་བ་ཡིན། འགྲོ་
འཆག་ཉལ་འདུག་དང་བསྐྱེད་རིམ་བཟླས་བརྗོད་སོགས་ཆོས་སྤྱོད་རྣམ་བཅུས་མཚོན་པའི་
སྤྱོད་ལམ་ཅི་བྱེད་ཀྱང་རང་རིག་གསལ་སྟོང་བརྗོད་མེད་ཀྱི་ཉམས་དང་མ་བྲལ་བའི་ངང་
ནས་ལས་རྒྱུ་འབྲས་ཀྱི་བླང་དོང་ཚུལ་བཞིན་དུ་བྱ་བ་ནི་སྤྱོད་པ་དུས་ཚོད་དང་འབྲེལ་བ་
ཡིན། དེ་ལྟ་བུའི་ལམ་ཐབས་ཤེས་ཡ་མ་བྲལ་བ་ལ་གོམས་པས་མཐར་ཉོན་མོངས་དང་ཤེས་
བྱའི་སྒྲིབ་པ་རིམ་གྱིས་སྤངས་ཏེ་རང་དོན་ཆོས་སྐུ་མངོན་དརུ་གྱུར། གཞན་དོན་གཟུགས་སྐུ་
396ལ



སྒྲ་གཅན་འཛིན་གྱིས་ཡུམ་ལ་བསྟོད་པའི་དོན་འགྲེལ།
རྒྱུན་མི་འཆད་པ་ནི་ཐོབ་བྱའི་འབྲས་བུ་གཞན་དོན་དང་འབྲེལ་བ་ཡིན་ནོ། །
མདོར་ན་དུས་དང་རྣམ་པ་ཀུན་ཏུ་ད་ལྟའི་ཤེས་པ་སྐད་ཅིག་མ་གཉུག་མ་བསམ་
བརྗོད་དང་བྲལ་བ་འདི་གའི་རང་ནས་བསྐྱེད་རིམ་བཟླས་བརྗོད། མཆོད་སྦྱིན་ཚོགས་
གསོག་སོགས་བསོད་ནམས་ཀྱི་ཚོགས་སྤྱི་དང་། ཁྱད་པར་དུ་འཁོར་བ་ལ་ངེས་འབྱུང་།
སེམས་ཅན་ལ་སྙིང་རྗེ། བླ་མ་ལ་མོས་གུས། ནམ་འཆི་ཆ་མེད་ཀྱི་བློ་སྣ་དུང་དུང་པས་ལས་
རྒྱུ་འབྲས་ཀྱི་འདོར་ལེན་ལ་ངོས་ལྐོག་མེད་པར་བསླབ་པ་ནི་རྒྱལ་བ་སྲས་བཅས་དགྱེས་
པའི་ལམ་མ་ནོར་བ་ལགས་པས་ཐུགས་ངེས་འཚལ།
ཞེས་པའང་ས་མ་དྷི་བྷ་དྲའི་ཕྲིན་ལན་དུ་མཉྫགྷོ་ཥས་བྲིས་པའི་དགེ་བས་ཆོས་ཐམས་
ཅད་ཀྱི་གནས་ལུགས་འཁོར་འདས་དབྱེར་མེད་ཀྱི་ཡེ་ཤེས་མངོན་སུམ་དུ་རྟོགས་པའི་རྒྱུར་གྱུར་
ཅིག །སརྦ་དཱ་མངྒ་ལཾ།། །།
ལ397



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་
ངེས་དོན་སྣང་བ་ཞེས་བྱ་བ་བཞུགས་སོ། །
འཇམ་དབྱངས་མཁྱེན་བརྩེའི་དབང་པོ།
ན་མོ་པྲཛྙཱ་པཱ་ར་མི་ཏཱ་ཡ། སྣ་ཚོགས་སྤྲོས་པའི་འཆིང་བ་མ་ལུས་ཀུན། །རྣམ་ཐར་སྒོ་
གསུམ་དབྱིངས་སུ་རོ་གཅིག་པས། །བསམ་གྱིས་མི་ཁྱབ་བརྗོད་དུ་མེད་པའི་དབྱིངས། །
ཡུམ་ཆེན་ཤེས་རབ་ཕ་རོལ་ཕྱིན་ལ་འདུད། །
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་འདི་འཆད་པ་ལ་དོན་
གསུམ་སྟེ། ཀླད་དང་། གཞུང་དང་། མཇུག་གོ། །དང་པོ་ལའང་མཚན་དོན་དང་། དངོས་
དོན་ནོ། །དང་པོ་ནི། ལེགས་སྦྱར་གྱི་སྐད་དུ། བྷ་ག་ཝ་ཏི་ནི་བཅོམ་ལྡན་འདས་མ། པྲཛྙཱ་
ཤེས་རབ། པཱ་ར་ཕ་རོལ། མི་ཏ་ཕྱིན་པ། ཧྲི་ད་ལ་སྙིང་པོ་སྟེ། དེའང་བསལ་བྱའི་ཆོས་
ཐམས་ཅད་བཅོམ་པའམ། བླང་བྱའི་ཡོན་ཏན་ཐམས་ཅད་དང་ལྡན་པ། ཉན་རང་སོ་སྐྱེའི་
ས་ལས་ཡང་དག་པར་འདས་ཤིང་། དུས་གསུམ་གྱི་དེ་བཞིན་གཤེགས་པ་ཐམས་ཅད་སྐྱེད་
པའི་མ། སོ་སྐྱེའི་ཤེས་རབ་ལས་མཆོག་ཏུ་གྱུར་པའི་ཉན་རང་གི་ཤེས་རབ་སྟེ། དེ་ལས་ཀྱང་
ཕ་རོལ་ཏུ་ཕྱིན་པས་བླ་ན་མེད་པའི་ཤེས་རབ་དང་ལྡན་པ། ཧྲི་ཉ་འཕྲོག་པ་ལའོ། །ཞེས་པའི་
ལ398



ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་ངེས་དོན་སྣང་བ།
བྱིངས་དོན་ལས་སྙིང་པོ་སྟེ། དཔེར་ན་འོ་མ་ལས་མར་དཀྲོགས་པ་བཞིན་དུ། འདིར་ཡང་
འཁོར་ལོ་བར་པ་མཚན་ཉིད་མེད་པའི་སྡེ་སྣོད་ཀྱི་བརྗོད་བྱ་རྒྱུ་ཆེ་བ་ཐམས་ཅད་གཅིག་ཏུ་
བསྡུས་པའི་ཕྱིར་རོ། །
གཉིས་པ་ལའང་བསྡུས་ཏེ་བསྟན་པ་དང་། རྒྱས་པར་བཤད་པའོ། །དང་པོ་ནི། འདི་
སྐད་བདག་གིས་ཐོས་པ་དུས་གཅིག་ན། ཞེས་པ་གཅིག་པུ་ལའང་ཕུན་སུམ་ཚོགས་པ་ལྔ་ག་
སྦྱར་དུ་ཡོད་དེ། འདི་སྐད་ཅེས་པ་སྟོན་པ། བདག་གིས་ཞེས་འཁོར། ཐོས་པ་ཆོས། དུས་
གཅིག་དུས། ན་ཞེས་གནས་གཞིའི་སྒྲ་སྟེ། དེས་ན་གནས་ཕུན་སུམ་ཚོགས་པར་རིག་པར་
བྱའོ། །
གཉིས་པ་བཅོམ་ལྡན་འདས་ཞེས་པས་སྟོན་པ་ཕུན་སུམ་ཚོགས་པ་སྟེ་མཚན་དོན་
སྔར་སྨོས་པ་ལྟར་དང་། བྱ་རྒོད་ཕུང་པོའི་རི་ལ་ཞེས་པས་གནས་ཕུན་སུམ་ཚོགས་པ་སྟེ།
ཏིང་འཛིན་རྒྱལ་པོར། སངས་རྒྱས་དག་ནི་བྱེ་བ་ཕྲག་སྟོང་དང་། །དེ་བས་ལྷག་པ་གངྒཱའི་བྱེ་
མ་སྙེད། །ཀུན་ཀྱང་བྱ་རྒོད་ཕུང་པོ་འདིར་བཞུགས་ཏེ། །ཞེས་གསུངས་པའི་ཕྱིར་རོ། །དགེ་
སློང་གི་དགེ་འདུན་སོགས་ཀྱིས་འཁོར་ཕུན་སུམ་ཚོགས་པ་བསྟན་ཏེ། དེའང་ཉན་ཐོས་ཀྱི་
དགེ་འདུན་གྲངས་ཀྱིས་ཆེ་བ་ལྔ་སྟོང་དང་། ཡོན་ཏན་གྱིས་ཆེ་བ་ཟག་པ་ཟད་པ། ཉོན་
མོངས་པ་མེད་པ། དབང་དང་ལྡན་པ། སེམས་ཤིན་ཏུ་རྣམ་པར་གྲོལ་བ། ཤེས་རབ་ཤིན་ཏུ་
རྣམ་པར་གྲོལ་བ་སོགས་མདོ་གཞན་ལས་གསུངས་པ་དང་། དེ་བཞིན་དུ་བྱང་ཆུབ་སེམས་
དཔའི་དགེ་འདུན་གྲངས་ཀྱིས་ཆེ་བ་བྱེ་བ་ཁྲག་ཁྲིག །ཡོན་ཏན་གྱིས་ཆེ་བ་རིག་པ་དང་གྲོལ་
བའི་ཆོས་ལ་དབང་འབྱོར་བ་དང་། ཐབས་ཤེས་ཀྱི་དོན་ལ་མ་རྨོངས་ཤིང་ས་ཐོབ་པ་ཤ་སྟག་
གོ། །ཐབས་གཅིག་ཏུ་བཞུགས་ཏེ་ཞེས་པས་དུས་ཕུན་སུམ་ཚོགས་པ་སྟེ། དེ་ལྟ་བུའི་ངོ་
མཚར་བའི་ཆོས་ཐམས་ཅད་སྐབས་འདིར་ཡོངས་སུ་རྫོགས་པའི་ཕྱིར་རོ། །
399



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ནས་བཅོམ་ལྡན་འདས་ཟབ་མོ་སྣང་བ་ཞེས་སོགས་ཀྱིས་ཆོས་ཕུན་སུམ་ཚོགས་པ་
བསྟན་ཏེ། བརྒྱད་སྟོང་ལས། བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཟབ་སྟེ།
སུས་ཀྱང་བསྒོམ་པར་བགྱི་བ་མ་ལགས། ཞེས་སོགས་ཀྱིས་བསྟན་པ་ལྟར་ཤིན་ཏུ་རྟོགས་
པར་དཀའ་ཞིང་བསམ་གྱིས་མི་ཁྱབ་པའི་ཟབ་མོའི་དོན་མངོན་དུ་སྣང་བར་བྱེད་པའི་སྒྲ་
དོན་འབྲེལ་བའོ། །ཏིང་ངེ་འཛིན་ལ་སྙོམས་པར་ཞུགས་པ་ནི་ཟབ་མོ་སྟོང་པ་ཉིད་ཡུལ་སྣང་
གཟུགས་ཀྱི་རྣམ་པར་ཤར་བ་ཟུང་འཇུག་ཆེན་པོའི་ཏིང་ངེ་འཛིན་གྱིས་ནང་དུ་ཡང་དག་པར་
འཇོག་པའི་དུས་ཏེ་སྤྱོད་ལམ་སོགས་དུས་གསུམ་པོ་མ་འདྲེས་པའོ། །
འོ་ན་འདི་ཉིད་གང་གིས་འཆད་ཅེ་ན། ཡང་དེའི་ཚེ་ཞེས་སོགས་ཀྱིས་སྨོས་ཏེ། རང་
དོན་དུ་ཉོན་མོངས་པ་ཐམས་ཅད་སྤངོས་པས་བྱང་། གཞན་དོན་དུ་རྟོགས་པའི་ཡོན་ཏན་
ཐམས་ཅད་བརྙེས་པས་ཆུབ། དེ་གཉིས་ཀྱི་དོན་ལ་རྟག་ཏུ་མི་འདའ་བར་སེམས་དཔའ་བར་
གནས་པས་བྱང་ཆུབ་སེམས་དཔའ་དང་། འཕགས་པ་ནི་ཐེག་དམན་ཞི་བདེའི་ལམ་ལས་
རིང་དུ་འདས་པའི་ཕྱིར་དང་། སྤྱན་རས་གཟིགས་ནི་སྙིང་རྗེ་ཆེན་པོའི་སྤྱན་གྱིས་འགྲོ་བ་
ཀུན་ལ་རྟག་ཏུ་གཟིགས་པའམ། ཡེ་ཤེས་ཀྱི་སྤྱན་གྱིས་ཆོས་ཉིད་ཀྱི་བདེན་པ་ལ་རྟག་ཏུ་
གཟིགས་པ་སྟེ་སྔ་མ་ནི་ཁྱད་པར་གྱི་ཆོས་སུ་གཞག་པའོ། །དབང་ཕྱུག་ནི་སྟོང་པ་ཉིད་དང་
སྙིང་རྗེ་ཟུང་དུ་འཇུག་པའི་ཡེ་ཤེས་ལ་དབང་འབྱོར་བའི་ཕྱིར་རོ་ཤེས་རབ་ཀྱི་ཕ་རོལ་ཏུ་ཕྱིན་
བ་མོའི་སྤྱོད་པ་འདི་ལ་རྣམ་པར་ལྟ་བའི་དོན་ནི་འོག་ཏུ་འབྱུང་བ་ལྟར་རིག་པར་བྱའོ། །
འོ་ན་དེ་ཉིད་ཀྱིས་འཆད་པ་ཡིན་ན་སངས་རྒྱས་ཀྱི་གསུང་མ་ཡིན་པའི་ཕྱིར་བཀའི་
གྲངས་སུ་མི་འགྲོའམ་སྙམ་ན་མ་ཡིན་ཏེ། དེ་ནས་སངས་རྒྱས་ཀྱི་མཐུས་ཞེས་སོགས་སྨོས་
ཏེ། འདི་ལྟར་རྡོ་རྗེ་སྙིང་པོའི་སྤྱི་བོར་ཕྱག་བཞག་སྟེ་སྐུས་བྱིན་གྱིས་བརླབས་པས་མདོ་སྡེ་ས་
བཅུ་ལ་བཤད་པ་དང་། མ་སྐྱེས་དགྲའི་འགྱོད་པ་སེལ་བར་འཇམ་དཔལ་དབྱངས་ལ་
པ་ཟབ་མོ
༤400ལ



ཤེས་རིབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་ངེས་དོན་སྣང་བ།
གསུང་གིས་རྗེས་སུ་གནང་བ་བྱིན་པས་དེ་ཉིད་ཀྱི་མདོ་བྱུང་བ་ལྟར། འདིར་ཡང་ཏིང་ངེ་
འཛིན་ལ་སྙོམས་པར་ཞུགས་པའི་ཐུགས་ཀྱི་ཡེ་ཤེས་ཀྱིས་བྱིན་གྱིས་བརླབས་པས་འཆ
པའི་སྤོབས་པ་སྐྱེས་པ་སྟེ། སྡུད་པ་ལས། རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང་། །
འཆད་དང་རིག་པ་དག་དང་བདེན་པར་བརྗོད་པ་དང་། །མཆོག་འཕགས་བདེ་བར་བྱེད་
དང་དེ་ཡི་འབྲས་ཐོབ་པ། །དེ་དག་ཀུན་ཀྱང་དེ་བཞིན་གཤེགས་པའི་སྐྱེས་བུའི་མཐུ། །ཞེས་
བསྟན་པ་ལྟར་བྱིན་གྱིས་བརླབས་པའི་བཀར་ངོས་བཟུང་པའོ། །
གཉིས་པ་གཞུང་གི་དོན་ལ་བཞི། ལམ་ཟབ་མོའི་ཚུལ་དངོས་བསྟན་པ། དེ་ཐབས་
སྔགས་ཀྱིས་ཟིན་དགོས་པར་བསྟན་པ། དེ་ལྟར་བསྒོམ་པའི་ཚུལ་ལ་བསླབ་པར་བྱ་བར་
གདམས་པ། དེ་ལ་རྗེས་སུ་བསྔགས་པ་བརྗོད་པའོ། །དང་པོ་ལའང་ཞུས་པའི་ཚུལ་དང་།
དེ་བསྟན་པ། བསྔགས་པ་བརྗོད་པའོ། །དང་པོ་ནི། ཚེ་དང་ལྡན་པ་ཤཱ་རིའི་བུས་སོགས་
ནས། ཞེས་སྨྲས་པ་དང་ཞེས་པའི་བར་ཏེ་རྟོགས་པར་སླའོ། །གཉིས་པ་ནི། བྱང་ཆུབ་སེམས་
དཔའ་སོགས་ནས། མ་ཐོབ་པ་ཡང་མེད་དོ། །ཞེས་པའི་བར་ཏེ། དེའང་འདི་ལྟར་གཟུགས་
ལ་ངོ་བོ་ངོས་འཛིན་བྲལ་བས་སྟོང་པ་ཉིད་ཉམས་སུ་མྱོང་བའི་ཕྱིར་གཟུགས་སྟོང་པ།
ཉམས་མྱོང་ནི་སྟོང་པ་ཉིད་ཀྱང་གཟུགས་ཀྱི་རྣམ་པར་ཤར་བས་སྟོང་པ་ཉིད་ཀྱང་གཟུགས།
དེའི་ཕྱིར་ན་གཟུགས་ཀྱང་སྟོང་པ་ཡིན་ལ། སྟོང་པ་ཉིད་ཀྱང་གཟུགས་ལས་གཞན་མ་ཡིན་
པའི་ཕྱིར་སྣང་སྟོང་ཟུང་འཇུག་གི་ལམ་མཚན་ཉིད་བཞི་ལྡན་དུ་ཤར་བ་སྟེ། རིམ་པར་སྣང་
མེད་དང་། སྣང་བཅས་དང་། སྣང་སྟོང་གཉིས་མེད་ཀྱི་རྣལ་འབྱོར་དུ་བཞག་ལ། དེས་ན་
ཆོས་ཐམས་ཅད་ཀྱང་སྐྱེ་འགག་གནས་གསུམ་དང་བྲལ་བའི་སྨྲ་བསམ་བརྗོད་དུ་མེད་པའི་
སྟོང་པ་ཉིད་ཡུམ་ཤེར་ཕྱིན་གྱི་ངོ་བོ་ཉིད་ཡིན་མོད་ཀྱི། འོན་ཀྱང་མཚན་མ་དང་བཅས་པའི་
སྟོང་བ་ཉིད་དུ་བསྒོམས་པས། ཇི་སྐད་དུ། སྟོང་པ་ཉིད་ལ་ལྟ་ཉེས་ན། །ཤེས་རབ་ཆུང་
401



༣
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རྣམས་ཕུང་བར་འགྱུར། །ཞེས་དང་། སྡུད་པ་ལས། ཕུང་འདི་སྟོང་ཞེས་རྟོག་ནའང་བྱང་
ཆུབ་སེམས་དཔའ་དེ། །མཚན་མ་ལ་སྤྱོད་སྐྱེ་མེད་གནས་ལ་དད་མ་ཡིན། །ཅེས་སོ། །
དེས་ན་སྟོང་པ་དང་མི་སྟོང་པ་ལ་སོགས་པའི་མཚོན་དོན་གྱི་ཡུལ་ཐམས་ཅད་ལས་
འདིས་པས་མཚན་ཉིད་མེད་པ། དེ་ཉིད་རྒྱུ་དང་རྐྱེན་ལ་རག་མ་ལས་པས་མ་སྐྱེས་པ། སྐྱེ་བ་
མེད་པའི་ངོ་བོ་དེ་ལས་ཀྱང་རང་རྩལ་ཅིར་ཡང་སྣང་དུ་རུང་བས་རང་མདངས་མ་འགག་པ།
དེའི་གཤིས་ལུགས་ཇི་བཞིན་པ་ཉིད་ལ་ལམ་བདེན་གྱིས་བྲལ་བྱའི་དྲི་མ་ཐམས་ཅད་མི་
གནས་པས་དྲི་མ་མེད་པ། དྲི་མ་དེ་ཉིད་ཀྱང་ཡེ་ནས་མེད་པ་ལས་འཕྲལ་དུ་རྟོག་པས་
བསལ་དུ་མེད་པས་དྲི་མ་དང་བྲལ་བ་མེད་པ། སྟོང་པ་ཉིད་ཀྱི་གཤིས་ལུགས་དེ་ཉིད་ཡེ་
ནས་ལྷུན་གྱིས་གྲུབ་པའི་སངས་རྒྱས་ཡིན་ཕྱིར་སྤངས་རྟོགས་ཀྱི་ཡོན་ཏན་ཀྱང་རང་བྱུང་དུ་
སྣང་བས་ན་བྲི་བ་མེད་པ། དེ་ལྟར་གཟོད་ནས་གནས་པ་དེ་ལ་གློ་བུར་དུ་གསར་བསྣན་གྱི་
ཡོན་ཏན་བཞག་ཏུ་མེད་པའི་ཕྱིར་གང་བ་མེད་པ་སྟེ། དེ་དག་གི་རྒྱབ་སྐྱོར་དུ་ལུང་རིག་གི་
འཐད་པ་བསམ་གྱིས་མི་ཁྱབ་པ་ཞིག་ཡོད་མོད་ཀྱི། འདིར་ཟབ་མོའི་དོན་བློ་དམན་དག་
གིས་རྟོགས་པ་ལ་ཚིག་ཉུང་ངུས་འདོམས་པས་ཤེས་པར་སླ་བའི་ཕྱིར་སྐབས་སུ་མ་བབས་
པས་སྤྲོས་པ་བསྐྱུང་ངོ་
། །དེ་ལྟ་བས་ན་སྟོང་པ་ཉིད་གཟོད་ནས་གྲོལ་བའི་གཤིས་སུ་དབང་
ཡུལ་རྟེན་དང་བརྟེན་པའི་འབྲེལ་བ་མེད་པའི་ཚུལ་དེའང་དབང་པོ་དྲུག་རྟོག་པ་མེད་པར་
ཤར་བས་སྣང་བཅས་ཀྱི་རྣལ་འབྱོར། ཡུལ་སྣང་རང་སྣང་གི་རོལ་པར་ཤེས་པས་སྣང་མེད་
ཀྱི་རྣལ་འབྱོར། རྣམ་ཤེས་ཚོགས་དྲུག་གི་འཛིན་པ་རྩ་བ་ནས་ཆོད་པས་ཟུང་འཇུག་གི་རྣལ་
འབྱོར་ཏེ་རིག་སྟོང་ཉིད་ཀྱི་གཤིས་ལ་མེད་ཀྱང་རྩལ་སྣང་གློ་བུར་བ་ཤར་བས་སོ། །
དེ་ལྟ་བུའི་བཞུགས་ཚུལ་གྱི་ངོ་བོ་དེ་ལྷན་སྐྱེས་ཀྱི་མ་རིག་པས་བསྒྲིབས་ཤིང་། འདུ་
བྱེད་ཀྱིས་སླད་མའི་ལས་བསགས་པ་ལས་རྣམ་ཤེས་ཀྱིས་རྩལ་ཤར་ནས་སྣང་བའི་སྤུ་རིས་
402ལ



ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་ངེས་དོན་སྣང་བ།
ཕྱེས་ཏེ་མིང་དང་གཟུགས་ལ་བཟུང་། དེ་ཉིད་གང་གིས་བཟུང་ན་སྐྱེ་མཆེད་དྲུག་གིས་
བཟུང་། དེར་དབང་པོ་ཡུལ་གྱི་རྣམ་པ་དང་རེག་ཅིང་དེའི་མཐུས་ཚོར་བ་རྣམ་པ་གསུམ་
མྱངས་ཤིང་སྲེད་པ་སྐྱེས། སྲིད་པར་འཁོར་བའི་ལས་བྱས་པའི་འབྲས་བུ་ལུས་ལེན་པ་དང་།
སྐྱེ་བ་དང་རྒ་ཤི་རྣམས་བྱུང་བ་རྟེན་འབྲེལ་ལུགས་འབྱུང་སྟེ། འཁོར་བའི་རང་བཞིན་བསམ་
གྱིས་མི་ཁྱབ་པ་ཉིད་རྣམ་བྱང་འཕགས་པའི་ཡན་ལག་གིས་ལྡོག་སྟེ། དེའང་རིག་པའི་ངོ་བོ་
སྤྲོས་བྲལ་དུ་མཐོང་བས་མ་རིག་པ་ཡུལ་མེད་དུ་དག །འདུ་བྱེད་རྩ་ནས་ཞིག །རྣམ་ཤེས་
རང་སྟོང་དུ་སོང་། མིང་དང་གཟུགས་སུ་མ་བཟུང་། སྐྱེ་མཆེད་ཀྱི་སྒོ་འགེགས། ཡུལ་དབང་
ལ་མ་རེག་པ་ནས་རིམ་པར་འབྲེལ་དང་བཅས་པའི་ཕྱི་མ་རྣམས་ཀྱང་ལྡོག་སྟེ་སྟོང་པ་ཉིད་དུ་
དག་པའི་མཐུས། འཁོར་བའི་རྒྱུ་ཀུན་འབྱུང་གི་ཉོན་མོངས་དང་། དེའི་འབྲས་བུ་སྡུག་
བསྔལ་བསམ་གྱིས་མི་ཁྱབ་པ་མྱང་འདས་ཀྱི་རྒྱུད་འཐོབ་པའི་ལམ་དང་། དེའི་འབྲས་བུ་ཞི་
བའི་འགོག་པ་ཐམས་ཅད་ཀྱང་མེད་པ་སྟེ། ཇི་ལྟར་སྟོང་པའི་ཚུལ་ནི་རྣལ་འབྱོར་གསུམ་སྟེ་
སྔར་བསྟན་པ་ལྟར་རིག་པར་བྱའོ། །
དབྱིངས་གཟོད་ནས་དག་པའི་ཀློང་དུ་རིག་པའི་ཡེ་ཤེས་ཟུང་འཇུག་ཏུ་ཐིམ་པས་
མཁྱེན་པའི་ཡེ་ཤེས་རང་རྒྱུད་པ་ཤར་དུ་མེད་པའི་ཕྱིར་ཡེ་ཤེས་མེད། དེ་ལྟ་བུའི་དོན་ཟབ་མོ་
ཡོངས་གྲུབ་སྒྲོ་སྐུར་དང་བྲལ་བའི་གནས་ལུགས་སངས་རྒྱས་ཆོས་ཀྱི་སྐུ་མཐོང་བ་ལས་
གཞན་འབྲས་བུ་མཐར་ཐུག་གདོད་ཐོབ་ཏུ་མེད་པས་ཐོབ་པ་མེད། འོན་ཀྱང་གཤིས་ཆོས་
སྐུ་དེའི་སོ་སོ་ཡང་དག་པར་རིག་པའི་རང་རྩལ་སྐུ་དང་ཡེ་ཤེས་ཀྱི་སྒྱུ་འཕྲུལ་ལྷུན་གྱིས་གྲུབ་
པ་ཚང་ཞིང་སྟོན་ནུས་པའི་ཕྱིར་མ་ཐོབ་པ་ཡང་མེད་པ་སྟེ། འཕགས་པ་ཀླུ་སྒྲུབ་ཀྱིས། གང་
ཞིག་གཅིག་མིན་དུ་མ་ཡང་མིན་རང་དང་གཞན་ལ་ཕན་པ་ཕུན་ཚོགས་ཆེན་པོའི་གཞིར་
གྱུར་པ། །དངོས་མེད་ཉིད་མིན་དངོས་པོ་མ་ཡིན་ནམ་མཁའ་བཞིན་དུ་རོ་མཉམ་རྟོགས་
ལ403ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་དཀའ་བའི་རང་བཞིན་ཅན། །གོས་པ་མེད་ཅིང་རྣམ་འགྱུར་མེད་པ་ཞི་ཞིང་མི་མཉམ་
མཉམ་པ་ཁྱབ་པ་སྨྲོས་མེད་པ། །སོ་སོ་རང་གིས་རིག་བྱ་རྒྱལ་བ་རྣམས་ཀྱི་ཆོས་སྐུ་དེ་ལ་
བདག་ནི་ཕྱག་འཚལ་ལོ། །ཞེས་གསུངས་པ་བཞིན་ནོ། །
གསུམ་པ་ལའང་གཉིས། ལམ་ལ་གནས་པ་རྣམས་འདི་ལ་བརྟེན་ནས་ལམ་འགོག་
པ་ལས་ལྡོག་པ། མི་སློབ་པ་ན་བགྲོད་པ་རྣམས་ཀྱང་འདི་ལ་མ་བརྟེན་པར་མི་ཕྱིན་པའི་
ཚུལ་ལོ། དང་པོ་ནི། ཤཱ་རིའི་བུ་དེ་ལྟ་བས་ན་སོགས་ནས། མཐར་ཕྱིན་ཏེ་ཞེས་པའི་བར་ཏེ།
དེའང་དཔལ་ལྡན་ནཱ་གརྫུ་ནས་དབུ་མ་བཤེས་པའི་སྤྲིང་ཡིག་ཏུ། དྲན་པ་ཉེ་བར་མ་བཞག་
རྣམས་ཀྱིས་ནི། །ཕྱིན་ཅི་ལོག་བཞིར་ལྟ་བ་ཕུང་ཁྲོལ་བ། །ཞེས་གསུངས་པ་བཞིན་འདི་
ལྟར་དངོས་པོའི་གནས་ལུགས་ཇི་ལྟ་བ་ལས་གཞན་དུ་གྱུར་པའི་བདག་ཏུ་ལྟ་བའི་ལས་ཀྱི་
ཀུན་འབྱུང་སླར་ཡང་སྤེལ་བའི་ཕྱི་རོལ་པ་རྣམས་ཀྱིས་གཟུགས་བདག་ཡིན་པ་དང་།
བདག་གཟུགས་དང་ལྡན་པ་དང་། གཟུགས་ལ་བདག་གནས་པ་དང་། བདག་ལ་གཟུགས་
གནས་པར་འདོད་པ་བཞི་པོ་ལས་དབྱེ་བའི་འཇིག་ཚོགས་ལ་ལྟ་བའི་རི་བོ་ཉི་ཤུ་དང་། དེ་
ལས་ཀྱང་སུམ་བརྒྱ་དྲུག་ཅུ་སོགས་སུ་འདོད་པའི་ལོག་རྟོག་ཐམས་ཅད་ཀྱང་གང་གི་རྣལ་
འབྱོར་གསུམ་དང་ལྡན་པ་ཕུང་པོ་ལྔ་མྱོང་བ་མཚན་ཉིད་བཞི་ལྡན་གྱི་རིག་པས་བཅོམ་སྟེ།
དེའང་གཟུགས་བདག་མ་ཡིན་ཏེ། བདག་ཉིད་རྟག་ཀྱང་གཟུགས་མི་རྟག་པའི་ཕྱིར་དང་།
བདག་གཟུགས་མ་ཡིན་ཏེ་བདག་ཉིད་ཀྱིས་མི་འདོད་བཞིན་དུ་གཟུགས་འཇིག་པས་ན་
གཟུགས་བདག་ལ་མི་དབང་པའི་ཕྱིར་རོ། །
དེ་བཞིན་དུ་བདག་ལ་གཟུགས་ངོ་བོ་ཉིད་ཀྱིས་གནས་ཀྱང་མི་རུང་སྟེ། བདག་གི་
འདོད་པས་གཟུགས་ལ་འཇུག་ལྡོག་མི་ནུས་པའི་ཕྱིར་རོ། །བདག་ལ་གཟུགས་ངོ་བོ་ཉིད་
ཀྱིས་ཡོད་ན་བདག་མེད་བཞིན་དུ་ཡང་ཕྱི་ཡི་གཟུགས་སོགས་མཐོང་ཆོས་སུ་གནས་པའི་
ལ404



ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་ངེས་དོན་སྣང་བ།
ཕྱིར་མི་རུང་སྟེ། སྔ་མ་ལས། གཟུགས་ནི་བདག་མ་ཡིན་ཅེས་གསུངས་ཏེ་བདག །གཟུགས་
དང་མི་ལྡན་གཟུགས་ལ་བདག་གནས་མིན། །བདག་ལ་གཟུགས་མི་གནས་ཏེ་དེ་བཞིན་དུ། །
ཕུང་པོ་ལྷག་མ་བཞི་ཡང་སྟོང་རྟོགས་བགྱི། །ཞེས་གསུངས་ཤིང་། མཚན་ཉིད་ཞིབ་ཏུ་
རྟོགས་པར་འདོད་ན་དེའི་ཊཱི་ཀ་འཕགས་ཡུལ་གྱི་སློབ་དཔོན་བློ་གྲོས་ཆེན་པོས་མཛད་པ་
ལས་རྟོགས་པར་བྱའོ། །
དེས་ན་བྱང་ཆུབ་སེམས་དཔའ་རྣམས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་
དགོངས་པ་འདི་ལ་གནས་པས་སེམས་ཉིད་ཀྱི་དོན་སྒྲིབ་པ་མེད་པར་མཐོང་བའི་ཕྱིར་རོ། །
ཟབ་མོའི་དོན་ལ་སེམས་སྐྲག་པ་མེད་དེ། ཅིའི་ཕྱིར་ན་ཕྱིན་ཅི་ལོག་བཞི་དེ་ལས་རྣམ་པར་
འདས་པའི་ཕྱིར་རོ། །དེས་ན་མྱུར་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་
གོ་འཕང་དུ་སྦྱོར་བས་བདག་མེད་ཀྱི་ཡེ་ཤེས་རྟོགས་པའི་མཐུ་ཁོ་ནའོ། །
གཉིས་པ་ནི། དུས་གསུམ་དུ་བཞུགས་ཤིང་གཤེགས་དང་གཤེགས་པར་འགྱུར་བའི་
རྒྱལ་བ་ཐམས་ཅད་ཀྱིས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བརྟེན་ནས་
རྫོགས་པའི་སངས་རྒྱས་ཀྱི་གོ་འཕང་བརྙེས་པ་ཡིན་ཏེ། སྡུད་པ་ལས་ཀྱང་། གཟུགས་མེད་
ཚོར་བ་མེད་ཅིང་འདུ་ཤེས་སེམས་པ་མེད། །དེ་ལ་རྣམ་ཤེས་གནས་ནི་རྡུལ་ཙམ་ཡོད་མིན་ན།
དེ་ཆོས་ཀུན་ལ་མི་གནས་གནས་པ་མེད་པར་སྤྱོད། །ཡོངས་སུ་བཟུང་མེད་བདེ་གཤེགས་
རྣམས་ཀྱི་བྱང་ཆུབ་ཐོབ། །ཅེས་སོ། །
གཉིས་པ་ནི། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཞེས་སོགས་
ནས། བོ་དྷི་སྭཱ་ཧཱ་ཞེས་པའི་བར་ཏེ། དེའང་མནྡྷ་ཞེས་པའི་སྒྲ་ལས་དྲངས་ན་སྔགས་ཏེ། དེ་
ཉིད་ཡིད་སྐྱོབ་ལ་འཇུག་ཕྱིར་འདིར་ཡང་མཚན་མ་དང་བཅས་པའི་བདག་ཏུ་འཛིན་པའི་
ཡིད་ཀྱིས་འཁོར་བ་ལས་ལྟུང་བ་སྐྱོབ་ཅིང་བགྲོད་བྱ་ཐམས་ཅད་ཀྱི་མཐར་ཐུག་ཏུ་ཕྱིན་པར་
ལ405ལ
}



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བྱེད་པས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། ཐོག་མ་མེད་པ་ནས་འཁྲུལ་པའི་མ་
རིག་པ་སྤྲོས་བྲེལ་གྱིས་དག་པས་ན་རིག་པ་ཆེན་པོའི་སྔགས། ཟབ་མོ་སྟོང་པ་ཉིད་ཀྱི་
གནས་ལུགས་སྒྲོ་སྐུར་དང་བྲལ་བའི་ངོ་བོ་ལས་གོང་དུ་ཐོབ་བྱ་གཞན་མེད་པའི་ཕྱིར་བླ་ན་
མེད་པའི་སྔགས། མི་མཉམ་པ་དང་མཉམ་པའི་ཡོན་ཏན་ལྡན་པའི་སངས་རྒྱས་ཀྱི་གོ་འཕང་
དང་མཉམ་པར་བྱེད་པས་མི་མཉམ་པ་དང་མཉམ་པར་བྱེད་པའི་སྔགས། སྡུག་བསྔལ་གྱི་
རྩ་བ་སྲིད་པའི་རྒྱུ་འབྲས་བདག་ཏུ་ལྟ་བའི་ཚོགས་ཐམས་ཅད་འཇོམས་པར་བྱེད་པས་ན་
སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས་དེ་དག་ཀྱང་མི་བསླུ་བར་སྟོན་པའི་
ཕྱིར་མི་རྫུན་པས་ན་བདེན་པར་ཤེས་པར་བྱ་སྟེ། ཞེས་སོ། །
སྔགས་དོན་དངོས་ནི། ཏདྱ་ཐཱ་ནི་འདི་ལྟ་སྟེ། ཨོཾ་ནི་བཀྲ་ཤིས་པ་དང་དམ་བཅའ་བ་
མཆོག་སྟེར་བ་སོགས་ཀྱི་དོན་ལ་འཇུག་པར་གསུངས། ག་ཏེ་ཞེས་ལམ་ལ་མ་ཞུགས་པའི་
སོ་སྐྱེ་རྣམས་ཚོགས་ལམ་དུ་སོང་། ག་ཏེ་གཉིས་པ་ནི་ཚོགས་ལམ་ནས་སྦྱོར་ལམ་དུ་སོང་
ཞེས་པའི་དོན་དང་། པ་ར་ག་ཏེ་ནི་དེ་ནས་མཆོག་ཏུ་སོང་ཞེས་སྦྱོར་ལམ་ནས་མཐོང་ལམ་དུ་
སོང་། པཱ་ར་སཾ་ག་ཏེ་ནི་དེ་ནས་ཡང་དག་པར་སོང་ཞེས་མཚན་འཛིན་དང་བྲལ་བའི་སློབ་
པའི་ལམ་དུ་སོང་། བོ་དྷི་ཡེ་སྭཱ་ཧཱ་ནི་བྱང་ཆུབ་ཀྱི་གཞི་ཚུགས་ཞེས་པས་ལམ་བདེན་ཀྱི་སྤྲོས་
པ་ཐམས་ཅད་ལས་འདས་པའི་མི་སློབ་པའི་ལམ་དུ་རྟག་པ་རྒྱུན་གྱི་འཁོར་ལོར་གཡོ་མེད་
པར་སོང་ཞེས་པའི་དོན་དུ་སྦྱར་ཏེ་དེ་དག་གི་རྣམ་དབྱེ་རྒྱས་པ་ནི་འདིར་ཡི་གེས་འཇིགས་ལ།
ཤེས་པར་འདོད་ན་ཐེག་པ་ཆེན་པོའི་མདོ་སྡེ་རྒྱན་དང་དེའི་ཊཱི་ཀ་སོགས་ལས་རྟོགས་པར་
བྱའོ། །
གསུམ་པ་ནི། ཤཱ་རིའི་བུ་སོགས་ནས། བསླབ་པར་བྱའོ་ཞེས་པའི་བར་ཏེ། དེའང་
བྱང་ཆུབ་སེམས་དཔའ་གང་སུ་དག །བདག་ཏུ་ལྟ་བའི་རི་བོ་ཐམས་ཅད་བཅོམ་ཞེས་ཕྱིར་
~406



ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་ངེས་དོན་སྣང་བ།
མི་ལྡོག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལྟ་བུ་ལ་ཅི་ནས་ཀྱང་བསླབ་པར་
བྱའོ། །ཞེས་སོ། །དེའང་ཅིའི་ཕྱིར་ཟབ་མོ་ཞེས་བསྟན་ཅེ་ན། བརྒྱད་སྟོང་པ་ལས། ཤཱ་རིའི་
བུ་བྱང་ཆུབ་སེམས་དཔའ་སེམས་དཔའ་གོང་བྱང་ཆུབ་ཏུ་སེམས་བསྐྱེད་ནས་བསྐལ་པ་
གངྒཱའི་ཀླུང་གི་བྱེ་མ་སྙེད་དུ་སྦྱིན་པ་བྱིན། ཚུལ་ཁྲིམས་བསྲུངས། བཟོད་པ་བསྒྲུབས།
བརྩོན་འགྲུས་བརྩམས། བསམ་གཏན་ལ་མཉམ་པར་བཞག་སྟེ། དེ་རྒྱ་ཆེར་ཡང་དག་པར་
ཞུགས་པར་གྱུར་ཅིང་བླ་ན་མེད་པ་ཡང་དག་པར་མངོན་པར་རྫོགས་པར་འཚང་རྒྱ་བའི་
སེམས་ཆེར་བསྐྱེད་པར་གྱུར་ཀྱང་། གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་འདིས་ཡོངས་སུ་
མ་ཟིན་ཅིང་ཐབས་མཁས་པ་དང་བྲལ་བར་གྱུར་ན་འདི་ལྟར་ཉན་ཐོས་ཀྱི་སའམ། རང་
སངས་རྒྱས་ཀྱི་སར་ལྷུང་ངོ་། །ཞེས་སོ། །འོ་ན་ཐབས་ཀྱི་ལམ་ལྔ་པོ་དེ་དོན་མེད་དུ་འགྱུར་
རིམ་སྙམ་ན་མ་ཡིན་ཏེ། ཡན་ལག་འདི་དག་ནི་ཟབ་མོའི་དོན་འདི་ཉིད་རྟོགས་པར་བྱ་བའི་
ཆེད་དུ་སྟེ། སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་
དུ་གསུངས། །ཞེས་པས་ཀྱང་ཤེས་སོ། །
བཞི་པ་ནི། དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་སོགས་ནས། དེ་བཞིན་
གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་པའི་བར་རོ། །དེའང་འཕགས་པ་སྤྱན་རས་
གཟིགས་དང་དགྲ་བཅོམ་ཤཱ་རིའི་བུ་གཉིས་པོའི་འདྲི་བ་དང་ལན་ལྡོན་པའི་ཚུལ་གྱིས་
གསུངས་བ་དེ་ངེས་པའི་དོན་ཇི་ལྟར་ཡིན་ཞེ་ན། དེ་ནི་ཐེ་ཚོམ་མེད་པ་ཉིད་དུ་བསྟན་པའི་
ཕྱིར། དེ་བཞིན་གཤེགས་པ་ཐམས་ཅད་ཀྱིས་ཇི་སྐད་གསུངས་པ་དང་གཉིས་སུ་མེད་པ་སྟེ་
ཐམས་ཅད་ཀྱང་རྗེས་སུ་ཡི་རང་བར་མཛད་དོ་ཞེས་བསྔགས་པ་བརྗོད་པའོ། །
གསུམ་པ་མཇུག་གི་དོན་ནི། བཅོམ་ལྡན་འདས་ཀྱིས་ཞེས་པ་ནས། མངོན་པར་
བསྟོད་དོ་ཞེས་པའི་བར་ཏེ། དེའང་འཁོར་རྣམས་ཀྱི་ཐེ་ཚོམ་སེལ་ཞིང་སྤོབས་པ་བསྐྱེད་པའི་
- ..
+
ལ407ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཚིག་དེ་སྐད་ཅེས་བཀའ་སྩལ་བ་དང་། འདུས་པའི་ཚོགས་ཐ་དད་པ་ཐམས་ཅད་ཀྱང་དགའ་
ཞིང་མགུ་ནས་གུས་པས་སངས་རྒྱས་ཀྱི་ཡོན་ཏན་ལ་མངོན་པར་བསྟོད་དོ། །ཞེས་པའི་དོན་
ནོ། །དེ་དག་གི་གོང་འོག་གི་མཚམས་སྦྱོར་བའི་ཚིག་རྣམས་དང་འགྱུར་བྱང་སོགས་ནི་
རྟོགས་པར་སླ་བས་མ་སྨོས་སོ། །འདིར་ཉམས་སུ་ལེན་ཚུལ་ཅུང་ཟད་བརྗོད་ན། ཡུམ་བར་
མ་ལས། རབ་འབྱོར་འདི་ལྟར་ཆོས་ཐམས་ཅད་ནི་སྟོང་པ་ཉིད་ཀྱི་ངོ་བོ་ཉིད་དོ། ཆོས་
ཐམས་ཅད་ནི་མཚན་མ་མེད་པའི་ངོ་བོ་ཉིད་དོ། །ཆོས་ཐམས་ཅད་ནི་སྨོན་པ་མེད་པའི་ངོ་བོ་
ཉིད་དོ། །ཞེས་བསྟན་པ་ལྟར་གོང་དུ་སྨོས་པ་བཞིན་ཕུང་པོ་ལྔ་དང་དབང་ཤེས་ཀྱི་སྤྲོས་པས་
མ་གོས་པའི་ཆོས་ཉིད་བསམ་གྱིས་མི་ཁྱབ་པ་མྱོང་བ་མཚན་ཉིད་བཞི་ལྡན་གྱི་བདག་མེད་
པའི་སྟོང་པ་ཉིད་དེ་ཉིད་སྐྱེ་འགག་གནས་གསུམ་གྱི་ཐ་སྙད་དང་བྲལ་བའི་ཕྱིར་རོ། །
མཚན་མ་མེད་པ་ནི། འདི་ལྟར་གཤིས་སྤྲོས་བྲལ་གྱི་སྟེང་དུ་བློ་བྱ་བྲལ་འཇོག་པས་
འཁོར་གསུམ་གྱི་རྟོག་ཚོགས་ཐམས་ཅད་བསྒོམ་དུ་མེད་པའི་རང་མདངས་སུ་ཐིམ་ནས་
ནམ་མཁའ་ལྟ་བུའི་དགོངས་པ་མངོན་དུ་གྱུར་པ་སྟེ། བརྒྱད་སྟོང་པ་ལས། བཅོམ་ལྡན་
འདས་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ནམ་མཁའ་བསྒོམ་པ་ལགས་སོ། །
བཅོམ་ལྡན་འདས་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་ཐམས་ཅད་མི་
བསྒོམ་པ་ལགས་སོ། །ཞེས་སོགས་ཀྱིས་བསྟན་ཏོ། །དེ་ལྟར་སྟོང་ཉིད་ཟབ་མོ་དེ་ལ་གོམས་
པ་མཐར་ཕྱིན་པས་སྨྲ་བསམ་བརྗོད་མེད་ཤེས་རབ་ཀྱི་ཕ་རོལ་ཏུ་ཕྱིན་པ་དུས་གསུམ་གྱི་
རྒྱལ་བའི་ཡུམ་དུ་གྱུར་པའི་རང་ཞལ་འདུ་འབྲལ་མེད་པར་མཇལ་བས། དེ་ལས་གོང་དུ་
སངས་རྒྱས་ཀྱི་འབྲས་བུ་ཞེས་ཐོབ་ཏུ་མེད་པས་སྨོན་པ་མེད་པ་ཞེས་བྱ་སྟེ། སྡུད་པ་ལས།
གང་ལ་ཤེས་རབ་ཕ་རོལ་ཕྱིན་མཆོག་མི་དམིགས་ཤིང་། །བྱང་ཆུབ་སེམས་དཔའ་མི་
དམིགས་བྱང་ཆུབ་སེམས་མི་དམིགས། །དེ་སྐད་ཐོས་ནས་རྨོངས་པ་མེད་ཅིང་མི་སྐྲག་པ།
༤408



ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་གསལ་བྱེད་ངེས་དོན་སྣང་བ།
བྱང་ཆུབ་སེམས་དཔའ་དེ་ནི་བདེ་གཤེགས་ཤེས་རབ་སྤྱོད། །ཅེས་སོ། །དེའང་རིམ་པར་ལྟ་
སྒོམ་འབྲས་བུའི་ཆོས་སུ་བཞག་པ་སྟེ་རྣམ་པར་ཐར་པའི་སྒོ་གསུམ་དུ་བརྗོད་ལ། འདི་ལྟར་
འཁྲུལ་པའི་སྣང་བ་ཐམས་ཅད་ནི་སེམས་ཀྱིས་བྱས་ཤིང་། ངོ་བོ་མ་གྲུབ་བཞིན་དུ་བདག་ཏུ་
བཟུང་བས་འཁོར་བར་འཁྱམས་པ་སྟེ། སྤྱོད་འཇུག་ལས། ལྕགས་སྲེགས་གཞི་སུ་ཡིས་བྱས། །
མེ་ཚོགས་དེ་དག་གང་ལས་བྱུང་། །དེ་འདྲ་དེ་དག་ཐམས་ཅད་ནི། །སྡིག་སེམས་ལགས་
པར་ཐུབ་པས་གསུངས། །ཞེས་བསྟན་པའི་ཕྱིར་སྟོང་ཉིད་ཀྱི་གཤིས་ལུགས་ལ་འཁོར་
འདས་ཀྱི་འཇུག་ལྡོག་གི་ཚུལ་ལེགས་པར་ཚང་བས་དེས་ན་བསམ་གྱིས་མི་ཁྱབ་པའི་དོན་
ལ་མཉམ་པར་བཞག་ཅིང་། རྗེས་ཐོབ་ཏུ་དེ་ལྟར་མ་རྟོགས་པའི་སེམས་ཅན་རྣམས་ལ་
དམིགས་པའི་སྙིང་རྗེ་ཆེན་པོ་དང་། གཟུགས་སུ་སྣང་བ་ཐམས་ཅད་སྣང་སྟོང་དབྱེར་མེད་ཆུ་
ཟླ་ལྟ་བུ། སྒྲར་གྲགས་པ་ཐམས་ཅད་གྲགས་སྟོང་དབྱེར་མེད་བྲག་ཅ་ལྟ་བུ། ཡིད་ཀྱི་རྟོག་
ཚོགས་ཐམས་ཅད་རིག་སྟོང་དབྱེར་མེད་སྒྱུ་མ་ལྟ་བུར་ལམ་དུ་ཁྱེར་བའི་ཐབས་མཁས་ཀྱིས་
ཟིན་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས། རབ་འབྱོར་བྱང་ཆུབ་
སེམས་དཔའ་སེམས་དཔའ་ཆེན་པོ་ཆོས་གཉིས་དང་ལྡན་ན་བདུད་སྡིག་ཅན་རྣམས་སམ་
བདུད་ཀྱི་རིས་ཀྱིས་དེ་ཡི་ཚེ་ཐུབ་པར་དཀའོ། །
གཉིས་པོ་གང་ཞེ་ན། འདི་ལྟ་སྟེ། དེས་སེམས་ཅན་ཐམས་ཅད་ཡོངས་སུ་མ་བཏང་
བ་ཡིན། དེས་ཆོས་ཐམས་ཅད་སྟོང་པ་ཉིད་དུ་རྟོགས་པ་ཡིན་ནོ། །ཞེས་དང་། གཞན་
དུའང་
། སྟོང་ཉིད་སྙིང་རྗེའི་སྙིང་པོ་ཅན། །སྤྱོད་པས་བསོད་ནམས་དག་པར་འགྱུར། །ཞེས་
སོ། །དེ་ལྟར་ཉམས་སུ་ལེན་ཚུལ་དེ་བཞིན་དུ་ལྡན་པས་མདོ་བཀླགས་ལ། དེ་ཡང་སྦྱོར་བ་
སེམས་བསྐྱེད་ཀྱི་རྩིས་ཟིན་པར་བྱས་ནས། དངོས་གཞི་དབང་པོ་རབ་ཀྱིས་སྟོང་པ་ཉིད་ཇི་
ལྟ་བའི་གནས་ལུགས་བརྗོད་དུ་མེད་པའི་ཡེ་ཤེས་ཀྱི་ངང་ནས་དང་། འབྲིང་གིས་ཆོས་
ལ409ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཐམས་ཅད་སྒྱུ་མ་ལྟ་བུར་རྟོགས་པས་དང་། ཐ་མས་ཀྱང་དང་པོར་སྟོང་པ་ཉིད་ཀྱི་དོན་དྲན་
པར་བྱས་པའི་རྗེས་སྒྲ་ལ་མ་ཡེངས་པར་སེམས་གཏད་དེ་འདོན་ལ་རྗེས་ཐོབ་བསྔོ་བས་
མཚམས་སྦྱོར་བ་སྟེ་དམ་པ་གསུམ་གྱིས་ཟིན་པ་ནི་ཤིན་ཏུ་གཅེས་ཤིང་། དེའང་ཆོས་ཐམས་
ཅད་སེམས་ཀྱི་རོལ་རྩལ་དུ་རྟོགས་པས་ཕྱིའི་སྒྲོ་འདོགས་ཆོད། སེམས་ཉིད་སྐྱེ་འགག་
གནས་གསུམ་དང་བྲལ་བའི་སྟོང་པ་ཉིད་ཀྱི་ངོ་བོར་རྟོགས་པས་ནང་གི་སྒྲོ་འདོགས་ཆོད།
དེ་ཡང་བསམ་གྱིས་མི་ཁྱབ་པའི་ཡེ་ཤེས་བསྒོམ་བྱ་སྒོམ་བྱེད་ལས་འདས་པའི་རིག་སྟོང་རྗེན་
པ་ལྷག་གེར་མཐོང་བས་གསང་བའི་སྒྲོ་འདོགས་ཆོད་དེ་རེ་དོགས་སྒྲོ་སྐུར་དང་བྲལ་བའི་
དོན་ཕྱིར་མི་ལྡོག་པར་མཐོང་བ་ནི་ཉམས་ལེན་ཀུན་གྱི་སྙིང་པོའོ། །
བདག་ཏུ་ལྟ་བའི་ཞགས་པ་རིང་བཅད་ནས། །སྤྲོས་བྲལ་ཤེས་རབ་ཕ་རོལ་ཕྱིན་
རྟོགས་ཕྱིར། །ལེགས་པར་གསུངས་པའི་དོན་གྱི་དེ་ཁོ་ན། །རིང་མིན་འགྲོ་རྣམས་ཀུན་གྱིས་
མངོན་གྱུར་ཤོག །
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྣང་བའི་དོན་འགྲེལ་ཤིན་ཏུ་བསྡུས་པ་འདི་
ནི་བློ་དམན་དག་གིས་ཁ་ཏོན་དུ་བགྱིད་པ་ལའང་དོན་གྱི་ཕྱོགས་ཙམ་མཐོང་བར་གྱུར་ཀྱང་
བསོད་ནམས་ཆོས་མཆོག་ཏུ་གྱུར་པར་སེམས་ཏེ་གཞོན་ནུ་ཨ་བྷཱ་ཡས་རང་ལོ་བཅུ་བདུན་
པར་ཊཱི་ཀ་གཞན་ལ་བརྟགས་དཔྱད་མ་བྱུང་ཡང་གང་ཤར་ཡུད་ཙམ་ལ་སྦྱར་བས་སྨན་པར་
གྱུར་ཅིག །། །
སྨ410ལ



༄༅། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་
བཤད་བསྡུས་དོན་སྙིང་པོ་བཞུགས་སོ། །
མཁན་པོ་ཀརྨ་རཏྟཱ།
བཅོམ་ལྡན་འདས་མ་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །
ཤེས་བྱ་ཀུན་མཁྱེན་མཁྱེན་བརྩེའི་དབང་པོ་དང་། །ཡང་དག་ལམ་སྟོན་སྟོན་པ་སངས་
རྒྱས་ལ། །སྒོ་གསུམ་རབ་གུས་གུས་པས་ཕྱག་འཚལ་ཏེ། །ཤེར་སྙིང་བསྡུས་དོན་དོན་
འགྲེལ་ཉུང་གསལ་བྲི། །
འདི་ལ་གཉིས་མཚན་དོན་བཤད་པ་དང་། གཞུང་དངོས་བཤད་པའོ། །དང་པོ་ནི།
རྒྱ་གར་སྐད་དུ། བྷ་ག་ཝ་ཏི་པྲཛྙཱ་པཱ་ར་མི་ཏ་ཧྲི་ད་ཡ། བོད་སྐད་དུ། བཅོམ་ལྡན་འདས་མ་
ཤེས་རབ་ཀྱི་ཕ་རོལ་དུ་ཕྱིན་པའི་སྙིང་པོ་ཞེས་བྱ་སྟེ་བརྗོད་བྱ་དོན་གྱི་ཤེར་ཕྱིན་དེ་ཉིད་
བརྗོད་བྱར་བྱས་ནས་སྟོན་པའི་མདོའི་མཚན་ལ་དེ་སྐད་ཅེས་བྱ་སྟེ། དེ་ཡང་ཤེས་བྱ་ཐམས་
ཅད་ཀྱི་གནས་ལུགས་གཉིས་མེད་ཀྱི་ཡེ་ཤེས་བདེ་གཤེགས་སྙིང་པོ་དེ་ཡིན་ལ། རང་བཞིན་
སྤྲོས་བྲལ་གྱི་མཚན་ཉིད་དང་། འགྱུར་བ་མེད་པའི་མཚན་ཉིད་དང་། རྣམ་པ་ཐམས་ཅད་
པའི་མཚན་ཉིད་དེ་དོན་གྱི་ངོ་བོ་རྣམ་པ་གསུམ་སྟོན་ཞིང་། ཚིག་ཤིན་ཏུ་ཉུང་དུས་དོན་གྱི་
ལ411ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྙིང་པོ་སྟོན་པའི་ཕྱིར་སྙིང་པོ་ཞེས་བྱའོ། །
ཀུན་མཁྱེན་རོང་སྟོན་ཆེན་པོས་མ་བཀོད་ཅིང་རྒྱ་དཔེར་མེད་ནའང་། ལོ་ཙཱ་བའི་
འགྱུར་ཕྱག་གཞུང་བརྒྱ་པ་དངོས་གྲུབ་དཔལ་འབར་གྱིས་བཀོད་པ་དང་། ཕྱིས་བྱུང་གི་
མཁས་པ་རྣམས་ཀྱིས་གཞུང་བསྒྱུར་བའི་བྱ་བ་མཐར་ཕྱིན་པ་དང་དམ་པའི་སྤྱོད་པ་དང་
མཐུན་པར་སྟོན་པའི་ཕྱིར་འགྱུར་ཕྱག་མཛད་པ་ནི། བཅོམ་ལྡན་འདས་མ་ཤེས་རབ་ཀྱི་ཕ་
རོལ་དུ་ཕྱིན་པ་ལ་ཕྱག་འཚལ་ལོ། །ཞེས་བརྗོད་བྱ་དོན་གྱི་ཤེར་ཕྱིན་ལ་ཕྱག་མཛད་པའོ། །
གཉིས་པ་གཞུང་དངོས་ལ་ལྔ་སྟེ། དུས༡། སྟོན་པ༢། གནས༣། འཁོར༤། ཆོསར་ཏེ་
ཕུན་སུམ་ཚོགས་པ་ལྔའོ། དང་པོ་ནི། འདི་སྐད་བདག་གིས་ཐོས་པ་དུས་གཅིག་ན། ཞེས་
སྟོན་པ་ཉིད་ཞལ་བཞུགས་པའི་དུས་སུ་སྟོན་པ་ལས་དངོས་སུ་ཐོས་ཀྱི་གཞན་ལས་བརྒྱུད་
པ་ནི་མ་ཡིན་ནོ། །
གཉིས་པ་ནི་བཅོམ་ལྡན་འདས་ཞེས་པ་སྟེ། མདོ་ལས། འཁྲུལ་དང་བྲལ་ཞིང་ཡོན་
ཏན་དཔག་མེད་སྣོད། །ཡོན་ཏན་འདི་དག་རབ་རྒྱས་བཅོམ་ལྡན་འདས། །ཞེས་པ་ལྟར་རོ། །
གསུམ་པ་ནི་གནས་ཀྱི་བྱེ་བྲག རྒྱལ་པོའི་ཁབ་བྱ་རྒོད་ཕུང་པོའི་རི་ལ། བཞི་པ་ནི་
ཐེག་པ་ཐུན་མོང་གི་འཁོར་ཤཱ་རིའི་བུ་ལ་སོགས་པའི་དགེ་སློང་གི་དགེ་འདུན་ཆེན་པོ་དང་།
ཐེག་ཆེན་ཐུན་མོང་མ་ཡིན་པའི་འཁོར་འཕགས་པ་སྤྱན་རས་གཟིགས་དབང་ཕྱུག་ལ་
སོགས་པའི་བྱུང་ཆུབ་སེམས་དཔའི་དགེ་འདུན་གྱི་འཁོར་གྲངས་མེད་དཔག་ཏུ་མེད་པའི་
ཚོགས་ཆེན་པོ། ཐབས་ཏེ་ལྷན་ཅིག་ཏུ་བཞུགས་སོ། །
ལྔ་པ་ཆོས་ཕུན་སུམ་ཚོགས་པ་ལ་གསུམ་སྟེ། བྱིན་གྱིས་བརླབས་པ། ཞལ་ནས་
གསུང་པ། རྗེས་སུ་གནང་བའི་བཀའ་གསུམ་ཚང་བར་ཡོད་ཀྱང་བྱིན་གྱིས་བརླབས་པའི་
བཀའ་གཙོ་ཆེ་བ་གནས་སོ། །
~412



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་བསྡུས་དོན་སྙིང་པོ།
གཉིས་པ་ལ་གསུམ་སྟེ། གང་གིས་བྱིན་གྱིས་རློབ ་པར་བྱེད་པའི་ཏིང་ངེ་འཛིན།
གང་བྱིན་གྱིས་བརླབས་པར་བྱ་བའི་གང་ཟག ཚུལ་ཇི་ལྟར་བྱིན་གྱིས་བརླབས་པའོ། །དང་
པོ་ནི་དེའི་ཚེ་བཅོམ་ལྡན་འདས་ཏིང་ངེ་འཛིན་གྱི་ཁྱད་པར་ཟབ་མོ་སྣང་བ་ཞེས་བྱ་བའི་
ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ཡང་ཟབ་མོ་ནི་སྟོང་
པ་ཉིད། སྣང་བ་ནི་ཡུལ་ཅན་གྱི་ཏིང་ངེ་འཛིན་ལ་སྙོམས་པར་ཞུགས་ཞེས་པ་ནི་ཏིང་ངེ་
འཛིན་དེ་ལ་མཉམ་པར་བཞག་པའོ། །གཉིས་པ་ནི་སྤྱན་རས་གཟིགས་དང་ཤཱ་རིའི་བུའོ། །
གསུམ་པ་ལ་གཉིས། སྤྱན་རས་གཟིགས་ཀྱིས་ལན་སྟོན་པ་དང་། ཤཱ་རིའི་བུས་དྲི་བ་
བྱེད་པར་བྱིན་གྱིས་བརླབས་པའོ། །དང་པོ་ནི། ཡ ང་དེའི་ཚེ་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་
དུ་ཕྱིན་པ་ཟབ་མོའི་སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་
རང་བཞིན་གྱིས་སྟོང་པར་རྣམ་པར་བལྟ་བའོ། །
གཉིས་པ་ནི། དེ་ནས་སངས་རྒྱས་ཀྱིས་མཐུས་ཚེ་དང་ལྡན་པ་ཤཱ་རིས་བུས། བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
དི་སྐད་ཅེས་སྨྲས་སོ། །ཞེས་སངས་རྒྱས་ཀྱིས་བྱིན་གྱིས་བརླབས་པའི་མཐུ་ལ་བརྟེན་
ནས་ཤཱ་རིའི་བུས་ཐེག་ཆེན་གྱི་རིགས་ཅན་གྱི་གདུལ་བྱས་བྱང་ཆུབ་ཀྱི་མཆོག་ཏུ་སེམས་
བསྐྱེད་ནས་ལམ་དུས་སུ་རྒྱལ་སྲས་ཀྱི་སྤྱོད་པའི་སྙིང་པོ་ཤེར་ཕྱིན་གྱི་ཉམས་ལེན་ལ་སློབ་
པར་འདོད་པ་དེས་ཚུལ་ཇི་ལྟར་དུ་སློབ་ཅེས་སྤྱན་རས་གཟིགས་ལ་འདྲི་བ་ནི་གདུལ་བྱ་ཐེག་
ཆེན་གྱི་རིགས་ཅན་གྱི། རིགས་ཀྱི་བུའམ་རིགས་ཀྱི་བུ་མོ་གང་ལ་ལ། དེ་ཁོ་ན་ཉིད་
མངོན་སུམ་རྟོགས་པའི་ཤེས་རབ་དང་། དེའི་སྔོན་དུ་འགྲོ་བ་ཅན་གྱི་སྟོང་ཉིད་ལ་མི་
དམིགས་པའི་ཐོས་བསམ་སྒོམ་གསུམ་གྱི་ཤེས་རབ་ལ་སོགས་པ། ཤེས་རབ་ཀྱི་ཕ་རོལ་
ལ་ཡང་
o
，
413ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དུ་ཕྱིན་པ་ཟབ་མོ། དངོས་དང་རྗེས་མཐུན་གྱི་ཤེར་ཕྱིན་ཉམས་ལེན་གྱི་སྤྱད་པ་སྤྱོད་པར་
འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་ཏེ་དྲིས་པ་དང་། དེའི་ལན་དུ།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །
ལམ་ལྔ་ལ་རིམ་པ་ལྟར་སློབ་པ་ལས་ཐོག་མར་ཚོགས་ལམ་གྱི་སྐབས་སུ་ཤེར་ཕྱིན་
ལ་ཐོས་བསམ་གཉིས་གཙོ་བོར་བྱས་ནས་སློབ་པ་དང༌། སྦྱོར་ལམ་དུ་སྒོམ་བྱུང་གི་ཤེས་
རབ་ཀྱང་བསྐྱེད་ནས་སློབ་ཚུལ་ནི། ཤཱ་རིའི་བུ་ཞེས་བོས་ནས། རིགས་ཀྱི་བུའམ་རིགས་
ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱད་པ་སྤྱོད་པར་འདོད་པ་དེས་
འདི་ལྟར་རྣམ་པར་བལྟ་བར་བྱ་སྟེ། གཟུགས་ཚོར་བ་འདུ་ཤེས་འདུ་བྱེད་རྣམ་ཤེས་ཏེ་ཕུང་
པོ་ལྔ་རྣམས་ཡོད་པར་འཇོག་པ་དེ་རང་གི་རྒྱུ་རྐྱེན་དང་ཆ་ཤས་སོགས་ལ་བརྟེན་ནས་ཡོད་
པར་བཞག་པས་ཁོ་རང་གི་ངོས་ནས་ཡོད་ཚུལ་མེད་པས། ཕུང་པོ་ལྔ་པོ་དེ་དག་ཀྱང་རང་
གི་ངོ་བོས་གྲུབ་པའི་རང་བཞིན་གྱི་སྟོང་པར་ཡང་དག་པར་རྗེས་སུ་བལྟའོ། །དེ་དག་
གིས་མདོར་བསྡུས་ཏེ་བསྟན་པའོ། །
དེ་རྒྱས་པར་བཤད་ན་ཟབ་མོ་ཁྱད་པར་བཞི་ལྡན་དང་། ཟབ་མོ་ཁྱད་པར་བརྒྱད་
ལྡན་བཤད་པའོ། །དང་པོ་ནི་ཆུ་ཟླའི་དཔེས་ཤེས་པར་བྱ་སྟེ། དཔེར་ན་ཆུ་ནང་དུ་ཟླ་བའི་
གཟུགས་བརྙན་སྣང་བ་ན། ཟླ་བར་སྣང་བའི་དུས་ན་ཟླ་བ་ཡོད་མ་མྱོང་བ་དང་། ཟླ་བ་མེད་
བཞིན་དུ་ཟླ་བར་སྣང་བ་མ་འགག་པ་དང་། ཟླ་བར་སྣང་བ་དང་། ཟླ་བར་ཡོད་མ་མྱོང་བ་
གཉིས་ཐ་དད་མེད་པ་དང་། ཟླ་བའི་མཚན་ཉིད་ཤེས་ན་ཟླ་བ་རང་སར་གྲོལ་བའོ། །དཔེ་དེ་
བཞིན་དུ་གཟུགས་སུ་སྣང་བའི་དུས་ཉིད་ནས་གཟུགས་ཀྱི་རང་གི་ངོ་བོས་སྟོང་པ་སྟེ། འདི་
ནི་གཟུགས་སྟོང་པའོ་ཞེས་པའི་དོན་ཏེ། ཏིང་ངེ་འཛིན་རྒྱལ་པོའི་མདོ་ལས། ཇི་ལྟར་ནམ་
༤414-



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་བསྡུས་དོན་སྙིང་པོ།
མཁའ་དྭངས་པར་ཟླ་ཤར་བ། །དེ་ཡི་གཟུགས་བརྙན་དྭངས་པའི་མཚོར་སྣང་སྟེ། །ཟླ་བ་ཆུ་
ཡི་ནང་དུ་འཕོས་པ་མེད། །ཆོས་ཀུན་མཚན་ཉིད་དེ་འདྲར་ཤེས་པར་གྱིས། །ཞེས་གསུངས་
པ་ལྟར་རོ། །གནས་ཚུལ་ལ་སྟོང་པ་ཉིད་ཡིན་ཡང་ཐ་སྙད་དུ་གཟུགས་སུ་སྣང་བ་མ་
འགགས་པར་བློ་ལ་སྣང་བ་སྟེ་སྟོང་པ་ཉིད་གཟུགས་སོ་ཞེས་པའོ། གཟུགས་སུ་སྣང་བ་
ཉིད་གཟུགས་ཀྱི་རང་གི་ངོ་བོས་སྟོང་པ་ཡིན་གྱི་དེ་ལས་ལོགས་སུ་གཟུགས་ཀྱི་སྟོང་པ་ཉིད་
བཙལ་དུ་མེད་པས་ན་གཟུགས་ལས་སྟོང་པ་ཉིད་གཞན་མ་ཡིན་ནོ། །གཟུགས་རང་
བཞིན་གྱི་སྟོང་པ་ཉིད་ལས་ཀྱང་ངོ་བོ་ཐ་དད་པ་མ་ཡིན་པས་ངོ་བོ་གཞན་མ་ཡིན་ནོ། །
སྤྱིར་གཟུགས་ཡོད་ཀྱང་རང་བཞིན་གྱིས་མེད་དོ། །གཟུགས་སོགས་རང་བཞིན་གྱིས་ཡོད་ན་
རང་ངོས་ནས་ཡོད་པ་འགྱུར་ལ། རང་ངོས་ནས་ཡོད་ན་རྒྱུ་རྐྱེན་སོགས་གཞན་ལ་མ་ལྟོས་
པར་ཡོད་དགོས། དེ་ཡོད་ན་རྒྱུ་མེད་པར་འབྲས་བུ་ཡོད་པར་འགྱུར་བས་མི་སྲིད་ལ། རང་
བཞིན་གྱིས་སྟོང་པ་དང་བདེན་པར་མེད་པ་དོན་གཅིག་པ་ཉིད་དོ། །དེ་བཞིན་དུ་ཚོར་བ་
དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །ཞེས་
གཟུགས་ལ་བཤད་པ་ལྟར་འོག་མ་བཞི་ལའང་སྟོང་ཉིད་བཞི་སྦྱོར་ཚུལ་ཤེས་པར་བྱའོ། །
གཉིས་པ་མཐོང་ལམ་དུ་ཟབ་མོ་ཁྱད་པར་བརྒྱད་ལྡན་བསླབ་ཚུལ་ནི། ཤཱ་རིའི་བུ།
ཆོས་ཐམས་
ས་ཅད་རང་བཞིན་གྱིས་སྟོང་པ་ཉིད་ཡིན་ཏེ། གདོད་མ་ནས་ངོ་བོ་ཉིད་ཀྱིས་
གྲུབ་པའི་མཚན་ཉིད་མེད། དེས་ན་གདོད་མ་ནས་ངོ་བོ་ཉིད་ཀྱིས་མ་སྐྱེས་པ། མ་སྐྱེས་
པས་ན་མ་འགགས་པའོ། །ཆོས་ཐམས་ཅད་རང་བཞིན་གྱིས་སྟོང་པ་ཉིད་ཡིན་པས་ན་དོན་
དམ་པར་དྲི་མ་འཁོར་བ་ཡང་མེད་པ་ཡིན་ལ། དྲི་མ་དང་བྲལ་བར་དོན་དམ་པའི་མྱ་ངན་
ལས་འདས་པ་ཡང་མེད་པའོ། །དོན་དམ་པར་འཁོར་འདས་གཉིས་མེད་པས་ན་སྐྱོན་བྲི་བ་
མེད་པ། ཐོབ་བྱའི་ཡོན་ཏན་རྫོགས་པའམ་གང་བ་རང་བཞིན་གྱིས་མེད་པ། ཤཱ་རིའི་བུ་
415ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆོས་ཐམས་ཅད་སྟོང་པ་ཉིད་ཡིན་པ་དེ་ལྟ་བས་ན། དོན་དམ་པར་
དོན་དམ་པར་ཕུང་པོ་ལྔས་སྟོང་ངོ་ཞེས་
སྟོན་པ་ནི། སྟོང་པ་ཉིད་ལ་མཉམ་པར་བཞག་པའི་སྒོམ་ལམ་མཉམ་བཞག་གི་ཡེ་ཤེས་
དེའི་གཟིགས་ངོར། གཟུགས་མེད། ཚོར་བ་མེད། འདུ་ཤེས་མེད། འདུ་བྱེད་རྣམས་
མེད། རྣམ་པར་ཤེས་པ་མེད་ཅེས་ཕུང་པོ་ལྔ་དང་། མིག་མེད། རྣ་བ་མེད། སྣ་མེད། ལྕེ་
མེད། ལུས་མེད། ཡིད་མེད་ཅེས་དབང་པོ་དྲུག་དང་། གཟུགས་མེད། སྒྲ་མེད། དྲི་མེད།
རོ་མེད། རེག་བྱ་མེད། ཆོས་མེད་དོ། །ཞེས་དོན་དྲུག་སྟེ་དབང་དོན་གྱི་སྐྱེ་མཆེད་བཅུ་
གཉིས་དང༌། མིག་གི་ཁམས་མེད་པ་ནས་ཡིད་ཀྱི་ཁམས་མེད་ཅེས་རྟེན་དབང་པོའི་
ཁམས་དྲུག་དང་། བར་ནས་དམིགས་པ་ཡུལ་གྱི་ཁམས་དྲུག་གིས་སྟོང་པར་བསྟན་ཡིད་ཀྱི་
རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ་ཞེས་བརྟེན་པ་རྣམ་པར་ཤེས་པའི་
ཁམས་དྲུག་གིས་སྟོང་པར་བསྟན་ཏོ། །གྲོལ་ཚུལ་ནི། དབང་པོ་དྲུག་རྟོག་མེད་དུ་ཤར། ཡུལ་
དྲུག་རང་སྣང་དུ་ཤེས། རྣམ་ཤེས་ཚོགས་དྲུག་གི་འཛིན་པ་ཆོད་པའོ། །ཀུན་ནས་ཉོན་མོངས་
པའི་རྟེན་འབྲེལ་གྱིས་སྟོང་པར་བསྟན་པ་ནི། མ་རིག་པ་མེད་པ་ནས་རྒ་ཤི་མེད་ཅེས་པས་
བསྟན་ཏོ། །
རྣམ་བྱང་རྟེན་འབྲེལ་གྱིས་སྟོང་པར་བསྟན་པ་ནི། མ་རིག་པ་ཟད་པ་མེད་པ་ནས་
རྒ་ཤི་ཟད་པའི་བར་དུ་ཡང་མེད་དོ་ཞེས་པས་བསྟན་ཏོ། །
འདིའི་དོན་མདོར་བསྡུས་ན། དངོས་བསྟན་སྟོང་ཉིད་ཟབ་མོའི་གཤིས་ལ། ཀུན་བྱང་
གི་རྟེན་འབྲེལ་ཡན་ལག་བཅུ་གཉིས་གྲུབ་པ་མེད་ཀྱང༌། སྦས་དོན་སྟོང་ཉིད་ཀྱི་འཆར་སྒོ་ལ།
ཀུན་ནས་ཉོན་མོངས་ཀྱི་རྟེན་འབྲེལ་ཡན་ལག་བཅུ་གཉིས། ལུགས་འབྱུང་དུ་ཤར་བ་ལས་
འཁོར་བར་འཁྱམས་ཚུལ་དང་། རྣམ་བྱང་གི་རྟེན་འབྲེལ་ཡན་ལག་བཅུ་གཉིས་ལུགས་
ལྡོག་ཏུ་ཤར་བ་ལ། གྲོལ་བ་མྱ་ངན་ལས་འདས་པ་ཐོབ་ཚུལ་རྣམ་པ་གཉིས་སོ། །
416ལ



འཕགས་པཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་བསྡུས་དོན་སྙིང་པོ།
དོན་དམ་པར་ལམ་གྱི་དམིགས་པ་བདེན་པ་བཞིས་སྟོང་ངོ་ཞེས་སྟོན་པ་ནི། དེ་ཡང་
ཟབ་མོ་སྟོང་ཉིད་ཀྱི་གཤིས་ལ། དེ་བཞིན་དུ། སྡུག་བསྔལ་གསུམ་ཅི་རིགས་པས་བསྡུས་
པའི་སྡུག་བསྔལ་བ་དང་། ཟག་བཅས་ཀྱི་ལས་ཉོན་གང་རུང་གིས་བསྡུས་པའི་ཀུན་འབྱུང་
བ་དང་། སྡུག་བསྔལ་ཀུན་འབྱུང་འགག་པས་འགོག་པ་དང་། འགོག་པ་ཐོབ་ཕྱིར་དུ་
བརྩོན་པའི་ལམ་མེད་ཀྱང་། སྟོང་པ་ཉིད་ཀྱི་འཆར་སྒོ་ལ། སྡུག་ཀུན་རྒྱུ་འབྲས་ཀྱིས་བསྡུས་
པའི་འཁོར་བ་དང་། འགོག་ལམ་རྒྱུ་འབྲས་ཀྱིས་བསྡུས་པའི་མྱང་འདས་འཆར་ཞེས་པའོ། །
ཡུལ་ཅན་གྱི་ཤེས་པས་སྟོང་ངོ་ཞེས་པ་ནི་དམིགས་བྱེད་ལམ་ཉིད་ཀྱང་གཟིགས་ངོ་དེར་མེད་
པས་ན་ཡེ་ཤེས་མེད་ཅེས་སོ། །རོང་སྟོན་ཆེན་པོས། འདིའི་རྒྱ་དཔེར་ན་པྲཛྙཱ་ཅེས་ཡོད་པས་
ཤེས་རབ་མེད་ཅེས་པར་བསྒྱུར་རོ། །གཞུང་བརྒྱ་པས་དབྱིངས་རང་བཞིན་གྱིས་རྣམ་པར་
དག་པའི་ངང་དུ་རིག་པ་ཡེ་ཤེས་ཐིམ་ནས་ཤེས་བྱ་ཤེས་བྱེད་ཀྱི་རྟོག་པ་ལས་འདས་ཏེ།
མཁྱེན་པའི་ཡེ་ཤེས་རང་རྒྱུད་པ་མེད་ཅེས་འགྲེལ་ལོ། །དོན་དམ་པར་ཐོབ་བྱའི་འབྲས་བུས་
སྟོང་པར་བསྟན་པ་ནི། དེ་ལྟར་རང་སྣང་འཁྲུལ་པ་གྲོལ་ཙམ་ལས་ལོགས་སུ་སངས་རྒྱས་
ཐོབ་པ་མེད་ཅེས་པའམ་ཡང་ན་དེ་དག་གི་འབྲས་བུ་སྟོབས་དང་མི་འཇིགས་པ་སོགས་
སངས་རྒྱས་ཀྱི་སའི་ཆོས་རྣམས་ཐོབ་པ་སྒོམ་ལམ་གྱི་མཉམ་བཞག་ཡེ་ཤེས་དེའི་གཟིགས་
ངོར་མེད་པར་སྟོན་པའོ། །དེར་མ་ཟད་འབྲས་བུ་དེ་དག་མ་ཐོབ་པ་ཡང་
ཐོབ་པ་ཡང་གཟིགས་ངོ་དེར་
མེད་དོ་ཅེས་སོ། །ཞེས་སྒོམ་ལམ་སྤྱི་ལ་སློབ་ཚུལ་ལོ། །
ཁྱད་པར་རྡོ་རྗེ་ལྟ་བུའི་ཏིང་ངེ་འཛིན་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་ས་
བཅུའི་རྒྱུན་མཐའི་བྱུང་ཆུབ་སེམས་དཔའ་རྣམས་གོང་དུ་བསྟན་པ་ལྟར་ཐོབ་པ་སོགས་
མེད་པའི་ཕྱིར། སྤྲོས་པ་ཐམས་ཅད་ཉེ་བར་ཞི་བའི་དེ་བཞིན་ཉིད་ལ་སླར་མི་ལྡང་བའི་ཚུལ་
གྱིས་སྙོམས་པར་ཞུགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ཅིང་
སྨ417



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གནས་ཏེ། ཞེས་ཤེས་སྒྲིབ་ཕྲ་མོའི་དངོས་གཉེན་རྒྱུན་མཐའི་བར་ཆད་མེད་ལམ་ལ་སློབས་
ཤིག་གོ། །
དེ་ལྟར་ཚོགས་ལམ་ནས་སྒོམ་ལམ་རྒྱུན་མཐའི་བར་དུ་བསླབས་ཏེ་ས་བཅུའི་ངོ་སྐལ་
གྱི་སྤང་བྱ་སྒྲིབ་པ་རྣམས་རིམ་གྱིས་སྤངས་པའི་ཕྱིར་ཏེ། སེམས་ལ་བདེན་འཛིན་གྱི་སྒྲིབ་
པ་མེད་པས་སྟོང་ཉིད་ཀྱི་དོན་ལ་སྐྲག་པ་མེད་དོ། །ཕྱིན་ཅི་ལོག་བདེན་འཛིན་ལས་ཤིན་
ཏུ་འདས་ནས། སྲིད་ཞིའི་མཐའ་
རི་མཐའ་ལ་མི་གནས་པའི་མྱ་ངན་ལས་འདས་པའི་མ མཐར་ཕྱིན་
པ་སྟེ་མངོན་པར་རྫོགས་པར་འཚང་རྒྱ་བར་གྱུར་ཏོ། །ཆོས་ཐམས་ཅད་སྟོང་པ་ཉིད་དུ་
རྟོགས་པའི་ཤེས་རབ་ཀྱི་ཕ་རོལ་དུ་ཕྱིན་པ་འདི། དུས་གསུམ་གྱི་སངས་རྒྱས་ཐམས་ཅད་ཀྱི་
བགྲོད་པ་གཅིག་པའི་ལམ་དུ་བསྟན་པ་ནི། དུས་གསུམ་དུ་རྣམ་པར་བཞུགས་པའི་
སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས་བླ་ན་
མེད་པ་ཡང་དག་པ་རྫོགས་པའི་བྱུང་ཆུབ་ཏུ་མངོན་པར་རྫོགས་པར་སངས་རྒྱས་སོ། །
མདོ་སྡུད་པ་ལས། རྒྱལ་བ་འདས་དང་མ་བྱོན་ད་ལྟར་གང་བཞུགས་པ། །ཀུན་ལམ་ཕ་རོལ་
ཕྱིན་པ་འདི་ཡིན་གཞན་མ་ཡིན། །ཞེས་གསུངས་པ་ལྟར་རོ། །
དེ་ལྟར་གདུལ་བྱ་དབང་ཚུལ་ལ་སོ་སོར་ཕྱེ་སྟེ་བསྟན་ནས་ད་ནི་དབང་རྣོན་ལ་སྔགས་
ཚིག་ཉུང་ངུའི་སྒོ་ནས་ལམ་ལྔ་ལ་སློབ་ཚུལ་སྟོན་པ་ནི། དེ་ལྟ་བས་ན། སྔགས་ཀྱི་སྐད་དོད་
མནྡྲ་ཞེས་པ་ཡིད་སྐྱོབས་པ་ལ་འཇུག་ཅིང་ཤེར་ཕྱིན་འདིས་ཀྱང་གདུལ་བྱའི་ཡིད་འཇིགས་
པ་ཐམས་ཅད་ལས་སྐྱོབས་པར་བྱེད་པས་ན། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས།
མ་རིག་བག་ཆགས་དང་བཅས་པའི་ནད་ཐམས་ཅད་འཇོམས་པར་བྱེད་པས་ན་རིག་པ་
ཆེན་པོའི་སྔགས། སྡུག་བསྔལ་རྒྱུ་དང་བཅས་པ་སེལ་བར་བྱེད་པ་ལ་འདི་དང་མཚུངས་པ་
གཞན་མེད་པས་ན་བླ་ན་མེད་པའི་སྔགས་སམ། ཡང་ན་ཤེར་ཕྱིན་ལས་མཆོག་ཏུ་གྱུར་
~418ལ



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་བསྡུས་དོན་སྙིང་པོ།
པའི་ལམ་གཞན་མེད་པས་ན་བླ་ན་མེད་པའོ། །ཡུམ་དོན་རྟོགས་ན། སྔར་མི་མཉམ་པ་
སྤངས་རྟོགས་མཐར་ཐུག་གི་སངས་རྒྱས་དང་མཉམ་པར་བྱེད་པས་ན། མི་མཉམ་པ་དང་
མཉམ་པའི་སྔགས། རྒྱུ་ལས་དང་འབྲས་བུ་སྡུག་བསྔལ་ཐམས་ཅད་ཉེ་བར་ཞི་བར་བྱེད་
པས་ན་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། ཡུམ་དོན་རྟོགས་ན་
ཡོན་ཏན་དེ་ལྟ་བུ་འབྱུང་བ་མི་བསླུ་བར་ངེས་པས། མི་རྫུན་པས་ན་བདེན་པར་ཤེས་པར་
བྱ་སྟེ། ཞེས་སོ། །ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ།
ཏདྱ་ཐཱ་ནི། འདི་ལྟ་སྟེ། ཨོ་དོན་བརྒྱད་ལ་འཇུག་ཀྱང་འདིར་བཀྲ་ཤིས་པའི་དོན་ཏེ།
ག་ཏེ་ག་ཏེ་ནི་སོང་སོང་ཞེས་པ་སྟེ་དོན་ནི་ཤེར་ཕྱིན་འདི་ལ་བརྟེན་ནས་ཚོགས་ལམ་དུ་སོང་།
ཚོགས་ལམ་ནས་སྦྱོར་ལམ་དུ་སོང་ཞེས་པའོ། །པཱ་ར་ག་ཏེ་ནི། མཆོག་ཏུ་སོང་ཞེས་པ་སྟེ།
སྦྱོར་ལམ་ལས་མཆོག་ཏུ་གྱུར་པ་མཐོང་ལམ་སྟེ་འཕགས་ལམ་དུ་སོང་ཞེས་པའོ། །པ་ར་སཾ་
ག་ཏེ་ནི། མཆོག་ཏུ་ཡང་དག་པར་སོང་ཞེས་པ་མཐོང་ལམ་ནས་སྒོམ་ལམ་དུ་སོང་ཞེས་སོ། །
བོ་དྷི་སྭཱ་ཧཱ་ནི་བྱང་ཆུབ་ཀྱི་གཞི་ཚུགས་ཞེས་པ། སྒོམ་ལམ་ནས་བྱང་ཆུབ་ཆེན་པོའི་གཞི་
ཚུགས་པ་མི་སློབ་ལམ་དུ་སོང་ཞེས་པའོ། །སྔགས་དོན་ཡང་ན། ག་ཏེ་ནི་གཤེགས་ཤིང་
རྟོགས་པ། ལན་གཉིས་འབྱུང་བ་ནི་ཀུན་རྫོབ་རྟོགས་པ་དང་། དོན་དམ་རྟོགས་པའོ། །པ་ར་
ནི་མཆོག་སྟེ་གནས་ལུགས། ག་ཏེ་རྟོགས་པ། ཡང་པ་ར་མཆོག་སམ་ནི་ཡང་དག་པ། ག་ཏེ་
རྟོགས་པ། བོ་དྷི་ནི་བྱང་ཆུབ་སྟེ་བདེན་པ་གཉིས་ཀྱི་གནས་ལུགས་ཕྱིན་ཅི་མ་ལོག་པའི་ཡེ་
ཤེས། བྱང་ཆུབ་སྟེ་ཆོས་ཀྱི་དབྱིངས་དང་རོ་གཅིག་པར་གྱུར་པ་ཞེས་སོ། །སྭཱ་ཧཱ་ནི་གཞི་
ཚུགས་ཤིག་པ་སྟེ་སྔགས་ཀྱི་མཐའ་འགྲུབ་པར་བྱེད་པའོ། །
སློབ་པའི་ཚུལ་ཇི་སྐད་བསྟན་པ་ལ་བསླབ་པར་བྱའོ། །ཞེས་གདམས་པ་ནི། ཤཱ་རིའི་
བུ་བྱང་ཆུབ་སེམས་དཔའ་སེམས་དཔའ་ཆེན་པོས། དེ་ལྟར་ཤེས་རབ་ཀྱི་ཕ་རོལ་ཏུ་
419ལ



བྲབ་
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཕྱིན་པ་ཤིན་ཏུ་རྟོགས་དཀའ་བའི་གནས་མཐར་ཐུག་པ་དེ་ཁོ་ན་ཉིད་ལ་ཞུགས་པའི་ཟང
མོ་ལ་བསླབ་པར་བྱའོ། །འདི་ཡན་གྱིས་བྱིན་གྱིས་རླབས་པའི་བཀའ་བསྟན་ཏོ། །
ཞལ་ནས་གསུངས་པའི་བཀའ་ནི། དེ་ནས་བཅོམ་ལྡན་འདས་སྔར་ཟབ་མོ་སྣང་བ་
ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་པ་དེ་ལས་བཞེངས་པའི་ཚུལ་བསྟན་ཏེ།
བྱང་ཆུབ་ སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ་ལེགས་སོ་ཞེས་བྱ་བ་བྱིན་ཏེ། ཞེས་མདོར་བསྟན་ལ། ཇི་སྐད་དུ་ཡང་། ངོ་མཚར་
བ་དང་རྩོད་པ་དང་། །ཁྲོ་དང་ཞུམ་དང་ངེས་བཟུང་དང་
། །དགའ་དང་དད་པ་དག་ལས་ནི། །
ཚིག་གཅིག་ལན་གཉིས་འབྱུང་བ་ཡིན། །ཞེས་གསུངས་པ་ལྟར། རབ་ཏུ་དགྱེས་པས།
ལེགས་སོ་ལེགས་སོ་རིགས་ཀྱི་བུ་ཞེས་སྤྱན་རས་གཟིགས་ལ་བོས་ནས། ཁྱོད་ཀྱིས་
བཤད་པ་དེ་ནི་མ་ནོར་བ་དེ་དེ་བཞིན་ནོ། དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་
བཞིན་དུ་ཤེས་རབ་ཀྱི་ཕ་རོལ་དུ་ཕྱིན་པ་ཟབ་མོ་ལ་སྤྱད་པར་བྱ་སྟེ་དེ་བཞིན་གཤེགས་
པ་རྣམས་ཀྱང་རྗེས་སུ་ཡི་རང་ངོ༌། །
རྗེས་སུ་གནང་བའི་བཀའ་ནི། བཅོམ་ལྡན་འདས་ཀྱི་དེ་སྐད་ཅེས་བཀའ་བསྩལ་
ནས་འཁོར་རྣམས་རྗེས་སུ་ཡི་རང་པ་སྟེ་དགའ་བར་གྱུར་ནས་ཤེར་ཕྱིན་གྱི་མདོའི་ཚིག་དོན་
རྣམས་འཛིན་པ་དམ་བཅས་པ་ནི། ཚེ་དང་ལྡན་པ་ཤཱ་རིའི་བུ་དང་། བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང་། དེ་གཉིས་
ལས་གཞན་པའི་དགེ་སློང་དང་། བྱང་ཆུབ་སེམས་དཔའི་དགེ་འདུན་ཐམས་ཅད་དང་ལྡན་
པའི་འཁོར་དེ་དག་དང་། ལྷ་དང་། མི་དང༌། ལྷ་མ་ཡིན་དང༌། དྲི་ཟར་བཅས་པའི་
འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
ཞེས་སོ། །
བྱ
མ420



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་བསྡུས་དོན་སྙིང་པོ།
གཞུང་བརྒྱ་པ་དངོས་གྲུབ་པས། སྤྱིར་དངོས་བསྟན་སྟོང་ཉིད་ཀྱི་ལྡོག་པ་ནས་བཤད་
ཚུལ་དང་། སྦས་དོན་གསལ་རིག་སེམས་ཀྱི་ལྡོག་པ་ནས་བཤད་ཚུལ་གཉིས་དང་། སྣང་
བཅས། སྣང་མེད། ཟུང་འཇུག་གསུམ་གྱི་སྒོ་ནས་འཆད་པར་མཛད་དོ། །
ཞར་བྱུང་ཤེར་ཕྱིན་སྒོམ་ཚུལ་ནི། མངའ་བདག་མེ་ཏྲི་པའི་དེ་ཁོ་ན་ཉིད་བཅུ་པ་ལས།
དེ་བཞིན་ཉིད་ནི་ཤེས་འདོད་པས། །རྣམ་བཅས་མ་ཡིན་རྣམ་མེད་མིན། །ཞེས་གསུངས་པ་
ལྟར་དང་། ཆོས་རྗེ་རང་བྱུང་པས། ཡོད་པ་མ་ཡིན་རྒྱལ་བས་ཀྱང་མ་གཟིགས། །མེད་པ་མ་
ཡིན་འཁོར་འདས་ཀུན་གྱི་གཞི། །འགལ་འདུ་མ་ཡིན་ཟུང་འཇུག་དབུ་མའི་ལམ། །མཐའ་
བྲལ་སེམས་ཀྱི་ཆོས་ཉིད་རྟོགས་པར་ཤོག །ཅེས་གསུངས་པ་ལྟར།
ཡོད་མེད་ཡིན་མིན་སྣང་སྟོང་སྤྲོས་པའི་མཐའ་དང་བྲལ་བ་མ་བཅོས་རྣལ་མའི་ངང་
དུ་མཉམ་པར་བཞག་པའི་ཚུལ་ནི། འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་
ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །ཞེས་དང་།
ཡུམ་རྒྱས་པ་ལས། གང་དྲན་པ་མེད་ཅིང་ཡིད་ལ་བྱར་མེད་པ་ནི་ཤེས་རབ་ཀྱི་ཕ་རོལ་དུ་
ཕྱིན་པའོ། །ཞེས་དང་། ཡིད་བྱེད་བྲལ་བ་འདི་ནི་ཕྱག་རྒྱ་ཆེ། །ཞེས་གསུངས་པ་ལྟར། སོ་མ་
ངང་བཞག །རང་མདངས་མ་བཅོས། མ་བསླད་པ་ལ་ཐ་མལ་གྱི་ཤེས་པ་ཟེར་ཏེ། ཐ་མལ་
ཤེས་པ་སྤང་བླངས་བྲལ་ཐབ་མེད། །ཅེས་པ་དེ་ཁོ་ན་ལས་གཞན་མེད་དེ། རྗེ་མར་པ་ལོ་
ཙཱས་ཀྱང་། ཤར་ཆུ་བོ་གང་གའི་འགྲམ་དུ་ཕྱིན། །རྗེ་མི་ཏྲི་ཆེན་པོ་བཀའ་དྲིན་གྱིས། །གཞི་
ཆོས་ཉིད་སྐྱེ་བ་མེད་པར་རྟོགས། །སེམས་སྟོང་པ་ཉིད་ལ་སྦར་ཟིན་བྱས། །དོན་སྤྲོས་བྲལ་
གཉུག་མའི་ངོ་བོ་མཐོང་། །སྐུ་གསུམ་མ་དང་མངོན་དུ་མཇལ། །མི་ཁོ་བོས་སྤྲོས་པ་དེ་ནས་
ཆོད། །ཅེས་གསུངས་པ་ལྟར་རོ། །
དེ་ཡང་སྟོང་པ་ཉིད་ཅི་མེད་ཅང་མེད་མར་མེ་ཤི་བ་ལྟ་བུ་ཡང་མ་ཡིན་ཏེ། སོ་སོ་རང་
ཀ421ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རིག་པའི་ཡེ་ཤེས་ཀྱི་སྤྱོད་ཡུལ་འོད་གསལ་བ་ཉིད་དོ། །རྡོ་རྗེ་གུར་ལས། བདག་ཏུ་འཛིན་པ་
ཟློག་པའི་ཕྱིར། །སྟོང་པ་རྒྱལ་བ་རྣམས་ཀྱིས་གསུངས། །ཞེས་པ་གང་ཟག་གི་བདག་དང་
ཆོས་ཀྱི་བདག་ཏུ་འཛིན་པ་ཟློག་པའི་ཕྱིར་དུ་རྒྱལ་བས་གཏན་ལ་ཕབ་པའོ། །སློབ་དཔོན་ཀཱ་
མ་ལ་ཤཱི་ལའི་སྒོམ་རིམ་བར་པ་ལས་ཀྱང་། དོན་དམ་བྱང་ཆུབ་ཀྱི་སེམས་ནི་འཇིག་རྟེན་
ལས་འདས་པ་སྤྲོས་པའི་མཐའ་དང་བྲལ་བ་ཤིན་ཏུ་གསལ་བ་དོན་དམ་པའི་སྤྱོད་ཡུལ་དྲི་མ་
མེད་པ་མི་གཡོ་བ་རླུང་མེད་པའི་མར་མེའི་རྒྱུན་བཞིན་དུ་མི་གཡོ་བའོ། །སྣང་ལ་ངོས་བཟུང་
མེད་པའི་ངང་དུ་མཉམ་པར་བཞག་ཚུལ་དམ་པ་གོང་མ་རྣམས་ཀྱི་རྣམ་ཐར་ལས་འབྱུང་བ་
བཞིན་ནོ།
ཁས་ལེན་ཚུལ་ཀྱང་། དབུ་མ་གཞན་སྟོང་པས། ཡོངས་གྲུབ་བདེ་གཤེགས་སྙིང་པོ་
ནི་ནམ་ཡང་མི་སྟོང་ལ། གཞན་ཀུན་རྫོབ་འཁྲུལ་པའི་སྣང་བ་ནི་མཁྲིས་ནད་ཅན་གྱི་དུང་གི་
སེར་སྣང་དང་ཐག་ཁྲའི་སྦྲུལ་ལྟར་འདོད་པ་སྟེ་ཡེ་ནས་མ་གྲུབ་པའོ། །ཡོངས་གྲུབ་དེ་བཞིན་
ཉིད་ཀྱི་དབྱིངས་དེ་མ་རྟོགས་པས་འཁྲུལ་ཏེ། ལོག་རྟོག་འཁྲུལ་སྣང་འཆར་བའི་གནས་དེ་
ཉིད་ཆོས་དབྱིངས་ཡིན་པའི་ཕྱིར་ཞེས་དང་། དཔེར་ན་མཁྲིས་ནད་ཅན་གྱི་དུང་ལ་བལྟས་ན།
གོང་བུ་དཀར་པོ་འཁྱིལ་པ་ཅན་དུ་མི་མཐོང་གི་སེར་པོ་འཁྱིལ་པ་ཅན་དུ་མཐོང་བར་འགྱུར་
རོ། །མཐོང་ཡང་སེར་པོ་འཁྱིལ་པ་དེ་འཁྲུལ་སྣང་ཙམ་མ་གཏོགས་གདོད་ནས་མེད་ལ།
དཀར་པོ་ནི་ཡོད་པས་ན་གང་ལ་སེར་པོར་སྣང་བ་འཆར་བ་དང་དཀར་པོ་གཉིས། གཞི་ཐ་
དད་མེད་པའི་ཚུལ་གྱི་གཅིག་པ་ལ་བསམས་ནས། སེར་པོར་མཐོང་བ་དེ་ནི་གཞན་མ་ཡིན་
གྱི་དུང་ངོ༌། །དུང་ནི་ཁྱོད་ཀྱིས་མཐོང་བའི་སེར་པོ་དེའོ། །ཁྱོད་ཀྱིས་མཐོང་བའི་སེར་པོ་དེ་
ལས་གཞན་ན་དུང་མེད་དོ། །དུང་ལས་གཞན་དུ་ཁྱོད་ཀྱི་མཐོང་བའི་སེར་པོ་དེ་གྲུབ་པ་མ་
ཡིན་ནོ། །ཞེས་པ་ལྟ་བུའོ། །ཆོས་ཉིད་དོན་དམ་པའི་གཟུགས་གང་ཡིན་པ་དེ་ནི་སྟོང་པ་ཉིད་
༤422



འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་རྣམ་བཤད་བསྡུས་དོན་སྙིང་པོ།
ཀྱི་ཡེ་ཤེས་སོ། །སྟོང་པ་ཉིད་ཀྱི་ཡེ་ཤེས་གང་ཡིན་པ་དེ་ཆོས་ཉིད་ཀྱི་གཟུགས་སུ་སྣང་ངོ་། །
ཞེས་དང་། སྟོང་པ་ཞེས་པ་སྟོང་རྐྱང་མ་ཡིན་ཏེ་གཉིས་སྟོང་གི་ཡེ་ཤེས་སོ། །ཆོས་དབྱིངས་
དོན་དམ་པ་དེ་ནི་ཆོས་ཉིད་ཀྱི་གཟུགས་ཕུང་ངམ་དོན་དམ་གྱི་གཟུགས་ཕུང་ཞེས་བྱའོ། །
ཞེས་དང་།
མཚན་ཉིད་མེད་པ་ཞེས་པ་ནི། ཀུན་རྫོབ་ནི་རང་གི་ངོ་བོས་སྟོང་པའི་ཕྱིར། དེ་དང་
དེའི་མཚན་ཉིད་མེད་དོ། །བུམ་པ་བདེན་པར་མེད་པས་བུམ་པའི་མཚན་ཉིད་ཀྱང་བདེན་
པར་མེད་པ་བཞིན་ནོ། །དོན་དམ་ནི་རང་གི་ངོ་བོས་ཡོད་ཀྱང་། དོན་དམ་གྱི་མཚན་ཉིད་
རང་བཞིན་གྱིས་མ་གྲུབ་སྟེ། མཚན་མཚོན་གཞི་གསུམ་ནི་བློས་བཞག་པ་ཙམ་ཡིན་གྱི་
གནས་ལུགས་ལ་མེད་པས་སོ། །ཞེས་གསུངས་སོ། །ཞིབ་པར་གཞན་སྟོང་དབུ་མ་ཆེན་པོ་
ལྟར་འགྲེལ་བ་དང་། མངོན་རྟོགས་རྒྱན་དང་སྦྱར་བ་ཀུན་མཁྱེན་ཏཱ་ར་ནཱ་ཐའི་གསུང་རབ་
ལས་ཤེས་པར་བྱའོ། །
སྨྲས་པ། ཤེས་རབ་ཕ་རོལ་ཕྱིན་གཞུང་རྒྱ་མཚོའི་ཀློང་། །ཤེས་དམན་བདག་འདྲས་
བརྒལ་བར་མི་ནུས་ཀྱང་། །ཤེས་བྱ་ཀུན་གཟིགས་རོང་སྟོན་ལ་སོགས་ཀྱི། །ཤེས་རབ་
སྙིང་པོའི་གཞུང་འགྲེལ་ཀུན་ལས་བཏུས། །མ་རྟོགས་འཁྲུལ་བློས་ནོངས་ཀུན་བཟོད་པར་
གསོལ། །རང་འདྲའི་བློ་དམན་འགའ་ལ་ཕན་བློས་བྲིས། །འདིར་འབད་རྣམ་དཀར་ས་བོན་
དལ་འགྲོའི་རྡུལ། །ངེས་དོན་ཡུམ་གྱི་རྒྱ་མཚོར་འཇུག་གྱུར་ཅིག །
ཅེས་པ་འདི་ནི་ཀུན་མཁྱེན་རོང་སྟོན་ཆེན་པོ་དང་གཞུང་བརྒྱ་པ་དངོས་གྲུབ་དཔལ་
འབར། བཀའ་གདམས་གསར་མ་ས་མ་ཏི་ས་མུ་དྲ་རྣམས་ཀྱི་གསུང་རབ་ལས་བསྡུས་ཤིང་།
ཀུན་མཁྱེན་ཏཱ་ར་ནཱ་ཐའི་བཞེད་པ་ས་བཅད་མདོར་བསྡུས་ཕྱོགས་ཙམ་བཀོད་པ་ཤིན་ཏུ་ཉུང་
གསལ་ཡིན་པར་རློམ་སྟེ་ཀུན་མཁྱེན་སྨྲ་བའི་ཉི་མ་རྣམ་གཉིས་དང་། མཁན་ཆེན་རྡོ་རྗེ་
ཀ423



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཆང་དབང་དང་། གཏེར་ཆེན་བླ་མའི་ཞབས་རྡུལ་སྤྱི་བོར་ཐོབ་པའི་རྟགས་ཀྱི་འདུལ་འཛིན་
པདྨ་མ་ཏིས་བྲིས་པ་ཤུ་བྷཾ། །། །
ལ424ལ



༄༅། །ག་ཏེའི་སྔགས་དོན་གསལ་བྱེད་བཞུགས་སོ། །
མཁན་པོ་ཀརྨ་རཏྣ།
ན་མཐཔྲཛྙཱ་པ་ར་མི་ཏ་ཡེ། སྤྱིར་སྔགས་ལ། ངོ་བོ། ངེས་ཚིག དབྱེ་བ་གསུམ། དང་པོ་
ངོ་བོ་ནི། གཉིས་སུ་མེད་པའི་ཡེ་ཤེས། གཉིས་པ་ངེས་ཚིག་ནི། མནྟའི་སྒྲ་ལས་ཡེ་ཤེས་བདེ་
མྱུར་དུ་སྐྱོབས་པར་བྱེད་པས་ན་སྔགས། གསུམ་པ་དབྱེ་བ་ནི། གསང་སྔགས་རིག་སྔགས་
གཟུང་སྔགས་གསུམ་ཐབས་ཤེས་རབ་གཙོ་བོར་སྟོན་པའི་སྒོ་ནས་བཞག་པའོ། །འདིར་
གཏན་ལ་དབབ་བྱའི་སྔགས་ནི། ཡུམ་ཤེས་རབ་ཀྱི་ཕ་རོལ་ཏུ་ཕྱིན་མའི་སྙིང་པོ་ཡིན་པས་ན་
རིག་སྔགས། དང་པོ་སྔགས་ཀྱི་འབྲུ་བཤད་པ་ནི། ཏདྱ་ཐཱ་ཞེས་པ་འདི་ལྟ་སྟེ། སྔགས་ཀྱི་
མགོ་འདྲེན། ཨོཾ་ནི་ཨཱཐབ་རཀྟ་སྲུང་བ་ལའོ། །ཞེས་པའི་བྱིངས་དོན་གྱིས་རང་གི་སྒོ་གསུམ་
སྲུང་བར་བྱེད་པ་སྐུ་རྡོ་རྗེའི་ངོ་བོ། འཇུག་ཡུལ་རྣམ་པ་བཅུ་ལས་མཆོག་གི་དངོས་གྲུབ་སྦྱིན་
པའི་དོན། ག་ཏེ་ནི་གཙླི་འགྲོ་བ་ལའོ་ཞེས་པའི་བྱིངས་དོན་གྱིས་འགྲོ་བའམ་སོང་བ།
འདིར་འགྲོ་མའམ་སོང་མ་ཞེས་པ་ཤེས་རབ་མའི་དོན་ནམ། ལན་གཉིས་ཀ་སྔགས་དོན་
འདྲ། པ་ར་ག་ཏེ་ནི་ཕ་རོལ་སོང་མའམ་ཕྱིན་མ། པཱ་ར་སཾ་ག་ཏེ་ནི་ཕ་རོལ་ཏུ་ཡང་དག་པར་
སོང་མའམ་ཕྱིན་མ། བོ་དྷི་སྭཱ་ཧཱ་ནི་བྱང་ཆུབ་ཀྱི་གཞི་ཚུགས་ཞེས་སོ། །གཉིས་པ་སྔགས་ཀྱི་
སྨ425



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་བཤད་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན། ལམ་ལྔ་ལ་བརྟན་པ་ནི་ཉམས་སུ་
ལེན་དགོས་པས། ག་ཏེ་དང་པོ་ཚོགས་ལམ། ག་ཏེ་གཉིས་པ་སྦྱོར་ལམ། པཱ་ར་ག་ཏེ་ནི་
མཐོང་ལམ་པ་ར་སཾ་ག་ཏེ་ནི་བསྒོམ་ལམ། བྷོ་དྷི་ནི་མི་སློབ་པའི་ལམ་མམ་མཐར་ཕྱིན་པའི་
ལམ། དེ་ལྟ་བུའི་ལམ་ལྔའི་ཡེ་ཤེས་དང་ཡོན་ཏན་ཐམས་ཅད་བདག་གི་རྒྱུད་ལ་གནས་
པའམ་གཞི་ཚུགས་ཤིག ཅེས་ཐུགས་རྒྱུད་བསྐུལ་བའོ། །དེ་དག་གི་དོན་གསང་སྔགས་རྡོ་རྗེ་
ཐེག་པ་དང་དེའི་དོན་དུ་སྦྱར་ན། ལྟ་སྒོམ་སྤྱོད་པ་གསུམ་དུ་འདུས་པ་ཡིན་ཏེ། ཇི་སྐད་དུ་
ཡང་། ལྟ་བ་སྟོང་ཉིད་བཅོ་བརྒྱད་ཡིན། །ཐེ་ཚོམ་དང་བྲལ་བའི་རྫོངས་ཟིན་དགོས། །
བསྒོམ་པ་བྱང་ཕྱོགས་སོ་བདུན་ཡིན། །བྱིང་རྒོད་གཉིས་ཀྱི་འཕྲང་བསལ་དགོས། །སྤྱོད་པ་
ཕ་རོལ་ཕྱིན་དྲུག་ཡིན། །རང་འདོད་དང་བྲལ་བའི་སྲོག་ཚུགས་དགོས། །ཞེས་གསུངས་པ་
ལྟར་མདོ་སྔགས་གཉིས་ཀྱི་ལྟ་སྒོམ་སྤྱོད་གསུམ་ལ་བརྟེན་ནས་མཐར་ཐུག་ཆོས་སྐུ་ཡུམ་ཆེན་
མོའི་ཤེས་རབ་ཀྱིས་ཕ་རོལ་ཏུ་ཕྱིན་མའི་གོ་འཕང་ཐོབ་དགོས་པས་སོ། །ཞེས་པ་འདི་ལྟར་
དགོས་ཞེས་མཚོ་སྟེང་དགོན་གྱི་དགེ་སློང་ཀརྨ་ཚུལ་ཁྲིམས་རབ་རྒྱས་ཀྱིས་བསྐུལ་ངོར་
མཁན་རཏྟས་བཀོད་པའི་ཡི་གེ་པ་ནི་ཀརྨ་ཚེ་བརྟན་ནོ། །ཤུབྷཾ།། །།
༤426ལ



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་
ཅུང་ཟད་འགྲེལ་བ་ཉུང་ངུ་རྣམ་གསལ་
ཞེས་བྱ་བ་བཞུགས་སོ། །
ཁལ་ཁ་དམ་ཚིག་རྡོ་རྗེ།
ན་མོ་གུ་རུ་པྲ་ཛྙཱ་པཱ་ར་མི་ཏཱ་ཡེ། ཟབ་མོ་རྟེན་ཅིང་འབྲེལ་འབྱུང་ལམ་བསྟན་ནས། །
མཐའ་ཡས་འགྲོ་ཀུན་སྒྲོལ་མཛད་ཐུགས་རྗེའི་གཏེར། །བླ་མ་སྟོན་པ་མཉམ་མེད་ཐུབ་པའི་
དབང་
། །སྲས་མཆོག་མི་ཕམ་འཇམ་དབྱངས་བཅས་ལ་འདུད། །ཤིན་ཏུ་རྟོགས་དཀའཤེར་
ཕྱིན་ཟབ་མོའི་དོན། །ཇི་བཞིན་འགྲེལ་མཛད་ཐར་འདོད་ཡོངས་ཀྱི་མགོན། །ཀླུ་སྒྲུབ་ཡབ་
སྲས་ཐོགས་མེད་སྐུ་མཆེད་སོགས། །རྒྱ་བོད་མཁས་གྲུབ་ལོ་པཎ་རྣམས་ལ་འདུད། །མདོ་
སྔགས་ལམ་གྱི་གནད་ཀུན་འཁྲུལ་མེད་དུ། །གསལ་མཛད་འཇམ་མགོན་བླ་མ་ཡབ་སྲས་
དང༌། །ཟབ་རྒྱས་གདམས་པའི་བདུད་རྩི་སྩོལ་མཛད་པའི། །དྲིན་ཅན་བླ་མ་རྣམས་ལ་གུས་
ཕྱག་འཚལ། །རྒྱལ་བསྟན་སྙིང་པོ་ཤེར་ཕྱིན་མདོ་སྡེའི་དོན། །མཐའ་དག་འདུས་པ་ཤེར་
རབ་སྙིང་པོ་ཡི། །ཚིག་དོན་གོ་བདེ་མདོ་ཙམ་འགྲེལ་བགྱིད་ན། །བློ་གསལ་དོན་གཉེར་
ཅན་རྣམས་དགའ་བར་གྱིས། །
ལ427ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེའང་བདག་ཅག་གི་སྟོན་པ་ཐུགས་རྗེའི་བདག་ཉིད་མ་འདྲིས་པའི་རྩ་ལག་བཟང་
པོ་དེ་ཉིད་ཀྱི་དགོངས་པ་མཐར་ཐུག་ཟབ་མོ་རྟེན་ཅིང་འབྲེལ་བར་འབྱུང་བའི་དེ་ཁོ་ན་ཉིད་
ནི་གསུང་རབ་ཐམས་ཅད་ཀྱི་བརྗོད་བྱའི་སྙིང་པོའི་དོན་མཐར་ཐུག་པ་ཡིན་པས། སྟོང་པ་
ཉིད་ལ་མོས་པ་རྙེད་ནས་ཤེར་ཕྱིན་གྱི་མདོ་ལ་སོགས་པ་ཉན་པར་བཟུང་པ་སོགས་ལའང་
ཕན་ཡོན་རྒྱ་ཆེར་འབྱུང་སྟེ། ཤེར་ཕྱིན་སུམ་བརྒྱ་པར། འཇིག་རྟེན་གྱི་ཁམས་དེ་སྙེད་རིན་པོ་
ཆེའི་སྣ་བདུན་གྱིས་བཀང་སྟེ་སངས་རྒྱས་རྣམས་ལ་ཕུལ་བ་བས། ཤེར་ཕྱིན་གྱི་ཆ་ཤས་སུ་
གྱུར་པའི་ཚིགས་བཅད་གཅིག་ཙམ་བཟུང་ནས་གཞན་ལ་བསྟན་པ་ཆེས་ཁྱད་པར་དུ་བསོད་
ནམས་ཆེ་བར་གསུངས་པ་དང་། ཁྱེའུ་རིན་པོ་ཆེས་བྱིན་པའི་མདོ་ལས་ཀྱང་། བྱང་སེམས་
ཐབས་མཁས་དང་བྲལ་བས་བསྐལ་བ་བརྒྱ་སྟོང་དུ་ཕར་ཕྱིན་དྲུག་ལ་སྤྱད་པ་བས། ཤེར་ .
ཕྱིན་གྱི་མན་ངག་ཐེ་ཚོམ་དང་བཅས་བཞིན་དུ་ཉན་པ་བསོད་ནམས་ཆེ་བ་དང་། དེ་བས་ཀྱང་
ཐེ་ཚོམ་མེད་པར་ཉན་པ་དང་། ཡི་གེར་བྲིས་ནས་ལུང་འབོགས་པ་དང་འཆད་པ་སོགས་ཕྱི་
མ་ཕྱི་མ་ལྷག་པར་ཕན་ཡོན་ཆེ་བར་གསུངས་པ་དང་། བརྒྱད་སྟོང་པ་ལས་ཀྱང་། ཤེར་ཕྱིན་
གྱི་གླེགས་བམ་ལ་སྲི་ཞུ་བྱས་པ་ཙམ་ཡང་བསོད་ནམས་ཆེས་མང་དུ་བསྐྱེད་པའི་ཚུལ། དེས་
ཐམས་ཅད་མཁྱེན་པའི་ཡེ་ཤེས་ལ་མཆོད་པ་བྱས་པར་འགྱུར་བའི་གཏན་ཚིགས་ཀྱི་སྒྲུབ་
པར་མཛད་དེ། ཕལ་པའི་བློར་ཤོང་བར་དཀའ་བའི་གནས་ཡིན་ཅིང་། གཞན་ཡང་ཤེར་
ཕྱིན་གྱི་མདོ་སྡེ་བཀླགས་པ་ཙམ་གྱིས་ཀྱང་སྡིག་པ་ཚབ་པོ་ཆེ་འདག་པ་དང་། སྔོན་ལྷའི་
དབང་པོས་ཀྱང་ཤེར་ཕྱིན་གྱི་དོན་སེམས་ཤིང་ཚིག་ཁ་འདོན་དུ་བྱས་པས་བདུད་སྡིག་ཅན་
གྱིས་གླགས་མི་རྙེད་པར་ཕྱིར་ལྡོག་པ་དང༌། ཤེར་ཕྱིན་གྱི་གླེགས་བམ་ལ་བཀུར་སྟི་བྱེད་ལ།
འཆང་ཀློག་སོགས་མི་བྱེད་ནའང་སྔོན་གྱི་ལས་ཀྱི་དབང་མ་གཏོགས་པར་མི་དང་མི་མ་ཡིན་
གྱིས་གླགས་བལྟས་ཀྱང་གླགས་མི་རྙེད་པར་གསུངས་པ་བཞིན་གེགས་སེལ་བོགས་འདོན་
༤428ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
གྱི་ཡང་མཆོག་ཏུ་གྱུར་པས་ན། འཕྲལ་ཕུགས་གཉིས་ཀར་ཕན་པ་ཤིན་ཏུ་ཆེ་བ་ཤེར་ཕྱིན་
འབུམ་པ་སོགས་ཀྱི་དོན་མ་ཚང་བ་མེད་པར་འདུས་པས་ཤེས་རབ་སྙིང་པོར་གྲགས་ལ་
འདིའི་ཚིག་དོན་ཅུང་ཟད་ཙམ་འགྲེལ་བ་ལ་འཇུག་པར་བྱ་སྟེ། དེ་ལ་ཐོག་མར་ཆོས་ཁུངས་
བཙུན་པར་བསྟན་པའི་ཕྱིར་སྐད་གཉིས་ཤན་སྦྱར་གྱི་མཚན་སྨོས་ཏེ། དེའང་མདོ་ཉིད་ཀྱི་
མཚན་ལ། རྒྱ་གར་སྐད་དུ། བྷ་ག་ཝ་ཏི་པྲ་ཛྙཱ་པཱ་ར་མི་ཏ་ཧྲི་ད་ཡ། ཞེས་དང་། བོད་སྐད་དུ།
བཅོམ་ལྡན་འདས་མ་ཤེས་རབ་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་བའོ། །
དེ་ལ་མཚན་དེ་ལྟར་བཏགས་པའི་རྒྱུ་མཚན་ཡང་། ཤེར་ཕྱིན་གྱི་དོན་བསྒོམས་པས་
བདུད་བཞིས་ཚུར་གླགས་བཙལ་དུ་མེད་ཅིང་ཕར་ཕམ་ཞིང་འདུལ་བར་བྱེད་པ་དང་། སྐལ་
བའམ་ལེགས་པའི་ཡོན་ཏན་དྲུག་དང་ལྡན་ཞིང་། འཇིག་རྟེན་པའི་ས་ལས་འདས་པས་ན་
བཅོམ་ལྡན་འདས་ཞེས་དང་
། ལེགས་པ་དྲུག་ཀྱང་ཤེར་ཕྱིན་གྱི་མཐུ་དང་བྱིན་རླབས་ལས་
འབྱུང་ཞིང་སངས་རྒྱས་བྱང་སེམས་ཐམས་ཅད་ཀྱང་ཤེར་ཕྱིན་ལ་སྤྱོད་པ་ལས་བྱུང་བས་ན་
མ་ཞེས་དང་། གཙང་བདེ་རྟག་བདག་སོགས་སུ་ལྟ་བའི་འཇིག་རྟེན་པའི་ཤེས་པ་དང་། མི་
རྟག་སྡུག་བསྔལ་སོགས་སུ་ལྟ་བའི་སློབ་པའི་རྒྱུད་ཀྱི་ཤེས་པ་ལས་ཀྱང་རབ་དང་མཆོག་ཏུ་
གྱུར་པའི་རྣམ་པ་ཐམས་ཅད་མཁྱེན་པའི་ཡེ་ཤེས་དེ་ཉིད་སྲིད་པ་དང་ཞི་བའི་རྒུད་པ་
ཅད་ལས་འདས་པའི་ཕ་རོལ་མི་གནས་པའི་མྱང་འདས་ཀྱི་འགྲམ་དུ་ཕྱིན་པས་ན། ཤེས་
རབ་ཀྱི་ཕ་རོལ་ཏུ་ཕྱིན་པ་ཞེས་བྱ་ཞིང་། དེ་ཉིད་བསྟན་བྱའི་གཙོ་བོར་སྟོན་པའི་ཤེར་ཕྱིན་
འབུམ་པ་སོགས་ཀྱི་དོན་འདིར་མ་འདུས་པ་མེད་པས་མདོའི་ཡང་མདོ་ཡིན་པས་སམ།
གསུང་རབ་ཀུན་ཀྱི་སྙིང་པོ་དོན་དམ་པ་རྟོགས་པའི་ཤེར་ཕྱིནབརྗོད་བྱའི་གཙོ་བོར་སྟོན་པས་
ན་སྙིང་པོ་ཞེས་བྱའོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་དུ་ཕྱིན་པ་ལ་ཕྱག་འཚལ་
ལོ། །ཞེས་པ་ནི་ལོ་ཙཱ་བས་འགྱུར་མཐར་ཕྱིན་པའི་ཆེད་དུ་གཙོ་བོར་འབྲས་བུ་ཤེར་ཕྱིན་ལ་
ད་པ་ཐམས་
~429



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འགྱུར་ཕྱག་མཛད་པ་ཡིན་ཏེ། དེ་ལྟར་བསྟན་བྱའི་གཙོ་བོ་དོན་དམ་གཟིགས་པ་མཐར་ཐུག་
པའི་རྣམ་མཁྱེན་ལ་ཕྱག་འཚལ་པས། དེའི་རྟེན་དུས་གསུམ་གྱི་སངས་རྒྱས་ཐམས་ཅད་ལ་
ཕྱག་འཚལ་བར་འགྱུར་བར་ཡུམ་འབུམ་པ་ལས་གསུངས་ཤིང་། བསྟན་བྱ་ཕལ་པ་གཞི་
ཤེས་དང་ལམ་ཤེས་གཉིས་ལ་ཡང་དོན་གྱིས་ཕྱག་བཙལ་བས་དེ་དག་གང་གི་རྒྱུད་ལ་
མངའ་བ་ཉན་རང་བྱང་སེམས་ཆེན་པོ་རྣམས་ལ་ཡང་ཕྱག་འཚལ་བར་འགྲོ་བ་ཡིན་ནོ། །
མདོ་དངོས་ཀྱི་དོན་ལ་གཉིས། མདོ་བྱུང་བའི་གླེང་གཞི་དང་། དེ་ལས་བྱུང་བའི་མདོ་
དངོས་སོ། །དང་པོ་ལ་གླེང་གཞི་ཐུན་མོང་པ་དང་ཐུན་མོང་མ་ཡིན་པ་གཉིས་ཀྱི་དང་པོ་ནི།
མདོ་འདི་སྡུད་པ་པོ་སེང་བཟང་ལྟར་ན་ཀུན་དགའ་བོ་ཡིན་ཅིང་། དེ་ཉིད་སྣང་ཚོད་ལ་ཉན་
ཐོས་ཡིན་ཀྱང་གནས་ཚོད་ལ་སྒྲོན་གསལ་ལས་གསུངས་པ་ལྟར་སྒྲིབ་སེལ་བྱི་སྤྲུལ་པ་ཡིན་
པར་བཤད། རྟོག་གེ་འབར་བར་ཐེག་ཆེན་སྡུད་པ་པོ་བྱང་སེམས་ཆེན་པོ་རྣམས་ཡིན་པར་
བཤད་པས། མདོ་འདི་སྡུད་པ་པོ་ཕྱག་ན་རྡོ་རྗེ་དང་། ལ་ལར་འཇམ་དབྱངས་ཡིན་པར་
བཤད་པའང་ཡོད་དོ། །གང་ལྟར་ཡང་། སྡུད་པ་པོ་རང་ལ་ཚད་ཐུབ་ཏུ་ཡིད་ཆེས་བསྐྱེད་པ་
དང་། ཡིད་བརྟེན་དུ་རུང་བས་མདོ་སྡེ་གསུངས་པར་བསྟན་པས། དེ་ལས་གུས་པ་དང་།
ཡིད་མི་གཡེང་བ་དང་། དད་པས་འཇུག་པར་བྱ་བའི་ཕྱིར་དུ་ཐོག་མར། འདི་སྐད་བདག་
གིས་ཐོས་པ་དུས་གཅིག་ན། ཞེས་གླེང་གཞི་སྨོས་ཏེ། དེ་ཡང་འོག་ནས་ཇི་སྐད་འབྱུང་བ་
འདི་སྐད་ཅེས། བདག་གིས་གཞན་ལས་བརྒྱུད་ནས་མ་ཡིན་པར་བཅོམ་ལྡན་འདས་ཉིད་
ལས་ཚིག་ཙམ་དངོས་སུ་ཐོས་པ་དུས་གཅིག་གི་ཚེ་ན་ཞེས་པ་སྟེ། དེ་ཡང་འདི་སྐད་ཅེས་པ་
ནི། མདོ་སྡེ་ལ་འབྲི་བསྣན་བྱས་པ་མིན་ཀྱི་འོག་ནས་འབྱུང་བ་འདི་ཁོ་ན་ཙམ་ཐོས་ཞེས་པའི་
དོན་དང་། ཐོས་པ་ཞེས་པའང་
། སྡུད་པ་པོ་རང་ཉིད་འཕགས་པ་ཡིན་ནའང་། བཅོམ་ལྡན་
འདས་ཉིད་ཀྱིས་གཟིགས་པ་ལྟར་རྟོགས་པ་མི་སྲིད་པས། དོན་དེ་ལྟར་བདག་གིས་མ་
སྨ430



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
རྟོགས་ཀྱི་ཐོས་པ་ཙམ་ཡིན་ཞེས་པའོ། །
དུས་གཅིག་ན་ཅེས་པས། སྟོན་པ་བཅོམ་ལྡན་འདས་དངོས་དང་མཇལ་བ་ཁོ་བོ་འདྲ་
བས་ཀྱང་། བཅོམ་ལྡན་འདས་ལས་མདོ་འདི་ཡང་ནས་ཡང་དུ་ཐོས་པ་མ་ཡིན་གྱི། ལན་
གཅིག་ཙམ་ཐོས་སོ། །ཞེས་ཆོས་འདི་རྙེད་དཀའ་བར་བསྟན་པ་དང་། འོན་ཀྱང་བདག་གིས་
ལན་གཅིག་ཙམ་ལས་མ་ཐོས་མོད། ཚིག་ཆད་ལྷག་མེད་པར་བློ་ལ་བཟུང་བ་ཡིན་ཞེས་ཤེས་
རབ་ཆེ་བར་བསྟན་པ་དང༌། དེ་ལྟར་ནའང་བདག་གིས་བཅོམ་ལྡན་འདས་འདི་ཁོ་ན་ཙམ་
ཐོས་པ་མིན་གྱི་། དུས་གཞན་དང་གཞན་དུ་མདོ་སྡེ་གཞན་ཡང་མང་དུ་ཐོས་ཤིང་། དུས་
གཅིག་གི་ཚེ་ཐོས་པ་འདིའོ་ཞེས་པ་ཐོས་པ་རྒྱ་ཆེ་བར་ཡང་བསྟན་པའོ། །འཁོར་ཚོགས་
ཐམས་ཅད་ཆོས་འདིའི་སྣོད་དུ་གྱུར་ཅིང་རྒྱུད་སྨིན་པའི་དུས་གཅིག་ན་ཞེས་བཤད་པའང་
ཡོད་དོ། །
དེ་ལྟར་སྡུད་པ་པོས་སྔོན་མདོ་འདི་ཐོས་པའི་སྐབས། བདུད་བཞི་བཅོམ་ཞིང་ལེགས་
པ་དྲུག་དང་ལྡན་པའི་བཅོམ་ལྡན་འདས་ཐུགས་རྗེ་ཅན་གྱི་སྟོན་པ་དེ་ཉིད། རྒྱལ་པོ་
གཟུགས་ཅན་སྙིང་པོའི་ཡོན་ཏན་ལས་གྲགས་པ་རྒྱལ་པོའི་ཁབ་ཅེས་བྱ་བའི་གྲོང་ཁྱེར་གྱི་
ཤར་ཕྱོགས་བྱ་རྒོད་ཕུང་པོའི་རི་ཞེས་བྱ་བ་དེ་ན་བཞུགས་པ་སྟེ། དེ་ཡང་སྟོན་པ་སངས་རྒྱས་
ནི་ཡོན་ཏན་དང་འཕྲིན་ལས་མཐའ་ཡས་ཤིང༌། འགྲོ་བ་མང་པོའི་བླ་མ་མཛད་པས་ན་
མཚན་ཡང་མཐའ་ཡས་པ་ཞིག་མངའ་ནའང་། འདིར་གོང་འོག་ཀུན་ཏུ་བཅོམ་ལྡན་འདས་
ཞེས་འཇིགས་པའི་རྒྱུ་ཚར་གཅོད་པའི་ཡོན་ཏན་གྱི་སྒོ་ནས་སྨྱོས་པ་ནི། འཁོར་ཐེག་པ་
གསུམ་པ་བདག་དང་གཞན་གྱི་དོན་ལ་ཞུགས་པ་རྣམས་ཀྱི་ཐུན་མོང་བའི་སྐྱབས་སུ་འོས་
པར་བསྟན་པའི་ཆེད་ཡིན་ནོ། །དེ་ཡང་རྒྱལ་པོའི་ཁབ་སྨོས་པས་དེ་ནི་གྲོང་ཁྱེར་ཆེན་པོ་དྲུག་
གི་ནང་ནས་མཆོག་ཡིན་པ་ལྟར་མདོ་འདི་ཡང་མདོ་སྡེ་ཐམས་ཅད་ཀྱི་མཆོག་ཡིན་པར་
༤431ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བསྟན་པ་ལ། རི་སྨོས་པས་རི་མཐོ་བ་དང་། རླུང་གིས་མི་གཡོ་བ་ལྟར། མདོ་འདིའི་དོན་
རྟོགས་དཀའ་བ་དང་། མུ་སྟེགས་པས་མི་བསྐུལ་བར་བསྟན་ཅིང་། ཡང་རྒྱལ་པོའི་ཁབ་ནི་
ཁྱིམ་པ་དང་རབ་བྱུང་ཐུན་མོང་བའི་གནས་ཡིན་ཞིང་། དེ་སྨོས་པས་ཁྱིམ་པའི་གདུལ་བྱ་ལ་
ཕམ་བཏགས་པ་དང་། རང་དོན་ཕུན་ཚོགས་བསྟན། བྱ་རྒོད་ཕུང་པོའི་རི་ནི་རབ་བྱུང་ཐུན་
མོང་བ་མ་ཡིན་པའི་གནས་ཡིན་ཞིང་། དེ་སྨོས་པས་རབ་བྱུང་གི་གདུལ་བྱ་ལ་ཕན་བཏགས་
པ་དང་། གཞན་དོན་ཕུན་ཚོགས་བསྟན་པར་བཤད། དེ་འདྲ་བའི་རིའི་དབང་པོ་དེར་ཐུན་
མོང་བའི་འཁོར་དགེ་སློང་གི་དགེ་མདུན་ཆེན་པོ་ཤཱ་རིའི་བུ་ལ་སོགས་པ་དང་། ཐུན་མོང་མ་
ཡིན་པའི་འཁོར་འཇམ་དཔལ་དང་སྤྱན་རས་གཟིགས་ལ་སོགས་པ་ཞིང་ཁམས་སྣ་ཚོགས་
ནས་འདུས་པའི་བྱང་ཆུབ་སེམས་དཔའི་དགེ་འདུན་ཆེན་པོ་དང་། ཐབས་གཅིག་ཏུ་འོད་ཀྱི་
དྲ་བ་འགྱེད་པའི་མཚན་དང་དཔེ་བྱད་ཀྱི་དཔལ་དང་གཟི་བརྗིད་ལྷམ་མེར་ལྷང་ངེར་འབར་
ཞིང་གསུང་ཚངས་པའི་དབྱངས་ཀྱིས་མཐོ་རིས་དང་ཐར་པ་ཐམས་ཅད་མཁྱེན་པའི་ལས་
ཡངས་པོར་ཕྱེ་བཞིན་པས་བཞུགས་སོ། །
དེ་ཡང་སྤྱིར་དུས་རྟག་ཏུ་དགེ་བ་དོན་དུ་གཉེར་ཞིང་དེའི་དོན་དུ་སློང་མོའི་སྤྱོད་པ་ལྟ་
བུར་གནས་པས་ན་དགེ་སློང་ཞེས་བྱ་བ་ཡིན་ཡང་། སྐབས་འདིར་ཉོན་མོངས་བཅོམ་པས་
ན་དོན་དམ་པའི་དགེ་སློང་དང་། ཕྱིར་རྒོལ་བས་མི་ཕྱེད་པས་ན་དགེ་མདུན་དང་། མཐུ་ཆེ་
བ་དང་གྲངས་མང་བས་ཚོགས་ཆེ་བས་ན་ཆེན་པོ་ཞེས་བྱ་ལ། རང་དོན་བྱང་ཆུབ་ཆེན་པོ་
དང་། གཞན་དོན་བྱང་ཆུབ་ལ་སེམས་པས་བྱང་ཆུབ་སེམས་དཔའ་སེམས་དཔའ་དང་།
ཆེན་པོ་བདུན་དང་ལྡན་པས་སམ། སྡུད་པ་ལས་གསུངས་པ་ལྟར་། སེམས་ཅན་ཚོགས་ཆེན་
པོ་བསྒྲལ་བའི་ཕྱིར་དུ་གོ་ཆ་ཆེན་བགོས་པ་དང༌། བློ་ཆེ་བ་དང་། གཏོང་བ་ཆེ་བ་དང་། མཐུ་
ཆེ་བ་དང་ལྡན་པས་ན་ཆེན་པོ་ཞེས་བྱའོ། །སངས་རྒྱས་ཀྱི་ཞིང་གཞན་དུ་ཡང་སངས་རྒྱས་
ལ432ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
རྣམས་ཆོས་སྟོན་པར་མཛད་ནའང་། དེ་དག་བོར་ནས་སེམས་དཔའ་ཆེན་པོ་རྣམས་བདག་
ཅག་གི་སྟོན་པ་ལས་མདོ་འདི་གསན་པའི་ཆེད་དུ་ལྷག་པ་ནི། ཆོས་ཉན་པར་འོས་པའི་
གདུལ་བྱ་རྣམས་ཆོས་ཉན་དུ་གཞུག་པ་དང་། ཞིང་བཞན་ནས་ཀྱང་ཆོས་ཉན་པའི་ཕྱིར་
འདིར་འོངས་ན་བདག་ཅག་འདི་ན་འཁོད་པ་རྣམས་ཅི་ལ་མི་ཉན་ཞེས་གུས་པ་བསྐྱེད་པའི་
ཆེད་ཡིན་ནོ། །
དེ་ལྟར་གནས་དང་དུས་ངེས་པ་དང་། འཁོར་ཚོགས་དཔང་པོར་བཞག་ནས།
གནས་འདིར་འཁོར་འདི་རྣམས་རང་ལྷན་ཅིག་ཏུ་ཐོས་སོ་ཞེས་སྨོས་པས། འདིའི་བཤད་པ་
འདི་བདེན་ནོ་ཞེས་སྡུད་པ་པོ་ལ་ཡིད་ཆེས་ནས། སྟོན་པའི་བཀར་ངེས་ཤེས་རྙེད་ཅིང་། ངོ་
མཚར་བའི་དད་པ་སྐྱེ་བར་འགྱུར་བ་ཡིན་ནོ། །
གཉིས་པ་གླེང་གཞི་ཐུན་མོང་མ་ཡིན་པ་ནི། དེ་ནས་བཅོམ་ལྡན་འདས་ཉིད་ཟབ་
མོའི་སྟོང་ཉིད་མངོན་སུམ་དུ་གཟིགས་ཤིང་སྣང་བ་ཞེས་བྱ་བ། ཕུང་ཁམས་སྐྱེ་མཆེད་
སོགས་ཀྱི་ཆོས་ཀྱི་རྣམ་གྲངས་དུ་མ་སྐྱེ་འཇིག་མེད་པར་རྟོགས་པའི་ཏིང་ངེ་འཛིན་ལ་གདུལ་
བྱ་དེ་དག་གི་ངོར་གསར་དུ་སྙོམས་པར་ཞུགས་པ་ལྟར་སྣང་ངོ། །སངས་རྒྱས་བྱང་སེམས་ཀྱི་
མཛད་པ་ཐམས་ཅད་གཞན་དོན་ཁོ་ན་ཡིན་པས། སྟོན་པས་ཀྱང་ཏིང་ངེ་འཛིན་དེ་ལ་སྙོམས་
པར་ཞུགས་ཚུལ་བསྟན་པས། དེ་དང་མཐུན་པར་འཁོར་རྣམས་ཀྱི་སེམས་ཀྱི་རྒྱུད་ཀྱང་སྟོང་
ཉིད་སྟོན་པའི་སྣོད་དུ་རུང་བར་མཛད་དེ། བཅོམ་ལྡན་འདས་ཀྱིས་ཉོན་མོངས་པ་མེད་པར་
མཁྱེན་པའི་ཁྱད་ཆོས་བླ་ན་མེད་པ་ཡིན་ལ། ཁྱད་པར་དུ་སྤྱན་རས་གཟིགས་ཤེར་ཕྱིན་
འཆད་པ་པོ་དང་། ཤཱ་རིའི་སྲས་པོ་ཞུ་བ་པོ་བྱས་ཏེ། འོག་གི་དྲིས་ལན་རྣམས་འབྱུང་བར་
བྱིན་གྱིས་བརླབས་པར་མཛད་དེ། དེ་ཡང་ཤཱ་རིའི་བུ་ནི་ཤེས་རབ་ཅན་གྱི་མཆོག་ཡིན་ལ།
སྤྱན་རས་གཟིགས་ནི་བྱང་ཆུབ་ཆེན་པོ་ལ་ཤིན་ཏུ་ཉེ་བར་སོན་པས་ན། ཤེར་ཕྱིན་འཆད་པ་
ྋ433ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལ་གཙོ་བོ་ཡིན་པར་དགོངས་ནས། དེ་ལ་དེས་དེ་དྲིས་པར་བྱིན་གྱིས་བརླབས་ཤིང་།
བཅོམ་ལྡན་འདས་ཉིད་ཅིང་མི་གསུང་པ་ནི། དགེ་སློང་རྣམས་མགོ་སྨོས་པས་གོ་བ་ནུས་སོ་
སྙམ་པའི་ང་རྒྱལ་གཞོམ་པ་དང་། བྱང་ཆུབ་སེམས་དཔའི་ཆེ་བ་བསྟན་པ་དང་། དེ་ཙམ་
གྱིས་ཤེར་ཕྱིན་སྟོན་པའི་བྱ་བ་རྫོགས་པ་དང་། བྱང་སེམས་རྣམས་སངས་རྒྱས་ཀྱི་བྱིན་གྱིས་
རླབས་ཀྱིས་མདོ་སྡེ་འདི་འཆད་དོ་སྙམ་དུ་སྐལ་བ་མཉམ་པར་སྒྲུབ་པས་གནས་སྐབས་དེ་
ཐོབ་པར་སྤྲོ་བ་བསྐྱེད་པ་དང་། བྱང་སེམས་རང་གིས་ཀྱང་བདག་ཅག་སངས་རྒྱས་ཀྱི་
འཕྲིན་ལས་པར་བསྐོས་སོ་སྙམ་དུ་སེམས་པར་འགྱུར་བ་ལ་དགོངས་སོ། །དེ་ལྟར་བཅོམ་
ལྡན་འདས་ཏིང་ངེ་འཛིན་ལ་སྙོམས་པར་ཞུགས་པར་མ་ཟད། ཚུར་མཐོང་གི་ས་ལས་ཕ་
རོལ་ཏུ་བརྒལ་ཞིང་འཕགས་པ་ཐུགས་རྗེ་ཆེན་པོའི་སྤྱན་རས་གཟིགས་ཀྱིས་སེམས་ཅན་གྱི་
དོན་ལ་གཟིགས་ཤིང་གཞན་ཀྱི་དོན་མཛད་པ་ལ་རང་དབང་བརྙེས་ཤིང་ཕྱུག་པ་དབང་ཕྱུག་
གིས་ཀྱང་། ཤེར་ཕྱིན་གྱི་སྤྱོད་པ་ཟབ་མོ་ཉིད་ལ་མཉམ་པར་བཞག་པའི་ཤེས་རབ་ཀྱིས་
བལྟ་ཞིང་། ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་ཤེར་རབ་ཀྱིས་རྣམ་པར་
བལྟ་བར་མཛད་དོ། །
གཉིས་པ་གླེང་གཞིས་རྒྱུ་བྱས་པ་ལས་བྱུང་བའི་མདོ་དངོས་ཀྱི་དོན་ལ་བཞི། ཤཱ་རིའི་
བུས་ཤེར་ཕྱིན་ལ་སྤྱོད་ཚུལ་དྲིས་པ། དེ་ལ་སྤྱན་རས་གཟིགས་ཀྱིས་ལན་བཏབ་པ། སྟོན་
པས་མཐུན་འགྱུར་སྩལ་བ། འཁོར་རྣམས་དགའ་ནས་འཛིན་པར་དམ་བཅས་པའོ། །དང་
པོ་ནི། དེ་ནས་ཉོན་མོངས་པ་སྤངས་པས་བསྔགས་པར་འོས་པའི་ཚེ་དང་ལྡན་པས་ན་ཚེ་
དང་ལྡན་པས་ན་ཚེ་དང་ལྡན་པ། ཤཱ་རི་དྭ་ཏིའི་རིགས་ཀྱི་བུད་མེད་ཤཱ་རིའི་ཀ་ཞེས་པའི་སྲས་
ཡིན་པས། ཤཱ་རིའི་བུར་གྲགས་པའི་བདག་ཉིད་ཆེན་པོ་དེས། སངས་རྒྱས་ཀྱི་མཐུས་འཁོར་
གྱི་བསམ་པ་མཁྱེན་ནས་ཤེར་ཕྱིན་ལས་བརྩམས་ཏེ་དྲི་བ་ཞུ་བའི་སྤོབས་པ་སྐྱེས་ཏེ། རྗེ་
~434



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
བཙུན་སྤྱན་རས་གཟིགས་ལ་འདི་སྐད་ཅེས་སྨྲས་སོ། །སངས་རྒྱས་སུ་དབང་བསྐུར་བ་ཐོབ་
པས་སངས་རྒྱས་ཀྱི་རིགས་བཟང་སྟེ་རིགས་ཀྱི་བུར་གཏོགས་པས་རིགས་ཀྱི་བུ་ཞེས་བོས་
ནས་ཐེག་ཆེན་གྱི་རིགས་དང་ལྡན་པའི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་སྟོང་
ཉིད་ལ་མི་སྐྲག་ཅིང་མོས་པ་དང་ལྡན་པ་རྣམས་སེམས་བསྐྱེད་ནས་ཤེར་ཕྱིན་གྱི་ཡུལ་ཟབ་
མོའི་སྤྱོད་པ་ལ་མོས་སྤྱོད་ནས་བཟུང་སྟེ་རིམ་བཞིན་སྤྱད་པར་འདོད་པས་ཇི་ལྟར་བསླབ་
པར་བྱ་ཞེས་དྲི་བ་མཛད་དེ། དེ་ཡང་ཆོས་སྤྱོད་བཅུའི་སྒོ་ནས་བསླབ་ཚུལ་འདི་ལྟར་བྱ་ཞེས་
པའོ། །
གཉིས་པ་དེ་ལ་སྤྱན་རས་གཟིགས་ཀྱིས་ལན་བཏབ་པ་ལ་གསུམ། དབང་རྟུལ་ལམ་
ལ་སློབ་ཚུལ་སོ་སོར་བསྟན་པ། དབང་རྣོན་ལ་སྔགས་ཚིག་ཅན་གྱིས་བསྡུས་ཏེ་བསྟན་པ།
དོན་བསྡུས་ཏེ་སློབ་པར་གདམས་པའོ། །དང་པོ་ལ། ཐོག་མར་ཚོགས་སྦྱོར་གྱི་སྐབས་སུ་
ཤེར་ཕྱིན་ལ་སློབ་ཚུལ་ནི། ཐེག་ཆེན་རིགས་ཅན་དག་གིས་ཚོགས་སྦྱོར་ཀྱི་སྐབས་སུ་འདི་
ལྟར་བསླབ་པར་བྱ་སྟེ། ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་ཡང་དག་
པར་རམ་ཕྱིན་ཅི་མ་ལོག་པར་གནས་ཚུལ་ཇི་ལྟ་བའི་རྗེས་སུ་ཤེས་རབ་ཀྱིས་དཔྱད་ཅིང་ཡང་
ནས་ཡང་དུ་བལྟའོ། །ཞེས་མདོ་བསྟན་ནས། དེ་དག་ཇི་ལྟར་རང་བཞིན་གྱིས་སྟོང་པ་ཡིན་
པ་དེ་ལྟར་བལྟ་བར་བྱ་སྟེ། རང་རེ་ལ་དེ་ཐམས་ཅད་སོ་སོར་ཚུགས་སེ་བསྡད་ནས་ཡོད་པར་
བསྙོན་མེད་དུ་སྣང་ན། དེ་ལྟར་དུ་བློས་བཟུང་བར་ཅང་རིགས་པ་མ་ཡིན་ནམ་སྙམ་ན། ད་
ལྟ་རང་ཅག་གཟུགས་སུ་སྣང་བ་འདི་ནི་འཁྲུལ་སྣང་ཙམ་ལས་གཟུགས་སུ་རང་བཞིན་གྱིས་
ཅང་མེད་དེ་སྟོང་པའོ། །དེ་ལྟར་རང་བཞིན་གྱིས་སྟོང་པ་ཡིན་བཞིན་དུ་འཁྲུལ་ངོར་གཟུགས་
སུ་སྣང་བའོ། །གཟུགས་ཕུང་ལས་སྟོང་པ་ཉིད་ངོ་བོ་གཞན་མ་ཡིན་པར་གཅིག་ཡིན། སྟོང་
པ་ཉིད་ལས་ཀྱང་གཟུགས་ཕུང་ངོ་བོ་གཞན་ཐ་དད་དུ་གནས་པ་ཡོད་པ་མ་ཡིན་ནོ། །ཞེས་
~435



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྣང་གྲག་གི་ཆོས་འདི་ཐམས་ཅད་རྟག་ཆད་ཀྱི་མཐའ་གཉིས་ལས་འདས་པའི་བདེན་པ་
གཉིས་ངོ་བོ་གཅིག་ལ་ལྡོག་པ་ཐ་དད་པ་ཙམ་ཡིན་ཞེས་གདམས་པ་སྟེ། མདོར་ན་གཟུགས་
དང་གཟུགས་བདེན་སྟོང་གཉིས་ངོ་བོ་གཅིག་པའི་ཚུལ་ནི། གཟུགས་ཁྱད་གཞིར་བྱས་ནས།
དེ་ལས་གཞན་དུ་ཆོས་ཉིད་ལོགས་སུ་གནས་མེད་དེ། གཟུགས་སྣང་འཆར་བའི་གནས་དེ་
ག་བདེན་པས་སྟོང་ཞིང་གཟུགས་ཕུང་ཁོ་རང་གདོད་མ་ནས་ཡོད་མ་མྱོང་བས། རང་བདེན་
པས་སྟོང་པའི་དབྱིངས་དེ་ལས་ཐ་དད་དུ་རང་སོ་འཛུགས་པའི་སྐྱ་མི་ཐེར་བ་དང་། གཉིས་
པོ་ངོ་བསྡོ་བའི་ཟླ་བོ་ཐ་དད་པའི་མཚན་ཉིད་མི་འཛིན་པའི་རྒྱུ་མཚན་གྱིས་ཡིན་ནོ། །
དེ་ཡང་ཆུ་ཟླའི་དཔེ་དང་མཚུངས་ཏེ། ཆུ་ནང་དུ་ཟླ་གཟུགས་སྣང་བ་ན། ཟླ་བར་ནམ་
སྣང་བའི་དུས་ནས་ཡོད་མ་མྱོང་ལ། ཟླ་བར་མེད་བཞིན་དུ་ཟླ་བར་སྣང་བ་ཡང་མ་འགགས་
པ་དང་། ཟླ་བར་སྣང་བ་དང་ཟླ་བར་ཡོད་མ་མྱོང་བ་གཉིས་ངོ་བོ་ཐ་དད་པར་གནས་པའང་
མེད། འོན་ཀྱང་སྒྲ་དང་རྟོག་བློའི་དོན་ལྡོག་ཆ་ཐ་དད་དུ་གནས་མོད། ཟླ་བའི་མཚན་ཉིད་
ཤེས་ན་ཆུ་ནང་གི་ཟླ་བ་ལ་མཚན་ཉིད་དེ་མེད་པས་རང་སར་གྲོལ་བ་སྟེ། དཔེ་དེ་ལྟར་
གཟུགས་སུ་སྣང་བའི་དུས་ཉིད་ནས་གཟུགས་ཀྱི་རང་གི་ངོ་བོས་སྟོང་པར་གནས་ལ།
གནས་ཚུལ་དེ་ལྟར་སྟོང་པ་ཉིད་ཡིན་ཀྱང་། ཐ་སྙད་དུ་གཟུགས་ཀྱི་སྣང་བ་མ་འགགས་པར་
བློ་ལ་སྣང་བ་དང་། གཟུགས་སུ་སྣང་བ་ཉིད་སྣང་ཙམ་པ་དེ་ཀ་ལས་མེད་པ་ནི་གཟུགས་ཀྱི་
རང་གི་ངོ་བོ་སྟོང་པ་ཉིད་ཡིན་གྱི། དེ་ལས་ལོགས་སུ་གཟུགས་ཀྱི་སྟོང་པ་ཉིད་བཙལ་དུ་
མེད་། གཟུགས་རང་བཞིན་མེད་པ་ཉིད་ལས་གཟུགས་རང་གི་ངོ་བོ་ལོགས་སུ་བཙལ་དུ་
འང་མེད་པ་ཡིན་ཏེ། དེ་ལྟར་ན་མ་བརྟགས་མ་དཔྱད་པའི་ཐ་སྙད་པའི་ངོར་སྣང་བ་ཙམ་མ་
གཏོགས། བཏགས་དོན་བཙལ་ན་མི་རྙེད་པའི་སྟོང་སངས་ཁོ་ནའོ། །
དེ་ལྟར་གཟུགས་ཟླ་བས་སྟོང་ནའང་། ཟླ་བར་སྣང་བ་མི་འགལ་ཞིང་བསྙོན་དུ་མེད་
436



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
ལ། འོན་ཀྱང་གཟུགས་ཟླ་བར་མ་གྲུབ་པ་ལྟར། གཟུགས་ཉིད་ཀྱང་གཟུགས་སུ་མ་གྲུབ་པ་
མི་དགོས་ཏེ། ཟླ་གཟུགས་ཟླ་བ་ཡིན་པར་མ་གྲུབ་ཀྱང་ཟླ་བར་སྣང་བ་དང་། ཟླ་གཟུགས་
སུ་གྲུབ་པ་ལྟར། གཟུགས་ཉིད་ཀྱང་གཟུགས་སུ་རང་བཞིན་གྱིས་མ་གྲུབ་ཀྱང་གཏན་ནས་
མེད་པ་མ་ཡིན་པར་གཟུགས་ཙམ་དུ་གྲུབ་པར་འཇོག་ནུས་སོ། །
དེས་ན་སྐབས་འདི་དག་ཏུ་གཟུགས་བརྙན་དཔེར་བཀོད་པས། གཟུགས་གཟུགས་
སུ་མ་གྲུབ་བམ་སྙམ་པའི་འཁྲུལ་གཞི་བསྐྱེད་པའི་གནས་མེད་ཀྱི། གཟུགས་རང་ངོས་པ་
མེད་པའི་དཔེར་གོ་དགོས་པ་ཡིན་ཏེ། དེའི་རྒྱུ་མཚན་ཡང་། རྒན་པོ་བརྡའ་བྱང་གིས་ཀྱང་
ཟླ་གཟུགས་ཟླ་བར་མ་གྲུབ་པར་རྟོགས་ནུས་པས། འཇིག་རྟེན་ན་ཟླ་གཟུགས་བརྫུན་པར་
གྲགས་ལ། དེ་འདྲ་བའི་འཇིག་རྟེན་རང་ལ་གྲགས་པའི་བརྫུན་པ་དེར་འདྲ་བའི་རིགས་
དཔེར་བཟུང་ནས། དེ་དག་ལ་བརྫུན་པར་མ་གྲགས་ཀྱང་དབུ་མ་པ་རང་ལ་བརྫུན་པར་
གྲགས་པའི་གཟུགས་སོགས་རྣམས་རང་གི་ངོ་བོས་གྲུབ་གྲུབ་འདྲ་བར་སྣང་ཡང་། དེར་མ་
གྲུབ་པར་དཔོག་པར་བྱེད་པ་ཡིན་ནོ། །
ཟླ་གཟུགས་ཟླ་བར་སྣང་བ་དང་ཟླ་བར་མ་གྲུབ་པ་གཉིས་གཞི་གཟུགས་ལ་དུས་
གཅིག་ཏུ་ཚོགས་པ་འཇིག་རྟེན་པས་ཀྱང་མངོན་སུམ་དུ་གྲུབ་པ་ལྟར། གཟུགས་དང་
གཟུགས་བདེན་སྟོང་ངོ་བོ་གཅིག་པ་དབུ་མ་པ་ལ་གྲུབ་ལ། ཟླ་གཟུགས་ཟླ་བར་མ་གྲུབ་པ་
ལས་ལོགས་སུ་ཟླ་གཟུགས་ངོ་བོ་ཐ་དད་དུ་མེད་པ་ལྟར། གཟུགས་ཀྱི་རང་བཞིན་སྟོང་པ་
ལས་ཀྱང་གཟུགས་ངོ་བོ་ཐ་དད་དུ་མེད་དོ། །དེས་ན་གཟུགས་སོགས་རང་གི་རང་བཞིན་
སྟོང་པ་ཉིད་དང་ཆོས་ཅན་དུ་འབྲེལ་བས་ངོ་བོ་གཅིག་ཡིན་ལ། ཀུན་རྫོབ་དང་དོན་དམ་
པའི་རང་བཞིན་དུ་ཡོད་པས་ལྡོག་པ་ཐ་དད་ཙམ་དུ་ཡོད་པ་ཡིན་ཏེ། དེས་ན་ཆོས་ཐམས་
ཅད་རྟོག་བཏགས་ཀྱི་རྟེན་འབྲེལ་ཙམ་ལས་མེད། དེ་ལས་མེད་པས་རང་གི་ངོ་བོ་གདོན་མ་
༤437



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ནས་མེད་པར་ངེས་སོ། །དེ་བཞིན་དུ་ད་ལྟ་སྐྱིད་སྡུག་ཉམས་སུ་མྱོང་བའི་ཚོར་བ་དང་།
མཛེས་མི་མཛེས་སོགས་སུ་སྤུ་རིས་འབྱེད་པའི་འདུ་ཤེས། ཡུལ་ལ་སྣ་ཚོགས་སུ་གཡོ་བའི་
སེམས་བྱུང་གཞན་རྣམས་དང་། གང་ཟག་དང་སྲོག་ལ་སོགས་པའི་འདུ་བྱེད། གཟུགས་སྒྲ་
སོགས་ཡུལ་སོའི་ངོ་བོ་ཙམ་རིག་པའི་རྣམ་པར་ཤེས་པ་ཧྲིག་གེ་བ་འདི་དག་ཀྱང་རང་བཞིན་
གྱིས་སྟོང་། སྟོང་བཞིན་དུ་སྣང་། སྣང་སྟོང་དེ་གཉིས་ངོ་བོ་ཐ་དད་དུའང་མེད་དོ། །
ཞེས་རྗེ་བཙུན་གྱིས་གསུངས་པ་ཐོས་སོ་ཞེས་པ་ཡིན་ལ། འདི་ལ་སྟོང་ཉིད་བཞི་ལྡན་ཞེས་
བྱའོ། །
དེའི་འཕྲོར་ཤཱ་རིའི་བུ་ཕུང་པོ་ལྔ་སྟོང་པ་ཉིད་ཡིན་པ་དེ་ལྟ་བས་ན། འདི་ལྟར་སྣང་
གྲགས་ཀྱི་ཆོས་ཡོད་དོ་ཅོག་ཐམས་ཅད་སྣང་བ་ལྟར་རང་རང་གི་མཚན་ཉིད་དམ་ངོ་བོས་
རང་བཞིན་སྟོང་པ་ཉིད་དེ། སྤྱི་ལ་ཁྱབ་པའི་མཚན་ཉིད་དེ་དང་དེས་ཀྱང་རང་བཞིན་གྱིས་
མེད་དོ། །འདི་གཉིས་ཀྱིས་རྣམ་པར་ཐར་པའི་སྒོ་སྟོང་པ་ཉིད་བསྟན། མ་རིག་པ་ལས་འདུ་
བྱེད་འབྱུང་བ་སོགས་འདུས་བྱས་རྣམས་སྔར་མེད་གསར་དུ་སྐྱེས་ནས་རོང་རོང་བ་བསྙོན་
མེད་དུ་སྣང་ཡང་རང་བཞིན་གྱིས་སྐྱེ་བའི་མཚན་མའང་མེད་སྲིད་པའི་ཡན་ལག་སོགས་
སྔར་ཡོད་འཇིག་པར་སྣང་ཡང་། དེར་སྣང་བ་ཙམ་ལས་རང་བཞིན་གྱིས་འགག་ཅིང་ཞིག་
པའི་མཚན་མའང་མེད། གྲོག་སྤུར་གྱི་ལུས་ཐོབ་ཀྱང་སེམས་དབང་མེད་དུ་བསླབ་པའི་སྤང་
བྱ་ཉོན་མོང་གི་དྲི་མས་མཚན་མའང་རང་བཞིན་གྱིས་མེད། ལམ་ཉམས་སུ་བླངས་གསལ་
རིག་དྲི་མ་དང་བྲལ་བའི་རྣམ་བྱང་གི་མཚན་མའང་རང་བཞིན་གྱིས་མེད། འདི་གཉིས་རྣམ་
པར་ཐར་པའི་སྒོམ་ཆེན་མེད་པ་བསྟན། དེ་ལྟར་སྐྱོན་དང་ཉེས་པ་ལས་གྲོལ་བའང་རྟོག་
བཏགས་ཙམ་ལས་རང་བཞིན་གྱིས་བྲི་ཞིང་ཟད་པར་སྨོན་དུའང་མེད། རྣམ་བྱང་གི་ཡོན་
ཏན་དང་དགེ་བ་ཇེ་བཟང་ལ་འཛེག་ཏེ་སངས་རྒྱས་སུ་གྱུར་ཀྱང་རང་བཞིན་གྱིས་གང་ཞིང་
438ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
རྒྱས་པར་སྨོན་དུའང་མེད། འདི་གཉིས་ཀྱིས་རྣམ་པར་ཐར་པའི་སྒོ་སྨོན་པ་མེད་པ་བསྟན།
དེས་ན་ལས་ཉོན་དང་། དེ་ལས་སྡུག་བསྔལ་སྣ་ཚོགས་འབྱུང་བར་སྣང་བའི་འཁོར་བ་དང་།
ལམ་བསྒོམས་པས་སྒྲིབ་པ་སྤངས་ནས་བློ་བདེ་བར་འགྱུར་བའང་འཁོར་བ་དང་རྣལ་འབྱོར་
པའི་བློའི་འཆད་ཚུལ་ཙམ་ལས། དོན་ལ་རང་སོ་འཛུགས་ནས་གནས་པ་ཅི་ཡང་མེད་ཅེས་
པ་སྟེ། མདོར་ན་ཆོས་གང་དང་གང་ཡིན་ཀྱང་
། རྐྱེན་ནམ་བསྙད་ཀ་ལྟ་བུ་ཞིག་ལ་རག་ལས་
ནས་འབྱུང་བ་ཡིན་གྱི། རང་དབང་གིས་སམ་གཞན་ལ་མ་ལྟོས་པར་གྲུབ་པ་འགའ་ཡང་
མེད་ལ། དེ་ཀ་ལ་བདག་དུ་མེད་པ་དང་ཆོས་དབྱིངས་སྟོང་པ་ཉིད་ཅེས་ཐ་སྙད་བྱས་པའོ། །
འདི་ལ་ཟབ་མོ་ཁྱད་པར་བརྒྱད་ལྡན་དུ་གྲགས་ལ། དགག་བྱའི་ལོག་པ་བརྒྱད་བཀག་ནས།
མཐོང་ལམ་དུ་རྣམ་ཐར་སྒོ་གསུམ་མངོན་དུ་བྱེད་ཚུལ་བསྟན་ནོ། །
སྒོམ་ལམ་གྱི་སྤྱི་ལ་སློབ་ཚུལ་ནི། ཤཱ་རིའི་བུ་ཆོས་ཐམས་ཅད་བདེན་པས་སྟོང་པ་དེ་
ལྟ་བས་ན་སྒོམ་པ་ཟག་མེད་མཉམ་བཞག་ཡེ་ཤེས་ཀྱིས་སྟོང་ཉིད་མངོན་སུམ་དུ་མཐོང་བ་
ལ། གཟུགས་རུང་གི་མཚན་ཉིད་འཛིན་པའི་གཟུགས་ཕུང་མེད། བདེ་སྡུག་བཏང་སྙོམས་
མྱོང་བའི་ཚོར་བ་མེད། ཡུལ་གྱི་སྤུ་རིས་འཛིན་པའི་འདུ་ཤེས་མེད། ཕུང་པོ་བཞི་ལས་གཞན་
པའི་འདུ་བྱེད་ཀྱང་མེད། ཡུལ་གྱི་ངོ་བོ་ཙམ་རིག་པའི་རྣམ་ཤེས་ཀྱང་མེད། དེ་ལྟར་ན་
གཅིག་པའི་བདག་ཏུ་འཛིན་པའི་འཁྲུལ་གཞི་ཕུང་པོ་ལྔ་ཡང་མེད། དེར་མ་ཟད་སྒོམ་ལམ་
མཉམ་བཞག་ཡེ་ཤེས་དེའི་གཟིགས་ངོར་དྲན་རིག་གང་ལ་བརྟེན་ནས་སྐྱེ་ཞིང་ད་དུང་མཆེད་
པའི་མཐོང་བའི་མིག་མེད། ཐོས་པའི་རྣ་བ་མེད། སྣོམ་པའི་སྣ་མེད། མྱོང་བྱེད་ཀྱི་ལྕེ་མེད།
རེག་པའི་ལུས་མེད། དྲན་རིག་གི་ཡིད་མེད། མཐོང་བྱའི་གཟུགས་མེད། ཉན་བྱའི་སྒྲ་མེད།
སྣོམ་བྱའི་དྲི་མེད། མྱོང་བྱའི་རོ་མེད། འཇམ་རྩུབ་སོགས་ཀྱི་རེག་བྱ་མེད། རེག་བྱའི་ཆོས་
མེད། དེ་ལྟར་བརྟེན་དང་དམིགས་པ་རྒྱུར་བྱས་ཏེ་སྡུག་བསྔལ་དང་སེམས་སེམས་བྱུང་སྐྱེ་
~ 139ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བའི་ཡུལ་ཅན་གྱི་སྐྱེ་མཆེད་ཀྱི་གཉིས་སྣང་ཡང་མེད་དོ། །མཐོང་བའི་རྣམ་ཤེས་ཀྱི་རྟེན་
གཟུགས་ཅན་དང་མིག་གི་ཁམས་མེད་པ་ནས། ཡུལ་གཅོད་པའི་རྟེན་ཡིད་ཀྱི་ཁམས་མེད་
པས་རྣམ་ཤེས་ཀྱི་རྟེན་དབང་པོའི་ཁམས་དྲུག་གི་གཉིས་སྣང་ཡང་མེད། མིག་ལ་སྣང་ནས་
དྲན་རིག་སྐྱེ་བའི་གཟུགས་ཀྱི་ཁམས་སོགས་དམིགས་པ་ཡུལ་གྱི་ཁམས་དྲུག་གི་གཉིས་
སྣང་ཡང་མེད། དེ་དང་དམིགས་པ་དེ་དག་ལ་བརྟེན་ནས་གཟུགས་མཐོང་བའི་མིག་གི་རྣམ་
པར་ཤེས་པའི་ཁམས་སོགས་བརྟེན་པ་རྣམཤེས་ཀྱི་ཁམས་དྲུག་གི་གཉིས་སྣང་ཡང་མེད་དོ། །
དེ་ལྟར་ན་སེམས་རྣམས་འཁོར་བར་འཛིན་པའམ་རྒྱུ་འབྲས་བུ་དང་བཅས་ཏེ་རང་
རང་གི་རིགས་འདྲའམ་རང་འཛིན་ཤེས་པའི་འབྱུང་ཁུངས་ཁམས་བཅོ་བརྒྱད་ཀྱང་མེད་དོ། །
ཡུལ་ལ་རྨོངས་པའི་མ་རིག་པ་མེད། དེའི་དབང་གིས་འདུ་བྱེད་པའི་ལས་ཀྱང་མེད། དེའི་
བག་ཆགས་གཟུང་ཞིང་རྣམ་སྨིན་གྱི་ཕུང་པོའི་ངོ་བོར་སྨིན་པའི་རྣམ་ཤེས་ཀྱང་མེད། ཕུང་པོ་
གཞན་བཞིས་བསྡུས་པའི་མིང་གཟུགས་ཀྱང་མེད། ཕུང་པོའི་ཁྱད་པར་སྐྱེ་མཆེད་ཀྱང་མེད།
ཡུལ་གྱི་འགྱུར་བ་གཅོད་པའི་རེག་པ་མེད། རྣམ་སྨིན་མྱོང་བའི་ཚོར་བ་མེད། ལས་ཀྱི་ས་
བོན་སྡུག་བསྔལ་གྱི་ངོ་བོར་གྲུབ་བྱེད་ཀྱི་སྲེད་པའང་མེད། དེ་ཉིད་སྟོབས་ལྷག་པར་བརྟས་
པའི་ལེན་པའང་མེད། ལུས་ཀྱི་འཕངས་འབྲས་འགྲུབ་ངེས་སུ་སོང་བའི་སྲིད་པའང་མེད།
རྣམ་སྨིན་ལ་སྤྱོད་བཞིན་པས་གཞན་དུ་འགྱུར་བའི་རྒ་བའང་མེད། རྣམ་སྨིན་རྫོགས་ནས་
ཕུང་པོ་དོར་བའི་ཤི་བའང་མེད། གཉེན་པོ་སྐྱེས་པས་མ་རིག་པ་ཟད་པའམ་མེད་པ་ནས། རྒ་
ཤི་ཟད་པའི་བར་ཡང་མཉམ་བཞག་ཡེ་ཤེས་དེའི་དོན་ནུབ་བོ། །
དེ་ལྟར་ན་རྒྱུ་རྐྱེན་གྱི་འདུ་འཕྲོད་ཀྱིས་རབ་ཏུ་ཕྱེ་བའི་རྟེན་འབྲེལ་གྱི་སྣང་བ་ཡང་མེད་
དོ། །དེ་བཞིན་དུ་ཡིད་སྐྱོ་བར་བྱེད་པའི་སྡུག་བསྔལ་རང་གི་ངོ་བོ་ཡང་མེད། དེ་མེད་པས་དེ་
ཉེ་བར་ལེན་པའམ་སྐྱེད་བྱེད་ཀྱི་ལས་དང་ཉོན་མོངས་པའི་ཀུན་འབྱུང་བའང་མེད། དེ་བས་
ག 1:4}



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
ན་དེ་དག་ཉེ་བར་ཞི་ཞིང་ཟད་པའི་འགོག་པའང་མེད་ལ། དེ་ལྟར་ན་དེ་ཐོབ་བྱེད་ཀྱི་ཐབས་
ལམ་བདེན་ཡང་མེད་དེ། ལམ་གྱི་དམིགས་པ་བདེན་པ་བཞིའི་གཉིས་སྣང་ལྡོག་གོ། དེ་
ལྟར་སྲིད་པའི་ཡན་ལག་དང་། དེ་ཟད་པའང་བདེན་པར་མེད་ན་འཕགས་པ་རྣམས་སྡུག་
བསྔལ་བདེན་པ་དང་། ཀུན་འབྱུང་བདེན་པ་སོགས་སུ་ཇི་ལྟར་གཟིགས་ཏེ། དེ་དག་གི་
བདེན་པ་ཉིད་དུ་གཟིགས་པ་དེ་ནི་ལོག་པ་ཡིན་པར་མི་འོས་ལ། གལ་ཏེ་ཇི་ལྟར་གཟིགས་
པ་ལྟར་བདེན་པ་ཡིན་ན། དེ་དག་བདེན་སྟོང་དུ་ཇི་ལྟར་འགྱུར་སྙམ་ན། དེ་དག་བརྡའ་ཙམ་
སྣང་ཙམ་དུ་བདེན་མོད་ཀྱང་། དེ་དག་གི་གཤིསལུགས་ཇི་ལྟ་བ་གཟིགས་པའི་གཟིགས་
ངོར་སྟོང་སངས་ཁོ་ན་ཤར་བ་ལ་འགལ་བ་ཡོད་པ་མ་ཡིན་ནོ། །དེས་ན་ཡན་ལག་གཅུ་
གཉིས་པ་ལྟར་མེད་པ་དེའི་ཕྱིར་དེ་དག་ལ་དམིགས་བྱེད་ཡུལ་ཅན་ཡེ་ཤེས་རང་ཉིད་ཀྱི་
གཉིས་སྣང་ཡང་ལོག །འབྲས་བུ་སྟོབས་སོགས་ཀྱི་ཡོན་ཏན་ཐོབ་པ་ཡང་མེད། ཐོབ་
འགྱུར་དང་ཐོབ་བྱ་མིན་པའི་མ་ཐོབ་པ་དང་ཤོར་བ་ཡང་མེད་པས། བླང་དོར་གྱི་བདེན་ཞེན་
ཡང་ལྡོག་གོ །
མདོར་ན་དེ་དག་གིས་ཡིན་ལུགས་ཇི་ལྟ་བ་གཟིགས་པའི་གཟིགས་ངོ་དེར་ཀུན་རྫོབ་
བརྫུན་པའི་གཉིས་སྣང་གི་སྤྲོས་པ་མཐའ་དག་རང་ནུབ་པར་གསུངས་པས་ན། དོན་གྱི་
གནས་ཚོད་རང་ལ་གཟུགས་སོགས་ཀྱི་སྤྲོས་པ་འདི་དག་དོན་དམ་པར་ན་གཏན་ནས་མེད་
པའོ། །སྙམ་དུ་བློ་དེའི་ཕྱོགས་སུ་དྲངས་པར་བྱའོ། །དེས་ན་ཆོས་ཉིད་རྟོགས་པའི་མཉམ་
བཞག་གི་གཟིགས་ངོར་ཕུང་སོགས་ཀྱི་ཆོས་རྣམས་མེད་པར་གསུངས་པ་དང་། གོང་དུ་དེ་
དག་རང་བཞིན་མེད་པར་གསུངས་པ་དོན་འདྲ་སྟེ། གཟུགས་དེ་རང་གི་གནས་ལུགས་
རྟོགས་པའི་མཉམ་བཞག་གི་གཟིགས་ངོར་ཡོད་ན། བདེན་གྲུབ་ཏུ་འགྱུར་དགོས་པའི་
གནད་ཀྱིས་ཡིན་ནོ། །དེས་ན་དངོས་བསྟན་ལ་ཕུང་སོགས་རང་བཞིན་གྱིས་མེད་ཅེས་དང་།
ལ441ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྦས་དོན་དུ་རང་བཞིན་མེད་པར་རྟོགས་པའི་མཉམ་བཞག་གི་གཟིགས་ངོར་མེད་ཅེས་པ་
ཡིན་པས། སྒོམ་ལམ་དུ་གཟུགས་སོགས་གཉིས་སྣང་གི་སྤྲོས་པ་ཐམས་ཅད་ནུབ་པའི་ཆོས་
དབྱིངས་དང་རོ་གཅིག་ཏུ་མཉམ་པར་བཞག་པར་བྱའོ། །ཞེས་གདམས་པའོ། །དེས་ན་རང་
ཅག་འཁོར་བ་པ་རྣམས་ལ་ཆོས་དབྱིངས་སྟོང་པ་ཉིད་དེ་གཞི་ལམ་འབྲས་བུའི་ཆོས་ཀྱི་སྣང་
བ་སྣ་ཚོགས་སུ་ཤར་བ་ལས། གནས་ལུགས་དེའི་རང་གཟུགས་སུ་མ་མཐོང་ལ། རྣལ་
འབྱོར་པ་རྣམས་སྣང་བ་ལྟར་བདེན་མེད་དུ་གཏན་ལ་ཕབ་ཏེ་བསྒོམ་པས་ཆོས་ཐམས་ཅད་
རིག་པ་ཡེ་ཤེས་ཀྱི་སྟེང་དུ་རང་སངས་སུ་བཏང་སྟེ། དེ་ཀའི་ངང་ཉིད་དུ་མཉམ་པར་འཇོག་པ་
ཡིན་ནོ། །
དེ་ཡང་སློབ་པ་འཕགས་པའི་མཉམ་བཞག་ཡེ་ཤེས་ཀྱི་སྟོང་ཉིད་མངོན་སུམ་དུ་
གཟིགས་དོན། གཟུགས་སོགས་ཀུན་རྫོབ་པའི་སྣང་བ་མི་འཆར་ལ། ཀུན་རྫོབ་པའི་སྣང་
བ་ནམ་ཤར་བ་དང་། སྟོང་ཉིད་རྗེན་པར་གཟིགས་པའི་སྣང་བ་འགགས་པའི་རྒྱུ་མཚན་ཡང་།
སྟོང་པ་ཉིད་ནི་དགག་བྱ་བདེན་གྲུབ་སོགས་གཉིས་སྣང་གི་སྤྲོས་པ་རྣམ་པར་བཅད་པའི་
ཚུལ་གྱིས་སྣང་ཚུལ་དང་གནས་ཚུལ་འདྲ་བར་གནས་པས་ན། རང་མངོན་སུམ་སུ་གཟིགས་
པ་ན་ཡང་གཉིས་སྣང་ནུབ་པའི་སྒོ་ནས་གཟིགས་དགོས་ལ། ཀུན་རྫོབ་པའི་ཆོས་རྣམས་
གང་བློ་ལ་འཆར་པ་ན་ཡུལ་ཅན་རང་ལས་ཐ་དད་པ་དང་། བདེན་བདེན་ལྟར་སྣང་བ་ལས་
གཞན་པའི་འཆར་ཚུལ་མེད་ཅིང་། དེ་ལྟར་ན་གནས་ཚུལ་འདི་ལྟ་བུ་ཞིག་གམ་སྙམ་དུ་
བཏགས་དོན་བཙལ་བ་ན་མི་རྙེད་པའི་ངང་ཅན་གྱི་བརྫུན་པར་གནས་པས་ན། རྒྱུ་མཚན་
དེའི་ཕྱིར་བདེན་པའི་གནས་ལུགས་གཟིགས་པའི་གཟིགས་ངོར་ཀུན་རྫོབ་མི་སྣང་བ་ཡིན་
ནོ། །དེ་ན་སྤྱིར་གཉིས་སྣང་གི་སྤྲོས་པ་ལ་སྒྲ་རྟོག་དང་ཡུལ་ཡུལ་ཅན་ཐ་དད་པའི་སྣང་བ་
དང༌། བདེན་གྲུབ་དང་དེར་སྣང་བ་དང་ཀུན་རྫོབ་པའི་གཉིས་སྣང་སོགས་ཡོད་དོ། །
ལ442ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
རྡོ་རྗེ་ལྟ་བའི་ཏིང་ངེ་འཛིན་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་བྱང་ཆུབ་སེམས་
དཔའ་རྣམས་ལ་དོན་དམ་པར་གཟུགས་ནས་ཐོབ་པ་མེད་པའི་བར་དུ་མེད་པའི་ཕྱིར། ཐོབ་
པ་སོགས་མེད་པར་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ཅིང་
གནས་པར་བྱ་སྟེ། ཞེས་པས་བསྟན་ཏེ། དེ་ཡང་ཐོབ་པ་མེད་པའི་ཕྱིར་ཞེས་པ་མཐའི་
གསལ་བྱེད་དེ། གཟུགས་མེད་ཅེས་པ་ཚུན་ཆད་ལ་བསྙག་དགོས་ཤིང་། དེ་གཙོ་བོར་སྨོས་
པ་ནི་གནས་ལུགས་རྟོགས་པའི་ཤེར་ཕྱིན་སྒོམ་པའི་མཐུས་སྟོབས་སོགས་ཀྱི་འབྲས་བུ་ཐོབ་
ཏུ་མི་རུང་བ་ཞེས་པར་གཞན་རྣམས་ཀྱང་འདུས་པར་དགོངས་སོ། །
མི་སློབ་ལམ་ལ་སློབ་ཚུལ་ནི། ཤེར་ཕྱིན་ལ་བརྟེན་ཅིང་གནས་པའི་འབྲས་བུ་ལ་
སེམས་གསལ་རིག་གི་སྟེང་དུ་ས་བཅུའི་ངོ་སྐལ་གྱི་སྒྲིབ་པ་ཕྲ་རགས་གཉིས་དགོངས་
འགྲེལ་ལས་བཤད་པ་དེ་རྣམས་རིམ་གྱིས་གཏད་མེད་དུ་བྱས་པས་བྱིན་ཅི་ལོག་བཞིའི་
འཇིགས་སྐྲག་ལས་ཤིན་ཏུ་འདས་ནས་མི་གནས་པའི་མྱང་འདས་ཀྱི་མཐར་ཕྱིན་པར་གྱུར་
ཞེས་པས་བསྟན། དེ་ཡང་འཁྲུལ་ངོར་རང་སེམས་བསླད་བྱེད་དུ་ཤར་བའི་སྒྲུབ་པ་གཉིས་
གཤིས་ལ་མེད་ཅིང་། འབྲས་བུ་འཁོར་བ་ཕྲ་རགས་ཀྱི་སྔར་གྱི་འཇིགས་ཤིང་སྐྲག་པའང་
གཤིས་ལ་མེད། དེ་ལྟར་མེད་པར་མངོན་སུམ་དུ་རྟོགས་ཤིང་ཡུན་དུ་གོམས་པས་ཕྱིན་ཅི་
ལོག་གི་སྣང་ཞེན་རྣམས་རིམ་པས་སངས་སུ་སོང་སྟེ། མཐར་འཁྲུལ་བ་ཐམས་ཅད་གཏན་
དུ་ཟད་པའི་མི་གནས་པའི་མྱ་ངན་འདས་སུ་སླེབ་པའི་དོན་ནོ། །
འདི་ནི་སངས་རྒྱས་ཐམས་ཅད་ཀྱི་བགྲོད་པ་གཅིག་པུའི་ལམ་མོ་ཞེས་བསྟན་པ་ནི།
སྔར་སངས་རྒྱས་ཟིན་པ་དང་། ད་ལྟ་རྒྱ་བཞིན་པ་དང་། མ་འོངས་པ་ན་རྒྱ་འགྱུར་གྱི་སངས་
རྒྱས་ཐམས་ཅད་ཀྱི་སྟོང་པ་ཉིད་མངོན་སུམ་དུ་རྟོག་པའི་འདི་ལ་བརྟེན་ཅིང་སྒྲུབ་པ་ལྷུར་
ལེན་པར་མཛད་པའི་མཐུས་སངས་རྒྱས་ཀྱི་གོ་འཕང་བརྙེས་སོ། །ཞེས་གདམས་པའོ། །དེ་
ལ443ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལྟར་ན་ཐེག་ཆེན་རིགས་ཅན་གྱི་འབྲས་བུ་ཤེར་ཕྱིན་ཐོབ་པའི་ཐབས་སུ་ཐོས་བསམ་གྱི་སྒྲོ་
འདོག་བཅད་དེ་ཤེས་པར་བྱ་བའི་ཡུལ་ཕུང་ཁམས་སྐྱེ་མཆེད་དང་། སྒོམ་པས་ཉམས་སུ་
བླང་བའི་ཡུལ་རྟེན་འབྲེལ་དང་བདེན་བཞི་ཉམས་སུ་ལེན་བྱེད་ཀྱི་ལམ་ཡུལ་ཅན་ཡེ་ཤེས།
ཉམས་སུ་བླངས་པའི་འབྲས་བུ་ཐོབ་བྱའི་ཡོན་ཏན་རྣམས་ཀྱང་གཞིར་བཟུང་སྟེ་དངོས་
བསྟན་ལ་ཡུལ་རང་བཞིན་ཤེར་ཕྱིན་བསྟན་ཅིང་། སྦས་དོན་ལ་ཡུལ་ཅན་མངོན་རྟོགས་ཀྱི་
རིམ་པ་མཐའ་དག་ལམ་ལྔར་བསྡུས་ཏེ་ལམ་ཤེར་ཕྱིན་གྱི་ལུས་ཡོངས་སུ་རྫོགས་པར་
བསྟན་ལ། དེའི་ཁོངས་སུ་ཡུམ་འབུམ་པ་
པ་སོགས་ཀྱི་སྙིང་པོའི་དོན་མཐའ་དག་བསྡུས་པས་
ན། མདོ་འདི་ཉིད་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོར་ལེགས་པར་གྲུབ་པ་ཡིན་ནོ། །
གཉིས་པ་དབང་རྣོན་ལ་སྔགས་ཚིག་ཙམ་གྱིས་བསྡུས་ཏེ་བསྟན་པ་ནི། དེ་ལྟ་བས་ན་
ཤེར་ཕྱིན་ནི་ཡིད་སྐྱོབ་པས་སྔགས་ཀྱི་དོན་དང་ལྡན་ལ། དེའི་ཆེ་བའང་ཤེར་ཕྱིན་ཀྱི་ལམ་
འདི་ནི་དོན་དམ་པ་རྟོགས་པར་བྱེད་པ་རིག་པ་ཆེན་པོ་དང་། གཟིགས་ཚུལ་འདི་ལས་གོང་
ན་མེད་ཅིང་། འདི་བར་ལྷག་པའི་ཐར་ལམ་མེད་པས་ན་བླ་ན་མེད་པའི་སྔགས་ཡིན།
མཉམ་པ་མེད་པའི་སངས་རྒྱས་སམ་ནམ་མཁའ་དང་མཉམ་པར་བྱེད་པས་ན་མི་མཉམ་པ་
དང་མཉམ་པར་བྱེད་པ་དང་། སྡུག་བསྔལ་རྒྱུ་དང་བཅས་པ་ཞི་བར་བྱེད། འདོད་པའི་དོན་
ལ་མི་བསླུ་ཞིང་མི་བརྫུན་པས་ན་བདེན་པ་ཁོ་ནར་ཤེས་པར་བྱ་སྟེ། ཏདྱ་ཐཱ་ནི་གང་ངམ་འདི་
ལྟ་སྟེ་ཞེས་པ་ཏེ། སྟོན་པས་བདག་ཅག་གི་ཆེད་དུ་བྱང་ཆུབ་ཏུ་ཐུགས་བསྐྱེད་ནས། རང་རེ་
རྣམས་གང་ལས་དགྲོལ་རྒྱུའི་བདག་འཛིན་གྱི་གཉེན་པོ་བདག་མེད་པ་ཐབས་བཅས་
གོམས་པས་སྤངས་རྟོགས་མཐར་གཏུགས་ནས་གཟིགས་པའི་དེ་ཉིད་ནི་འདི་སྟེ་ཞེས་དང་།
འགྲོ་བ་རྣམས་སེམས་འཁྲུལ་ཞིང་སྤྱོད་པ་ངན་པས་རྒུད་པའི་མཐར་ལྷུང་བ་ལ་གང་ལ་
འཁྲུལ་བའི་སྤྲོས་བྲལ་གྱི་དབྱིངས་དང༌། སྤྱོད་པ་མ་ནོར་པ་མངོན་རྟོགས་ཀྱི་ལམ་རྣམས་
སྨ444ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
རང་ཉིད་ཀྱིས་ཇི་ལྟར་གཟིགས་པ་འདི་ཁོ་ན་སྟེ་ཞེས་རང་དབང་དུ་འདོམས་པའི་དོན་ཡིན་
པས། སྟོན་པའི་ཆེ་བ་བརྗོད་ཅིང་ཆོས་ཁུངས་བཙུན་པར་སྟོན་པ་མཛད་པ་པོའི་ཆེ་བ་དང་།
དངོས་བསྟན་སྟོང་ཉིད་དང་། སྦས་དོན་མངོན་རྟོགས་གཉིས་བསྡུས་པ་སྟོན་པས་ཆོས་ཀྱི་ཆེ་
བ་བསྟན་པ་སྟེ། སྟོན་པ་སངས་རྒྱས་ནས་བཟུང་དམ་པ་བར་མ་ཆོད་པ་ལས་བརྒྱུད་ཅིང་།
ནང་གི་དོན་རྟོགས་པའི་ཤེས་རབ་དང་ལྡན་པའི་སྒོ་ནས་གདམས་ངག་སྟོན་དགོས་ཚུལ་གླེང་
གཞིས་བསྟན་པ་རྣམས་ཀྱང་འདིས་བསྡུས་སོ། །བསྒྲུབ་བྱ་མཐར་ཐུག་སྐུ་གསུང་ཐུགས་
གསུམ་གྱི་བདག་ཉིད་ཨེ་ཝཾ་དོན་མཐར་ཐུག་པ་གླེང་གཞིས་ཁོངས་ན་གནས་པ་དང་། ཨ་
ཨུ་མ་གསུམ་འདུས་པ་ཨོཾ་གྱིས་བསྟན་ཅིང་། འདིས་ཁོངས་སུ་མདོ་རྒྱུད་སྡེ་བཞི་ཀའི་ལམ་
རྣམས་སྐུ་གསུམ་པོ་དེ་ཉིད་འགྲུབ་བྱེད་དང་། འབྲས་བུ་ཡང་སྐུ་གསུམ་གྱི་གོ་འཕང་དུ་
འདུས་པས། དེ་ཐམས་ཅད་ཀྱི་རྡོ་རྗེ་ཨོ་གྱི་ཁོངས་སུ་འདུ་ལ། དེ་འདྲ་བའི་མཚོན་དོན་དྲན་
བཞིན་པས་ཨོཾ་བརྗོད་ན་མཆོག་སྟེར་བ་སོགས་ཀྱི་ཕན་ཡོན་ལྷག་དང་བཅས་པ་འབྱུང་ངོ་། །
ག་ཏེ་ནི་སོང་ཤིག་ཅེས་པ་སྟེ། བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་ཟིན་པའི་སྒོ་ནས། ད་
ལྟ་གང་དུ་གནས་པའི་འཁོར་བ་ཞེས་སོ་སོད་པའི་དུས་མེད་པ་འདི་ལ་ཡིད་སྐྱོ་བས། འདིའི་
རྒྱུ་གཙོ་བོ་སྲེད་ཞེན་བཅད་དེ། མི་གནས་པའི་མྱང་འདས་སུ་ཕྱིན་པའི་ཆེད་དུ་རང་བཞིན་
མེད་པའི་དོན་ལ་ཐོས་བསམ་གྱི་མྱོང་བ་གཙོ་བོར་བྱེད་པའི་ཚོགས་ལམ་དུ་སོང་ཤིག་ཅེས་
འདོམས་པའོ། །ག་ཏེ་གཉིས་པའང་སོང་ཤིག་པ་སྟེ། ད་དུང་ཆོས་ཉིད་དོན་སྤྱིའི་གསལ་སྣང་
གི་མཐོང་བའི་སྦྱོར་ལམ་དུ་སོང་ཤིག་པའི་དོན་ནོ། །འདི་གཉིས་ཀྱིས་གོང་གི་སྟོང་ཉིད་བཞི་
སྦྱོར་བསྟན་པའི་མདོ་ཙམ་གྱི་སྦས་དོན་གྱི་ཚོགས་སྦྱོར་གཉིས་བསྟན་པའོ། །པཱ་ར་ག་ཏེ་ནི་
ཕ་རོལ་དུ་སོང་ཤིག་ཅེས་པ་སྟེ། མཚན་འཛིན་གྱི་འདུ་ཤེས་པ་ལས་ཕ་རོལ་ཏུ་ཐབས་ཀྱིས་
ཟིན་པའི་དོན་དམ་མཚན་མ་མེད་པའི་ངང་དུ་སོན་པས། ཀུན་སྦྱོར་གསུམ་སྤངས་ཤིང་།
༤445ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དོན་དམ་པའི་སར་སླེབས་པའི་མཐོང་ལམ་
ལམ་དུ་སོང་ཤིག་པའི་དོན་ནོ། །འདིས་ཟབ་མོ་
བརྒྱད་ལྡན་བསྟན་པའི་མདོ་ཆོག་གི་སྦས་དོན་གྱི་མཐོང་ལམ་བསྟན། པཱ་ར་སཾ་ག་ཏེ་ནི་ཕ་
རོལ་ཏུ་ཡང་དག་པར་སོང་ཤིག་ཅེས་པ་སྟེ། མཐོང་ཟིན་པའི་ཆོས་ཉིད་ཀྱི་དོན་དེ་ཐབས་དང་
བཅས་པར་གོམས་པས། མཚན་འཛིན་ལས་ཤིན་ཏུ་འདའ་ཞིང་ས་གོང་མ་ནས་གོང་དུ་
འཕང་བའི་སྒོམ་ལམ་དུ་སོང་ཤིག་ཅེས་པའི་དོན་ནོ། །འདིས་གཟུགས་མེད་སྒྲ་མེད་ཅེས་
སོགས་ཀྱི་སྦས་དོན་གྱི་སྒོམ་ལམ་བསྟན། བོ་དྷི་སྭཱ་ཧཱ་ནི་བྱང་ཆུབ་ཆེན་པོར་གཞི་ཚུགས་ཞེས་
པ་སྟེ། དེ་དག་ལ་བརྟེན་ནས་ཆགས་ཐོགས་དམན་པའི་སྒྲིབ་པ་ཟད་པར་སྤངས་པས། ཆོས་
ཐམས་ཅད་ཀྱི་སྟེང་གི་བདེན་པ་གཉིས་ཅིག་ཆར་མངོན་སུམ་དུ་གཟིགས་ཤིང་ཆེད་དུ་བྱ་བ་
ཆེབ་པོ་གསུམ་གྱི་བདག་ཉིད་ཀྱི་བྱང་ཆུབ་ཆེན་པོ་ཨོ་གྱི་མཚོན་དོན་ཐོབ་བྱ་མཐར་ཐུག་དེར་
གཞི་ཚུགས་ཞེས་བརྟན་པར་བྱེད་པའི་དོན་ནོ། །འདིས་སེམས་ལ་སྒྲིབ་པ་མེད་ཅིང་ཞེས་
སོགས་དང་། བླ་ན་མེད་པ་ཞེས་སོགས་ཀྱི་མདོ་ཆོག་གི་སྦས་དོན་གྱི་མི་སློབ་ལམ་བསྟན།
དེ་ཡང་ལམ་ལྔའི་ཉེར་ལེན་གྱི་སྒོ་ནས་ཨོཾ་གྱི་མཚོན་དོན་སྒྲུབ་པ་ལ་ཐུན་མོང་བ་ལྟར་ན་སྟོང་
ཉིད་སྙིང་རྗེའི་སྙིང་པོ་ཅན་དང་། རྒྱུད་སྡེ་འོག་མ་ལྟར་ན་ཟབ་པ་སྟོང་ཉིད་དང་། གསལ་བ་
ལྷའི་འཁོར་ལོ་ཟུང་འཇུག་དང་། བླ་མེད་ལྟར་ན་ལྷན་སྐྱེས་བདེ་ཆེན་དང་། སྟོང་པ་དབྱེར་
མི་ཕྱེད་པའི་གཞི་ཚུགས་པར་བྱེད་དགོས་སོ། །གཞི་ཚུགས་ཞེས་པ་སྔགས་ཀྱི་མཐའ་འགྲུབ་
པར་བྱེད་པའི་དོན་དུ་བཤད་པའང་ཡོད་དེ། སྔ་མ་དང་དོན་འདྲའོ། །
གསུམ་པ་དོན་བསྡུས་ཏེ་སློབ་པར་གདམས་པ་ནི། ཤཱ་རིའི་བུ་བྱང་སེམས་རྣམས་
ཚུལ་དེ་ལྟར་ཤེར་ཕྱིན་ལ་བསླབ་པར་བྱའོ་ཞེས་གདམས་པ་མཛད་དེ། སྔར་ཇི་བཞིན་
བསླབ་ཚུལ་དྲིས་པའི་ལན་བཏབ་ཟིན་ཞེས་པའོ། །
གསུམ་པ་སྟོན་པས་མཐུན་འགྱུར་བྱིན་པ་ནི། སྟོན་པ་ཉིད་ཀྱིས་མ་གསུངས་པར་
༤446ལ



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
སྤྱན་རས་གཟིགས་ཀྱི་བཤད་པ་འདི་ཅང་བདེན་ནམ་སྙམ་པའི་ལོག་རྟོག་བཟློག་པའི་ཕྱིར་
དུ། བཅོམ་ལྡན་འདས་ཀྱི་ཏིང་ངེ་འཛིན་དེ་ལས་བཞེངས་ཚུལ་བསྟན། རྗེས་བཙུན་ལ་
ལེགས་སོ་བྱིན་ཏེ་མདོར་བསྟན་ནས། ཤེར་ཕྱིན་གྱི་དོན་ཇི་ལྟ་བ་བཞིན་དུ་བསྟན་པ་ལ་
ཐུགས་དགྱེས་ཤིང་། ཤིན་ཏུ་དགྱེས་པས་ལེགས་སོ་གཉིས་གསུངས་ལ། རིགས་ཀྱི་བུ་ཞེས་
བོས་ནས་ཁོང་གི་བཤད་པ་དེ་ཁོ་ན་བཞིན་ཡིན་ནོ། །དེ་ཁོ་ན་བཞིན་ཡིན་ཏེ། ཞེས་འཁོར་
རྣམས་ཡིད་ཆེས་སུ་གཞུག་པའི་དོན་དུ་རྗེས་བཙུན་ལ་བདེན་ཁ་སྩོལ་ཞིང་། ཁྱོད་ཀྱིས་ཤེར་
ཕྱིན་གྱི་དོན་ཇི་སྐད་བསྟན་པ་དེ་ཁོ་ན་ལྟར་བྱང་སེམས་རྣམས་སྤྱད་པར་བྱ་སྟེ། ཞེས་འཁོར་
གྱི་བྱང་སེམས་རྣམས་ལ་ཁྱད་པར་དུ་ཡིད་ཆེས་པར་གྱིས་ལ་ཚུལ་དེ་ལྟར་སྤྱོད་ཅིག་ཅེས་
བསྐུལ་བར་མཛད་ཅིང་། སྟོན་པ་འདི་སྙིགས་མའི་དུས་སུ་སངས་རྒྱས་པས། སངས་རྒྱས་
གཞན་ལས་སྐུའི་འོད་ལ་སོགས་པ་ཆུང་བས་དོན་དེ་ཁོ་ན་ལྟར་ཅང་ཡིན་ནམ་སྙམ་པའི་
དོགས་པ་བསལ་པ་ལ། དེ་བཞིན་གཤེགས་པ་ཐམས་ཅད་ཀྱིས་གསུངས་ཀྱང་། དེ་ཁོ་ནར་
ཟད་དོ་ཞེས་བསྟན་པའི་ཕྱིར་དུ། རྗེ་བཙུན་ལ་ཁྱོད་ཀྱིས་དེ་ལྟར་བཤད་པ་ལ་ངས་ཡི་རང་བ་
ཙམ་དུ་མ་ཟད། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་ཀྱང་ཐུགས་ཡི་རང་
བ་མཛད་དོ། །ཞེས་དཔལ་གྱི་མགུར་ནས་བཀའ་སྩལ་བ་སྡུད་པ་པོ་བདག་གིས་ཐོས་སོ་
ཞེས་པའོ། །དེས་རྒྱལ་བ་རྣམས་བཤད་པ་འདི་འདྲ་བ་ལ་རྗེས་སུ་དགྱེས་པ་གདོན་མི་ཟ་
བར་མཛད་པ་དང་། མངོན་པར་དགྱེས་པར་འོས་པར་ཡང་བསྟན་ནོ། །
བཞི་པ་འཁོར་རྣམས་དགའ་ནས་འཛིན་པར་དམ་བཅས་པ་ནི། སྟོན་པས་མཐུན་
འགྱུར་དེ་བཞིན་མ་གསུངས་ན། འཁོར་རྣམས་རྗེ་བཙུན་གྱིས་བཤད་པ་འདི་ལས་ལྷག་པའི་
ཤེར་ཕྱིན་གྱི་དོན་ཞིག་ཡོད་དམ་སྙམ་དུ་ཐེ་ཚོམ་པས་ཡིད་མ་ཆེས་པར་དགའ་ཞིང་ཚིམ་པར་
མི་འགྱུར་ལ། གདུལ་བྱ་གཞན་སྣང་དང་བསྟུན་ནས། ཤཱ་རིའི་བུ་ཡང་བདག་གི་དྲི་བ་
༤447ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སྐབས་སུ་མ་བབ་བམ་སྙམ་པ་དང་། རྗེས་བཙུན་གྱིས་ཀྱང་བདག་གིས་ལན་ལེགས་པར་
པ་ཡང་སྲིད་སྙམ་དུ་ཞུམ་ཞིང་དོགས་པ་དང་བཅས་པར་གྱུར་པ་ལ། སྟོན་པ་ཉིད་ཀྱི་
ཞལ་ནས་གསུང་ཚངས་པའི་དབྱངས་ཀྱིས་ལེགས་སོའི་མཐུན་འགྱུར་དང་། སངས་རྒྱས་
ཀུན་གྱིས་བསྟན་ཀྱང་དེ་ཁོ་ན་བཞིན་ཡིན་ཞེས་བཀའ་སྩལ་པས། དྲི་བ་པོ་ཤཱ་རིའི་བུའང་
རང་ཉིད་ཀྱི་དྲི་བ་ལེགས་པོ་བྱུང་བར་ཤེས་ཏེ་དགའ་བ་དང་། ལན་ལྡོན་པ་པོ་སྤྱན་རས་
གཟིགས་ཀྱིས་ཀྱང་རང་ཉིད་ཀྱིས་ལན་བཏབ་པ་ལེ་
པ་ལེགས་པོ་བྱུང་བར་ཤེས་ཏེ་མཆོག་ཏུ་
དགྱེས་པ་དང་། བྱང་སེམས་གཞན་དང་འཁོར་རྣམ་བཞི་དེར་འཁོད་པ་ཐམས་ཅད་དམ།
ཡུལ་དང་། རིགས་དང་། འགྲོ་བ་དང་། གཟུགས་དང་། ལོངས་སྤྱོད་དང་། སྐད་རིགས་
སོགས་ཐམས་ཅད་དང་ལྡན་པའི་འཁོར་འདུས་པ་དེ་དང་། དེའི་གཙོ་བོ་རྒྱལ་ཆེན་བཞི་
སོགས་ལྷ་དང་མི་དང་། སྤྱན་ལྡན་མའི་བུ་ལ་སོགས་པ་ལྷ་མ་ཡིན་དང་། ལྷའི་གླུ་ལེན་པ་པོ་
ཡུལ་འཁོར་སྲུང་ལ་སོགས་པ་དང་ལྷན་ཅིག་དུ་གནས་པའི་དྲི་ཟ་སྟེ་གཙོ་བོ་བཞིས་མཚོན་
པའི་འཇིག་རྟེན་ཕལ་པའི་འཁོར་དཔག་ཏུ་མེད་པ་རྣམས་ཀྱང་ཡིད་ཆེས་ཤིང་ཐེ་ཚོམ་ཆོད་
པས་ཡི་རང་སྟེ་གུས་ཤིང་ཚིམ་པ་ཐོབ་ལ། རྗེས་བཙུན་གྱིས་བཤད་པ་དང་མཐུན་པར་
བཅོམ་ལྡན་འདས་ཀྱི་གསུངས་པ་དེ་ལ་མངོན་པར་བསྟོད་དོ། །ཆེད་ཆེར་འཛིན་ཅིང་ངེས་
བཟུང་དུ་བྱེད་པར་དམ་བཅའོ། །ཞེས་སྡུད་པ་པོ་མཐོང་བ་བསྡུད་པའོ། །མདོ་འདི་ལ་རྗེས་
སུ་གནང་བའི་བཀའ། བྱིན་གྱིས་བརླབས་པའི་བཀའ། ཞལ་ནས་གསུངས་པའི་བཀའ་
གསུམ་ཚང་སྟེ། དང་པོ་ནི། གླེང་གཞི་དང་མཇུག་གི་ཡི་རང་གི་སྐོར་དང་། གཉིས་པ་དྲིས་
ལན་གྱི་སྐོར་དང་། གསུམ་པ་སྟོན་པས་མཐུན་འགྱུར་གནང་བ་རྣམས་ཡིན་ནོ། །
ཡང་མདོ་འདི་ཕུན་སུམ་ཚོགས་པ་ལྔ་ལྡན་ཡང་ཡིན་ཏེ། དུས་དང་
། གནས་དང་།
སྟོན་པ་དང་། འཁོར་ཕུན་སུམ་ཚོགས་གཞི་གླེང་གཞིས་བསྟན། དེ་མན་ཆད་ཀྱིས་ཆོས་ཕུན་
448



ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་བ་ཉུང་ངུ་རྣམ་གསལ།
སུམ་ཚོགས་པ་བསྟན་ནོ། །གཞན་ཡང་འདི་ཡང་འདི་ཉིད་ཤེར་ཕྱིན་རྒྱས་པའི་སྙིང་པོ་ཡིན་
པས། དེའི་ཚེ་དོན་རྣམས་འདིའི་ཚིག་གང་དང་གང་གིས་བསྡུས་ཚུལ། སྦས་དོན་མངོན་
རྟོགས་ཀྱི་རིམ་པ་རྣམས་ཚིག་གང་དང་གང་གིས་ཁོངས་ན་ཡོད་ཚུལ་རྣམས་ཤེས་ན་ཆེས་ངོ་
མཚར་བར་འགྱུར་ལ། མ་མཐའ་དེ་ལྟར་ཡིན་ངེས་སྙམ་དུ་ཡིད་ཆེས་པས། དེ་འདྲའི་ཟབ་
གནད་རྣམས་གོ་བ་ཞིག་ནམ་ཡོང་ན་སྙམ་དུ་སྨོན་འདུན་དྲག་པོས་ཁ་འདོན་དུ་བྱས་ནའང་
དོན་ཤིན་ཏུ་ཆེའོ། །དེ་ལྟར་ཁྱད་གཞི་ཁྱད་ཆོས་ཀྱི་ཚུལ་དུ་སྦྱར་ཏེ་གསུངས་པའི་བདེན་པ་
གཉིས་ཀྱི་གནས་ལུགས་དང་སྦས་དོན་ཀྱི་ལམ་རྣམས་ཐབས་ཁྱད་པར་ཅན་དང་འབྲེལ་
བར་གོམས་པས་ཉམས་འོག་དུ་ཆུད་པ་ན། སྔགས་ཚིག་གི་སྦས་ཤུགས་ཀྱི་དོན་སེམས་པ་
དང་སྦྲགས་པས་གོམས་པ་ཀློང་དུ་གྱུར་ཏེ། བློ་གཅིག་གི་ངོ་བོ་བདེན་པ་གཉིས་དང་ཐབས་
ཤེས་གཉིས་དབྱེར་མེད་དུ་འདྲེས་ནས། མཐར་ཟག་པ་མེད་པའི་བདེ་བ་ཆེན་པོ་བློ་ཡུལ་
ལས་འདས་པའི་ངང་དུ་ཆོས་ཐམས་ཅད་རོ་གཅིག་ཏུ་སྡོམ་པའི་ཟུང་འཇུག་བདེ་བ་ཆེན་པོའི་
གོ་འཕང་ཐོབ་པར་འགྱུར་པ་ཡིན་ནོ། །
ཞེས་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་ཚིག་དོན་ཅུང་ཟད་འགྲེལ་པ་ཉུང་ངུ་
རྣམ་གསལ་ཞེས་བྱ་འདི་ནི། མདོ་སྔགས་ཆོས་ཚུལ་ཀུན་ལ་གཞན་དྲིང་མི་འཇོག་པའི་
མཁྱེན་རབ་ཀྱི་དབང་ཕྱུག་དམ་པ་ཆོས་ཀྱི་རྗེ་ངག་གི་དབང་པོས་རྒྱ་བོད་ཀྱི་འགྲེལ་པ་མང་
པོའི་དོན་བསྡུས་ཏེ་ཟིན་ཐོར་མཛད་པའི་ལེགས་བཤད་ལས། བློ་དམན་དག་གིས་འཕྲལ་
དུ་གོ་བདེ་བའི་ཕྱིར། མདོ་ཆོག་དངོས་གཞིའི་འབྲུ་འགྲེལ་རྣམས་ཟུར་དུ་ཕྱུང་སྟེ། དམ་ཚིག་
རྡོ་རྗེས་སུག་བྲིས་སུ་བགྱིས་པའོ། །འདིས་ཀྱང་འགྲོ་མགོན་བླ་མའི་རང་ལུགས་དྲི་མ་མེད་
པ་འདི་ཉིད་ནམ་ཡང་མི་ནུབ་པའི་རྒྱལ་མཚན་དུ་གྱུར་ཅིག །དགེ་ལེགས་འཕེལ།། །།
~449



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་བསྡུས་དོན་བཞུགས་སོ། །
དངུལ་ཆུ་དྷརྨ་བྷ་དྲ།
ན་མོ་གུ་རུ་མཉྫགྷོ་ཥཱ་ཡ། འདིར་ཤེས་རབ་སྙིང་པོའི་དོན་ཅུང་ཟད་འཆད་པ་ལ་བཞི།
མཚན་གྱི་དོན། འགྱུར་གྱི་ཕྱག །གཞུང་གི་དོན། མཇུག་གི་དོན་ནོ། །དང་པོ་ནི། རྒྱ་གར་
སྐད་དུ། ནས། སྙིང་པོ། ཞེས་པའི་བར་རོ། །གཉིས་པ་ནི། བཅོམ་ལྡན། ནས། ཕྱག་འཚལ་
ལོ། །ཞེས་པའི་བར་རོ། །
གསུམ་པ་གཞུང་གི་དོན་ལ་གཉིས། མདོ་འདི་གང་ལས་འབྱུང་བའི་གླེང་གཞི་དང་།
དེ་ལས་བྱུང་བའི་མདོ་དངོས་ཀྱི་དོན་ནོ། །དང་པོ་ལ་གཉིས། གླེང་གཞི་ཐུན་མོང་བ་དང་།
ཐུན་མོང་མིན་པའི་གླེང་གཞིའོ། །དང་པོ་ལ་བཞི། དུས་ཕུན་སུམ་ཚོགས་པ། སྟོན་པ་ཕུན་
སུམ་ཚོགས་པ། གནས་ཕུན་སུམ་ཚོགས་པ། འཁོར་ཕུན་སུམ་ཚོགས་པའོ། །དང་པོ་ནི། འདི་
སྐད་བདག་གིས་ཐོས་པ་དུས་གཅིག་ན། ཞེས་པའོ། །གཉིས་པ་ནི། བཅོམ་ལྡན་འདས།
ཞེས་པའོ། །གསུམ་པ་ནི། རྒྱལ་པོའི་ཁབ་བྱ་རྒོད་ཕུང་པོའི་རི་ལ། ཞེས་པའོ། །བཞི་པ་ནི།
དགེ་སློང་གི་ནས་བཞུགས་ཏེ། ཞེས་པའོ། །གཉིས་པ་ཐུན་མོང་མིན་པའི་གླིང་གཞི་ནི། དེའི་
ཚེ་ནས་རྣམ་པར་ལྟའོ། །ཞེས་པའོ། །
450



ཤེས་རབ་སྙིང་པོའི་བསྡུས་དོན།
གཉིས་པ་དེ་ལས་བྱུང་བའི་མདོ་དངོས་ཀྱི་དོན་ལ་བཞི། ཤཱ་རིའི་བུས་དྲི་བ་དྲིས་པ།
སྤྱན་རས་གཟིགས་ཀྱིས་ལན་བཏབ་པ། སྟོན་པས་མཐུན་འགྱུར་བྱིན་པ། འཁོར་རྣམས་
ཀྱིས་འཛིན་པར་དམ་བཅས་པའོ། །དང་པོ་ནི། དེ་ནས་ནས་ཇི་ལྟར་བསླབ་པར་བྱ། ཞེས་
པའོ། །
གཉིས་པ་སྤྱན་རས་གཟིགས་ཀྱིས་ལན་བཏབ་པ་ལ་བཞི། མཚམས་སྦྱར་བ། དབང་
བརྟུལ་ལ་སོ་སོར་ཕྱེ་སྟེ་བསྟན་པ། དབང་རྣོན་ལ་སྔགས་ཚིག་ཉུང་ངུས་བསྟན་པ། དོན་
བསྡུས་ཏེ་བསླབ་པར་གདམས་པའོ། །དང་པོ་ནི། དེ་སྐད་ཅེས་ནས་བལྟ་བར་བྱ་སྟེ། ཞེས་
པའོ། །གཉིས་པ་དབང་བརྟུལ་ལ་སོ་སོར་ཕྱེ་སྟེ་བསྟན་པ་ལ་གཉིས། ལམ་ལྔ་ལ་བསླབ་
ཚུལ་སོ་སོར་བསྟན་པ་དང་། དེ་ཉིད་སངས་རྒྱས་ཐམས་ཅད་ཀྱི་བགྲོད་པ་གཅིག་པུའི་ལམ་
དུ་བསྟན་པའོ། །དང་པོ་ལ་བཞི། ཚོགས་སྦྱོར་ལ་བསླབ་ཚུལ་མཐོང་ལམ་ལ་བསླབ་ཚུལ། །
སྒོམ་ལམ་ལ་བསླབ་ཚུལ། །མི་སློབ་ལམ་ལ་བསླབ་ཚུལ་ལོ། །དང་པོ་ལ་གཉིས། མདོར་
བསྟན་པ་དང་། རྒྱས་པར་བཤད་པའོ། །དང་པོ་ནི། ཕུང་པོ་ནས་རྗེས་སུ་ལྟའོ། །ཞེས་པའོ། །
གཉིས་པ་རྒྱས་པར་བཤད་པ་ལ་གཉིས། གཟུགས་ཕུང་ལ་ཇི་ལྟར་བསླབ་ཚུལ་དང་།
རིགས་པ་དེ་ཕུང་པོ་ལྷག་མ་ལ་སྦྱར་བའོ། །དང་པོ་ནི། གཟུགས་སྟོང་པའོ་ནས་མ་ཡིན་ནོ། །
ཞེས་པའོ། །གཉིས་པ་རིགས་དང་ཕུང་པོ་ལྷག་མ་ལ་སྦྱར་བ་ནི། དེ་བཞིན་དུ་ནས་སྟོང་པའོ། །
ཞེས་པའོ། །གཉིས་པ་མཐོང་ལམ་ལ་བསླབ་ཚུལ་ནི། ཤཱ་རིའི་བུ་ནས་གང་བ་མེད་པའོ། །
ཞེས་པའོ། །གསུམ་པ་སྒོམ་ལམ་ལ་བསླབ་ཚུལ་ལ་གཉིས། སྒོམ་ལམ་སྤྱི་ལ་བསླབ་ཚུལ་
དང་། ཁྱད་པར་རྒྱུན་མཐའི་རྡོ་རྗེ་ལྟ་བུ་ལ་བསླབ་ཚུལ་ལོ། །དང་པོ་ལ་བདུན། ཕུང་པོ་ལྔ་མི་
སྣང་བར་བསྟན་པ། སྐྱེ་མཆེད་བཅུ་གཉིས་མི་སྣང་བར་བསྟན་པ། ཁམས་བཅོ་བརྒྱད་མི་
སྣང་བར་བསྟན་པ། རྟེན་འབྲེལ་བཅུ་གཉིས་མི་སྣང་བར་བསྟན་པ། བདེན་པ་བཞི་མི་སྣང་
༤451ལ



--
.
ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བར་བསྟན་པ། ཐོབ་བྱེད་ལམ་གྱི་ངོ་བོ་མི་སྣང་བར་བསྟན་པ། །ཐོབ་བྱའི་འབྲས་བུ་མི་སྣང་
བར་བསྟན་པའོ། །དང་པོ་ནི། ཤཱ་རིའི་བུ་ནས་རྣམ་པར་ཤེས་པ་མེད། ཅེས་པའོ། །གཉིས་
པ་ནི། མིག་མེད་ནས་ཆོས་མེད་དོ། །ཞེས་པའོ། །གསུམ་པ་ནི། མིག་གི་ཁམས་ནས་ཡང་
མེད་དོ། །ཞེས་པའོ། །བཞི་པ་ནི། མ་རིག་པ་ནས་ཡང་མེད་དོ། །ཞེས་པའོ། །ལྔ་པ་ནི། དེ་
བཞིན་དུ་ནས་ལམ་མེད། ཅེས་པའོ། །དྲུགཔ་ནི། ཡེ་ཤེས་མེད། ཅེས་པའོ། །བདུན་པ་ནི།
ཐོབ་པ་མེད། མ་ཐོབ་པ་ཡང་མེད་དོ། །ཞེས་པའོ། །གཉིས་པ་ཁྱད་པར་རྒྱུན་མཐའི་རྡོ་རྗེ་ལྟ་
བུ་ལ་བསླབ་ཚུལ་ནི། ཤཱ་རིའི་བུ་ནས་གནས་ཏེ། ཞེས་པའོ། །བཞི་པ་མི་སློབ་ལམ་ལ་
བསླབ་ཚུལ་ནི། སེམས་ལ་ནས་ཕྱིན་ཏེ། ཞེས་པའོ། །
གཉིས་པ་དེ་ཉིད་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་དུ་བསྟན་པ་
ནི། དུས་གསུམ་དུ་ནས་སངས་རྒྱས་སོ། །ཞེས་པའོ། །གསུམ་པ་དབང་རྣོན་ལ་སྔགས་ཚིག་
ཉུང་དུས་བསྟན་པ་ལ་གཉིས། སྔགས་ཀྱི་ཆེ་བ་བསྟན་པ་དང་
། ཆེ་བ་དང་ལྡན་པའི་སྔགས་
དངོས་བསྟན་པའོ། །དང་པོ་ནི། དེ་ལྟ་བས་ན་ནསཤེས་པར་བྱ་སྟེ། ཞེས་པའོ། །གཉིས་པ་
ནི། ཤེས་རབ་ཀྱི་ནས་སྭཱཧཱ། ཞེས་པའོ། །བཞི་པ་དོན་བསྡུས་ཏེ་བསླབ་པར་གདམས་པ་ནི།
ཤཱ་རིའི་བུ་ནས་བསླབ་པར་བྱའོ། །ཞེས་པའོ། །གསུམ་པ་སྟོན་པས་མཐུན་འགྱུར་བྱིན་པ་ནི།
དེ་ནས་ནས་ཡི་རང་ངོ། །ཞེས་པའོ།
བཞི་པ་འཁོར་རྣམས་ཀྱིས་འཛིན་པར་དམ་བཅས་པ་ནི། བཅོམ་ལྡན་ནས་བསྟོད་དོ། །
ཞེས་པའོ། །བཞི་པ་མཇུག་གི་དོན་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་
པའི་སྙིང་པོ་རྫོགས་སོ། །ཞེས་པའོ། །ཞེས་པ་འདི་ཡང་དགེ་སློང་དྷརྨ་བྷ་དྲས་བྲིས་པའོ། །
~452



༡
༄༅༅། །ཤེར་སྙིང་མདོའི་སྦས་དོན་མངོན་རྟོགས་གསལ་བའི་
ཉི་མ་ཞེས་བྱ་བ་བཞུགས་སོ། །
བློ་བཟང་ཚུལ་ཁྲིམས།
ན་མོ་བྷ་ག་ཝ་ཏེ་པྲཉྫཱ་པཱ་ར་མི་ཏ་ཧྲི་ད་ཡ། ཟབ་ཞི་སྤྲོས་བྲལ་འོད་གསལ་འདུད་རྩིའི་
བཅུད། །ཁྱེད་སྐུས་བུམ་བཟང་ཡངས་པོར་ལེགས་འཁྱིལ་བ། །འགྲོ་ལ་བརྩེ་བས་བགོ་
སྐལ་སྦྱིན་མཛད་པ། །ཀླུ་སྒྲུབ་སྙིང་པོས་བྱང་ཆུབ་བར་དུ་སྐྱོངས། །མགོན་ཁྱོད་སྒྱུ་འཕྲུལ་
ཕུལ་བྱུང་ཟབ་མོའི་གཏམ། །ཇི་བཞིན་སྒྲོག་ལ་འཇམ་དབྱངས་བློ་གྲོས་དང་། །དབྱེར་མེད་བློ་
བཟང་གྲགས་པ་ཡབ་སྲས་ལ། །སྙིང་ནས་འདུད་དོ་ཟབ་མོའི་སྣང་བ་སྩོལ། །གང་ཞིག་
བསྟེན་ན་རྒུད་ཚོགས་མཐར་བྱེད་ཅིང་། །བདེ་ལེགས་ཀུན་འབྱུང་ཤེར་ཕྱིན་ཟབ་མོའི་དོན།
མཁས་པའི་རྗེས་ཞུགས་ཅུང་ཟད་སྤེལ་བ་ལ། །བདག་བློ་སྤྲོ་བའི་ལམ་ལ་ཉེར་ཞུགས་སོ། །
དེ་ཡང་སྟོན་པ་སངས་རྒྱས་ཀྱི་ས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་
ཐམས་ཅད་ཀྱི་སྙིང་པོའི་ཡང་སྙིང་པོ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་འཆད་
པ་ལ་ཉེ་བར་ཞུགས་ཞེས་པའོ། །
དེས་ན་འདི་ཉིད་འཆད་པ་ལ་གཉིས། ཆོས་ལ་དོན་གཉེར་སྐྱེ་བའི་ཕྱིར་སྟོང་ཉིད་
ཤེས་པའི་ཕན་ཡོན་བཤད་པ། ཕན་ཡོན་དེ་དང་ལྡན་པའི་ཤེར་ཕྱིན་གྱི་དོན་བཤད་པའོ། །
མ453ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དང་པོ་ནི། སྟོང་ཉིད་ཀྱི་དོན་རྟོགས་པ་དགོས་པ་དུ་མ་དང་ལྡན་ཏེ། མདོ་ལས། ཟབ་ཞི་
སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་འདི་ཁོ་བོས་རྙེད། །སུ་ལ་
བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་སྦ་བར་བྱ། །ཞེས་གསུངས་པས།
བདུད་རྩིས་ནད་ཀུན་འཇོམས་པ་བཞིན། །འོད་གསལ་སྟོང་པ་ཉིད་བདུད་རྩི་ལྟ་བུའི་ཆོས་
འདི་སུས་རྙེད་ཀྱང་ཉོན་མོངས་པའི་ནད་སོགས་ཕྱི་ནང་གི་རྒུད་ཚོགས་མཐའ་དག་འཇོམས་
ནུས་ཞེས་སོ། །དེ་ལྟར་ནའང་། གདུལ་བྱ་རྣམས་ཀྱི་སྟོང་པ་ཉིད་ཀྱི་དོན་རྟོགས་པ་ཤིན་ཏུ་
དཀའ་ཞིང་། དེའི་དོན་ཇི་བཞིན་རྙེད་པའང་ཉིན་མོའི་སྐར་མ་ལྟར་ཤིན་ཏུ་དཀོན་པར་
གསུངས་ཏེ། རྩ་ཤེར་ལས། དེ་ཕྱིར་གཞན་པས་ཆོས་འདི་ཡི། །གཏིང་དཔོག་དཀའ་བར་
མཁྱེན་གྱུར་ནས། །ཐུབ་པའི་ཐུགས་ནི་ཆོས་བསྟན་ལས། །རབ་ཏུ་ལོག་པ་ཉིད་དུ་གྱུར། །
ཅེས་སོ། །ཟབ་མོའི་དོན་ཇི་བཞིན་རྙེད་ན་ཕན་ཡོན་དེ་ལྟ་བུ་འབྱུང་བར་མ་ཟད། འདིའི་དོན་
ལ་དོན་འགྱུར་གྱི་ཐེ་ཚོམ་སྐྱེས་པས་ཀྱང་སྲིད་པའི་རྩ་བ་ཧྲུལ་པོར་བྱེད་པ་སོགས་ཕན་ཡོན་
རླབས་པོ་ཆེ་ཐོབ་སྟེ། བཞི་བརྒྱ་པ་ལས། བསོད་ནམ་ཆུང་ངུ་དག་གིས་ནི། །ཐེ་ཚོམ་དག་
ཀྱང་སྐྱེ་མི་སྲིད། །ཐེ་ཚོམ་སྐྱེས་པ་ཙམ་ཉིད་ཀྱིས། །སྲིད་པའི་རྩ་བ་ཧྲུལ་པོར་བྱེད། །ཅེས་
དང་། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། ཆོས་ཟབ་མོའི་དོན་ལ་སོམ་ཉིས་ཀྱང་། །
གཞི་སྲིད་པ་ཧྲུལ་པོར་བྱེད་དོ་ཞེས། །གཏམ་སྙན་ཅིང་ཟབ་པའི་སྒྲ་ཐོས་པས། །ད་ཁོང་ནས་
ཞེ་བློ་བདེ་མོར་གདའ། །ཞེས་གསུངས། མདོར་ན། རྗེ་བདག་ཉིད་ཆེན་པོས། འཇིག་རྟེན་
རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་བཟློག་པ། །རྟེན་ཅིང་
འབྲེལ་པར་འབྱུང་བར་གསུངས། །ཞེས་པ་ལྟར། འཇིག་རྟེན་ཏེ་རང་ཅག་སོ་སོའི་སྐྱེ་བོ་
རྣམས་ལ་མི་འདོད་པའི་རྒུད་པ་ཇི་སྙེད་ཅིག་འབྱུང་བ་ཐམས་ཅད་ཀྱི་རྩ་བ་མཐར་ཐུག་ནི་
བདག་ཏུ་འཛིན་པའི་མ་རིག་པ་འདི་ཉིད་ཡིན་ཅིང་། གང་ཞིག་ཟབ་མོ་རྟེན་འབྱུང་གི་དོན་
454ལ



ཤེར་སྙིང་མདོའི་སྦས་དོན་མངོན་རྟོགས་གསལ་བའི་ཉི་མ།
མཐོང་བས་རྒུད་པ་ཀུན་གྱི་རྩ་བ་མ་རིག་པ་བག་ཆགས་དང་བཅས་པ་མ་ལུས་གཞོམ་པ་སྟེ།
ཟད་པར་བྱེད་ནུས་པ་ནི་ཟབ་མོའི་དོན་རྟོགས་པའི་ཕན་ཡོན་ནོ། །
གཉིས་པ་ཕན་ཡོན་དེ་དང་ལྡན་པའི་ཤེར་ཕྱིན་གྱི་དོན་བཤད་པ་ལ་གསུམ། མཚན་
དོན་འགྱུར་ཕྱག་བཤད་པ། འདིའི་ཐོག་མའི་གླེང་གཞི་བཤད་པ། དྲི་ལན་གྱི་སྒོ་ནས་མདོ་
དོན་ཉམས་སུ་ལེན་ཚུལ་ལོ། །དང་པོ་ནི། རྒྱ་གར་སྐད་དུ། འདིའི་མཚན་ལ། བྷ་ག་ཝ་ཏེ་པྲ་
ཛྙཱ་པ་ར་མི་ཏ་ཧྲི་ད་ཡ། དེ་བོད་སྐད་དུ་བསྒྱུར་ནས། བཅོམ་ལྡན་འདས་མ་ཤེས་རབ་ཀྱི་ཕ་
རོལ་ཏུ་ཕྱིན་པའི་སྙིང་པོ་ཞེས་བྱ་བ། ལོ་ཙཱ་བས་གཞུང་བསྒྱུར་བའི་བྱ་བ་མཐར་ཕྱིན་པའི་
ཕྱིར་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཞེས་པ་ནི་
འགྱུར་ཕྱག་གོ། །
གཉིས་པ་གླེང་གཞི་ལ་གཉིས། གླེང་གཞི་དང་། ཟབ་མོ་ལ་སློབ་ཚུལ་གྱི་དྲིས་ལན་
ནོ། །དང་པོ་ཕུན་སུམ་ཚོགས་པ་བཞི་ལས། དུས་ཕུན་སུམ་ཚོགས་པ་ནི། སྟོན་པ་ཞལ་
བཞུགས་པའི་དུས་སོ། །འདི་སྐད་སྡུད་པ་པོ་བདག་གིས་ཐོས་པ་དུས་གཅིག་ནའོ། །སྟོན་པ་
ཕུན་སུམ་ཚོགས་པ་ནི། བཅོམ་ལྡན་འདས་སངས་རྒྱས་ཤཱཀྱ་ཐུབ་པའོ། །གནས་ཕུན་སུམ་
ཚོགས་པ་ནི། རྒྱལ་པོའི་ཁབ་བྱ་རྒོད་ཕུང་པོའི་རི་ལ། འཁོར་ཕུན་སུམ་ཚོགས་པ་ཚེ་དང་
ལྡན་པ་ཤཱ་རིའི་བུ་དང་། འཕགས་པ་སྤྱན་རས་གཟིགས་སོགས་བྱང་ཆུབ་སེམས་དཔའི་
དགེ་སློང་གི་དགེ་འདུན་གྱི་སྡེ་གྲངས་མེད་དཔག་ཏུ་མེད་པའི་ཚོགས་ཆེན་པོ་དང་ཐབས་
གཅིག་ཏུ་བཞུགས་སོ། །ཞེས་བྱ་བ་ནི་ཐུན་མོང་གི་གླེང་གཞིའོ། །ཐུན་མོང་མིན་པའི་གླེང་
གཞི་ནི། སྟོན་པས་འོག་གི་དྲི་ལན་རྣམས་འབྱུང་བར་བྱིན་གྱིས་རློབས་པའི་ཕྱིར། དེའི་ཚེ་
བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་
སྙོམས་པར་ཞུགས་སོ། །དེ་ནས་སྟོན་པས་བྱིན་གྱིས་བརླབས་པ་ལ་བརྟེན་ཕུང་པོ་ལྔ་པོ་དེ་
455
，



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རང་རང་གི་རྒྱུ་རྐྱེན་དང་ཤེས་རབ་ལ་བརྟེན་ནས་བཏགས་ཏེ་བཞག་པས། ཕུང་པོ་ལྔ་པོ་དེ་
དག་ཀྱང་རང་རང་གི་ངོ་བོས་མ་གྲུབ་པ་སྟེ། རང་བཞིན་གྱིས་སྟོང་པར་རྣམ་པར་བལྟའོ། །
ཞེས་མདོར་བསྡུས་ཏེ་བསྟན་པའོ། །དེ་ཉིད་ཅུང་ཟད་རྒྱས་པར་ཕྱེ་སྟེ། ཟབ་མོ་ཁྱད་པར་
བཞི་ལྡན་ནམ། སྟོང་ཉིད་བཞི་སྦྱོར་གྱི་སྒོ་ནས་སོ་སོར་སློབ་ཚུལ་ནི། དེ་ཡང་གཟུགས་ཕུང་
ལ་མཚོན་ན། གཟུགས་རང་གི་གདགས་གཞི་ལ་བརྟེན་ནས་མིང་དང་རྟོགས་པས་ཕར་
བཏགས་ནས་བཞག་པ་ཙམ་མ་གཏོགས་གཟུགས་རང་ངོས་ནས་གྲུབ་པ་མེད་པས་ན།
གཟུགས་རང་བཞིན་གྱིས་སྟོང་པའོ། །དེ་ལྟར་རང་བཞིན་གྱིས་སྟོང་པ་ཉིད་ཡིན་ཀྱང་།
གཟུགས་ཞེས་ཐ་སྙད་ཙམ་དུ་མ་བརྟགས་མ་དཔྱད་པར་བྱ་བ་བྱེད་ནུས་སུ་ཡོད་པས་
གཟུགས་སོ། །གཟུགས་དང་གཟུགས་ཀྱི་ཆོས་ཉིད་གཉིས་ཆུ་དང་ཆུའི་སྟེང་གི་རླན་གཤེར་
བཞིན་ངོ་བོ་གཅིག་ལ་ལྡོག་པ་ཐ་དད་ཡིན་པས་གཟུགས་ལས་ཀྱང་གཟུགས་རང་བཞིན་
སྟོང་པ་ཉིད་ངོ་བོ་གཞན་མ་ཡིན། གཟུགས་རང་བཞིན་གྱིས་སྟོང་པའི་ཆོས་ཉིད་ལས་ཀྱང་
གཟུགས་ངོ་བོ་གཞན་མ་ཡིན་ནོ། །དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་
དང་། རྣམ་པར་ཤེས་པ་རྣམས་སྟོང་པའོ། །ཞེས་སྟོང་ཉིད་བཞི་སྦྱོར་གྱི་སྒོ་ནས་ཉམས་སུ་
ལེན་པའོ། །
གཉིས་པ་མཐོང་ལམ་པས་སློབ་ཚུལ་ནི། དེ་ལྟར་ཚོགས་སྦྱོར་གྱི་སྐབས་སེམས་
བསྐྱེད་སྤྱོད་པའི་གྲོགས་དང་བཅས་ཟབ་མོ་སྟོང་པ་ཉིད་ལ་སོ་སོར་དཔྱོད་ཅིང་ཞི་ལྷག་ཟུང་
འབྲེལ་གྱི་སྒོམ་བྱུང་གི་བློའི་རྒྱུན་བསྐྱངས་པ་ལས། མཐོང་ལམ་གྱི་སྐབས་རྣམ་ཐར་སྒོ་
གསུམ་ལ་དམིགས་པའི་ཆོས་ཉིད་མངོན་དུ་འགྱུར་ཞེས་སྟོན་པ་ནི། ཤཱ་རིའི་བུ་དེ་ལྟ་བས་ན་
ཆོས་ཐམས་ཅད་རང་བཞིན་གྱིས་སྟོང་པ་ཉིད་དེ། ཞེས་པ་རྣམ་པར་ཐར་པའི་སྒོ་སྟོང་པ་ཉིད་
དང་། རང་གི་ངོ་བོས་གྲུབ་པའི་རྒྱུ་མཚན་ཉིད་མེད་པ་དང་། འབྲས་བུའི་མཚན་མ་ཡང་རང་
456



ཤེར་སྙིང་མདོའི་སྦས་དོན་མངོན་རྟོགས་གསལ་བའི་ཉི་མ།
བཞིན་གྱིས་མ་གྲུབ་པས། མ་སྐྱེས་པ། མ་འགགས་པ་དང་། ཉོན་མོངས་ཕྱོགས་ཀྱི་དྲི་མ་
རང་བཞིན་གྱིས་མེད་པ། རྣམ་བྱང་ཕྱོགས་ཀྱི་དྲི་མ་དང་བྲལ་པ་རང་བཞིན་གྱིས་མེད་པ་སྟེ་
ལྔས། རྣམ་ཐར་སྒོ་གསུམ་གྱི་མཚན་མ་མེད་པ་དང་། སྤང་བྱའི་སྐྱོན་བྲལ་བ་རང་བཞིན་
གྱིས་མེད་པ། ཐོབ་བྱའི་ཡོན་ཏན་རྫོགས་པའམ། གང་བ་རང་བཞིན་མེད་པའོ། །ཞེས་པ་
གཉིས་ཀྱི་འབྲས་བུའི་སྨོན་པ་མེད་པ་སྟེ། རྣམ་ཐར་སྒོ་གསུམ་གྱི་ཁྱད་པར་ཟབ་མོ་བརྒྱད་
ལྡད་དུ་སློབ་ཚུལ་ལོ། །
གསུམ་པ་སྒོམ་ལམ་པས་སློབ་ཚུལ་ལ་གཉིས། སྒོམ་ལམ་གྱི་སྐབས་ཆོས་ཉིད་ལ་
དམིགས་པའི་མཉམ་བཞག་ཡེ་ཤེས་ལ་སློབ་ཚུལ་དང་མཐར་མི་སློབ་ལམ་མངོན་དུ་བྱ་ཚུལ་
ལོ། །དང་པོ་ནི། སྒོམ་ལམ་མཉམ་བཞག་ཡེ་ཤེས་དེ་ཀུན་རྫོབ་ཀྱི་སྤྲོས་པ་ཐམས་ཅད་ཉེ་
བར་ཞི་བའི་དབྱིངས་ལ་ཆུ་ལ་ཆུ་བཞག་བཞིན་རོ་གཅིག་ཏུ་སོང་བས། ཡེ་ཤེས་དེའི་
གཟིགས་ངོར་ཀུན་རྫོབ་ཀྱི་སྣང་བ་གང་ཡང་མེད་ཅེས་སྟོན་པ་ནི། ཤཱ་རིའི་བུ་དེ་ལྟ་བས་ན་
སྟོང་པ་ཉིད་ལ་མཉམ་པར་བཞག་པའི་མཉམ་བཞག་ཡེ་ཤེས་ཀྱི་གཟིགས་ངོར་གཟུགས་
མེད། དེ་བཞིན་དུ་ཚོར་བ་མེད། འདུ་ཤེས་མེད། འདུ་བྱེད་མེད། རྣམ་པར་ཤེས་པ་མེད་ཅེས་
ཕུང་པོ་ལྔ་དང་། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད། ཅེས་
དབང་པོ་དྲུག་དང་། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ་
ཞེས་སྐྱེ་མཆེད་བཅུ་གཉིས་དང་། མིག་གི་ཁམས་མེད་པ་ནས། ཡིད་ཀྱི་ཁམས་མེད། ཡིད་
ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །ཞེས་ཁམས་བཅོ་བརྒྱད་དང་། མ་
རིག །འདུ་བྱེད། རྣམ་ཤེས། མིང་གཟུགས། སྐྱེ་མཆེད། རེག་པ། ཚོར་བ། སྲེད་པ། ལེན་
པ། སྲིད་པ། སྐྱེ་བ་རྒ་ཤི་སྟེ་ཉོན་མོངས་ཕྱོགས་ཀྱི་རྟེན་འབྲེལ་བཅུ་གཉིས་དང་། མ་རིག་པ་
ཟད་པ་མེད་པ་ནས། རྒ་ཤི་ཟད་པའི་བར་ཏེ་རྣམ་བྱང་ཕྱོགས་ཀྱི་ཡན་ལག་བཅུ་གཉིས་ཏེ།
~457ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ལུགས་འབྱུང་ལུགས་ལྡོག་གི་ཡན་ལག་རྣམས་གཟིགས་ངོར་མེད་ཅེས་པ་ནི་མ་རིག་པ་མེད།
མ་རིག་པ་ཟད་པ་མེད་པ་ནས། རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ། །ཅེས་སོ། །དེ་
བཞིན་དུ་མཉམ་བཞག་དེའི་ངོར་སྡུག་བསྔལ་བ་དང་ཀུན་འབྱུང་བ་དང་། འགོག་པདང་།
ལམ་མེད་ཅེས་བདེན་བཞི་དང་། དེའི་ངོར་ཡུལ་ཅན་ཤེས་པ་ཡང་མེད་ཅེས་སྟོན་པ་ནི། ཡེ་
ཤེས་མེད་ཅེས་སོ། །འབྲས་བུ་སྟོབས་བཅུ་དང་། མི་འཇིགས་པ་བཞི་སོགས་ཐོབ་པ་མེད།
འབྲས་བུ་དེ་མ་ཐོབ་པ་ཡང་མེད་དོ། །ཞེས་སྒོམ་ལམ་སྤྱི་ལ་སློབ་ཚུལ་ལོ། །ཤཱ་རིའི་བུ་དེ་ལྟ་
བས་ན་ས་བཅུའི་བྱང་ཆུབ་སེམས་དཔའ་རྣམས་ལ་མཉམ་བཞག་དེའི་ངོར་ཐོབ་པ་སོགས་
མེད་པའི་ཕྱིར། སྤྲོས་པ་ཐམས་ཅད་ཉེ་བར་ཞི་བའི་དེ་བཞིན་ཉིད་ལ་སླར་མི་ལྡང་བའི་ཚུལ་
གྱིས་སྙོམས་པར་ཞུགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་
ན་པ་ཟབ་མོ་འདི་ལ་བརྟེན་ཅིང་
གནས་ཏེ། ཤེས་སྒྲིབ་ཕྲ་མོའི་དངོས་གཉེན་རྒྱུན་མཐའི་ཡེ་ཤེས་ལ་སློབ་ཅེས་སོ། །
གཉིས་པ་མཐར་མི་སློབ་ལམ་མངོན་དུ་བྱ་ཚུལ་ནི། དེ་ལྟར་གོང་དུ་བཤད་པ་བཞིན།
ཚོགས་ལམ་ནས། རྒྱུན་མཐའི་བར་རིམ་གྱིས་བསླབ་སྟེ་གོམས་པ་སྤང་བྱ་སྒྲིབ་པ་རྣམས་
སྤངས་ཏེ་ཟད་པས་ན། སེམས་ལ་སྒྲིབ་པ་མེད་ཅིང་སྐྲག་པ་མེད་དེ། མི་གཙང་བ་གཙང་བ་
དང༌། སྡུག་བསྔལ་བདེ་བ། མི་རྟག་པ་རྟག་པ། བདག་མེད་པ་བདག་ཏུ་འཛིན་པའི་ཕྱིན་ཅི་
ལོག་ལས་ཤིན་ཏུ་འདས་ནས། སྲིད་ཞིའི་མཐའ་ལ་མི་གནས་པའི་མྱ་ངན་ལས་འདས་པའི་
མཐར་ཕྱིན་ཏེ་མངོན་པར་སངས་རྒྱས་སོ། །ཞེས་སོ། །དེ་ལྟ་བུའི་ལམ་གྱི་རིམ་པ་འདི་ནི་
དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་པ་ཁོ་ན་ཡིན་ཞེས་སྟོན་པ་ནི།
དུས་གསུམ་དུ་སྙོམས་པར་ཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་འདི་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
མངོན་པར་སངས་རྒྱས་སོ་ཞེས་པའོ། །གཉིས་པ་དབང་རྣོན་ལ་སྔགས་ཚིག་ཉུང་ངུའི་སྒོ་
ལ458



ཤེར་སྙིང་མདོའི་སྦས་དོན་མངོན་རྟོགས་གསལ་བའི་ཉི་མ།
ནས་ལམ་ལྔ་ལ་སློབ་ཚུལ་བསྟན་པ་ནི། དེ་ལྟ་བས་ན་སྔགས་ཀྱི་སྐད་དོད་མནྟ་ཞེས་པ་ཡིད་
སྐྱོབ་པ་ལ་འཇུག་ཅིང་། ཤེར་ཕྱིན་འདིས་ཀྱང་གདུལ་བྱའི་ཡིད་འཇིགས་པ་ཐམས་ཅད་
ལས་སྐྱོབ་པར་བྱེད་པས་ན། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། མ་རིག་བག་ཆགས་
ལ་སོགས་པའི་དུག་ནད་ཐམས་ཅད་འཇོམས་པས་རིག་པ་ཆེན་པོའི་སྔགས། སྡུག་བསྔལ་
རྒྱུ་དང་བཅས་པ་སེལ་བར་བྱེད་པ་ལ་འདི་དང་མཚུངས་པ་མེད་པས་བླ་ན་མེད་པའི་སྔགས།
མི་མཉམ་པ་མྱང་འདས་དང་མཉམ་པ་སྟེ་ཐོབ་པར་བྱེད་པའི་སྔགས། མདོར་ན་རྒུད་པ་
ཐམས་ཅད་རབ་ཏུ་ཞི་བར་བྱེད་པའི་སྔགས། བཤད་པ་ལྟར་དོན་ལ་མི་བསླུ་ཞིང༌། མི་རྫུན་
པས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཁྱད་པར་དུ་
འཕགས་པའོ། །
འོ་ན་དེ་ཇི་ལྟ་བུ་ཞེ་ན། སྨྲས་པ། ཏདྱ་ཐཱ། བོད་སྐད་དུ། འདི་ལྟ་སྟེ། ག་ཏེ། སོང་།
ཏེ་སོང་། པ་ར་ག་ཏེ་ཕ་རོལ་ཏུ་སོང་། པ་ར་སཾ་ག་ཏེ་དེའི་ཡང་ཕ་རོལ་ཏུ་ཡང་དག་པར་སོང་།
བྷོ་དྷི་བྱང་ཆུབ། སཱ་ཧཱ་གཞི་ཚུགས། ཞེས་སོ། །
སྔགས་ཀྱི་སྦས་དོན་ལམ་གྱི་རིམ་པ་ལ་སློབ་ཚུལ་ནི། གདུལ་བྱ་ཐེག་ཆེན་གྱི་རིགས་
ཅན་ལས་དང་བོ་པ་དེས། ཐོག་མར་ཚོགས་ལམ་དུ་སོང་། དེ་ནས་སྦྱོར་ལམ་དུ་སོང་། དེས་
ནས་དེའི་ཕ་རོལ་མཐོང་ལམ་དུ་སོང་། དེ་ནས་དེའི་ཡང་ཕ་རོལ་སྒོམ་ལམ་དུ་ཡང་དག་པར་
སོང་། དེ་ནས་སངས་རྒྱས་ཀྱི་བྱང་ཆུབ་ཀྱི་གཞི་ཚུགས་ཤིག་སྟེ། ཐོབ་པར་གྱིས་ཤིག་ཅེས་
བསྟན་ནོ། །
དེ་ནས་སླར་མདོར་བསྡུས་ཏེ་བསྟན་པ་ནི། ཤཱ་རིའི་བུ་བྱང་ཆུབ་སེམས་དཔའ་སེམས་
དཔའ་ཆེན་པོས་སྔར་བཤད་པའི་ཚུལ་དེ་ལྟར་ཤེས་རབ་ཀྱི་ཕརོལ་ཏུ་ཕྱིན་པ་ཤིན་ཏུ་རྟོགས་
དཀའ་བ་ཟབ་མོའི་གནས་ལ་བསླབ་པར་བྱའོ། །ཞེས་གདམས་པའོ། །དེ་ནས་བཅོམ་ལྡན་
འ159



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འདས་ཏིང་ངེ་འཛིན་དེ་ལས་བཞེངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་ལེགས་སོ་ཞེས་བྱ་བ་བྱིན་ནས་ལེགས་སོ་
ལེགས་སོ། །རིགས་ཀྱི་བུ་དེ་དེ་བཞིན་ནོ། །དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་
བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ། ཕྱོགས་བཅུའི་དེ་བཞིན་
གཤེགས་པ་རྣམས་ཀྱང་རྗེས་སུ་ཡི་རང་ངོ་། །བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས། ཚེ་དང་ལྡན་པ་ཤཱ་རའི་བུ་དང་། བྱང་ཆུབ་སེམ་སེམས་དཔའ་སེམས་དཔའ་ཆེན་
པོ་འཕགས་པ་ལ་སྤྱན་རས་གཟིགས་དབང་ཕྱུག་དང་དགེ་སློང་གི་དགེ་འདུན་ཆེན་པོ་དང་།
ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་མི་དང་ལྷ་མ་ཡིན་དང་། དྲི་ཟར་
བཅས་པའི་འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་བ་ཐེག་
པ་ཆེན་པོའི་མདོ་རྫོགས་སོ།། །།ལོ་ཙཱ་བའི་འགྱུར་བྱང་སོགས་གཞན་དུ་ཤེས་པར་བྱའོ། །
སྨྲས་པ། མཉམ་མེད་བུ་རམ་ཤིང་པ་ཤཱཀྱའི་གཙོ། །འཇིག་རྟེན་མགོན་པོ་འཕགས་
མཆོག་ཤཱ་རིའི་བུ། །དྲིས་ལན་ཤེར་སྙིང་སྦས་དོན་མངོན་རྟོགས་ཀྱི། །རིམ་པ་གསལ་བྱེད་
མཆན་བུ་ཅུང་ཟད་སྤེལ། །བདག་ནི་བྱིས་པའི་ནང་ནས་བྱིས་པ་སྟེ། །ཤིན་ཏུ་རྟོག་དཀའ་
རྟེན་འབྱུང་ཟབ་མོའི་དོན། །ཇི་བཞིན་མ་རྟོགས་ཡིག་སྐྱོན་ནོངས་པའི་ཚོགས། །ཀླུ་སྒྲུབ་
ཡབ་སྲས་སྤྱན་སྔར་སྙིང་ནས་བཤགས། །འདིས་མཚོན་དགེ་བས་སྐྱེ་དང་སྐྱེ་འཕྲེང་ཀུན། །
འཁོར་ལོ་བཞི་ལྡན་རྟེན་བཟང་རིམ་བརྒྱུད་དེ། །རྟག་ཏུ་ངུ་བཞིན་ཤེར་ཕྱིན་ཟབ་མོ་ལ། །
སྤྱོད་པའི་སྐལ་བཟང་གདུལ་བྱར་བདག་འགྱུར་ཤོག །
ཅེས་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོའི་སྦས་
དོན་མངོན་རྟོགས་ཀྱི་རིམ་པ་གསལ་བའི་ཉི་མ་ཞེས་བྱ་བ་འདི་ནི་ཆོས་སྨྲ་བ་བསྟན་འཛིན་
སྨ460ལ



ཤེར་སྙིང་མདོའི་སྦས་དོན་མངོན་རྟོགས་གསལ་བའི་ཉི་མ།
བློ་བཟང་རྒྱ་མཚོས་མཛད་པའི་འདིའི་མཆན་བུ་ལའང་ཞིབ་པར་དཔྱད་དེ། བཀའ་དྲིན་
མཚུངས་མེད་མཁན་ཆེན་རྡོ་རྗེ་འཆང་ཆེན་པོ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་
བཟང་པོ་ལས་འདིའི་ཞལ་ལུང་གི་བཀའ་དྲིན་ཐོབ་པ། མགོན་པོ་གང་དེའི་བཀའ་འབངས་
ཀྱི་ཐ་ཆུང་བྷིཀླུ་ཤཱི་ལའི་མིང་གིས་བསྟི་གནས་བྲག་སྐྱེ་སེངྒེ་ཕུབ་ཏུ་བྲིས་པའོ།། །།མངྒ་ལཾ།
༤461



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་འགྲེལ་པ་བཞུགས་སོ། །
སྒོ་མང་མཁན་ཟུར་ངག་དབང་ཉི་མ།
ན་མོ་གུ་རུ་མུ་ནེ་ཨིན་དྲྭ་ཡ། ཆེར་སྙིགས་འགྲོ་རྣམས་འདྲེན་ལ་རྒྱལ་རྣམས་ཀྱིས། །
པད་དཀར་ལྟར་ཞེས་བསྔགས་པ་དོན་ལྡན་པ། །མཉམ་མེད་ཤཱཀྱ་སེངྒེའི་ཞབས་ཀྱི་རྡུལ། །
སྤྱི་བོར་བསྟན་ཏེ་མདོ་འགྲེལ་བྲི་བར་བྱ། །ཞེས་མཆོད་པར་བརྗོད་ནས། །གང་གླེང་བར་བྱ་བ་
ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་དོན་ཅུང་ཟད་བྲི་བ་ལ། མཚན་དོན་དང་།
གཞུང་དོན་བཤད་པ་གཉིས་ལས། དང་པོ་ནི། རྒྱ་གར་སཾསྐྲ་ཏའི་སྐད་དུ། བྷ་ག་ཝ་ཏི་པྲཛྙཱ་
པ་ར་མི་ཏ་ཧྲི་ད་ཡ། བོད་སྐད་དུ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ། ཞེས་པ་བླ་ཐབས་སུ་བསྣན་ནས་བཅོམ་ལྡན་འདས་སུ་བསྒྱུར་ཞེས་སྒྲ་སྦྱོར་བམ་
གཉིས་སུ་བཤད་པ་ལྟར་རོ། །སངས་རྒྱས་བཅོམ་ལྡན་འདས་ཀྱི་སེམས་ཅན་ཐམས་ཅད་མྱ་
ངན་ལས་འདས་པའི་ཐབས་འབའ་ཞིག་ལ་དགོངས་ཤིང་། དེ་ཡི་ཐབས་ནི་སྟོང་ཉིད་རྟོགས་
པའི་ཤེས་རབ་གཙོ་བོ་ཡིན་པས། དེ་གཙོ་བོར་སྟོན་པའི་གཞུང་དེ་ལ་ཤེས་རབ་སྙིང་པོ་ཞེས་
བྱ་བ་ལ། མྱ་ངན་ལས་འདའ་མཁན་ནི་སེམས་ཅན་གྱི་སེམས་ཀྱི་ཆོས་ཉིད་སོགས་ཡིན་པས་
ཀྱང་དེ་ལ་དེ་བཞིན་གཤེགས་པའི་སྙིང་པོ་ཞེས་བྱའོ། །མདོ་རྒྱུད་ནས་གསུངས་པའི་ཐབས་
ཐམས་ཅད་སེམས་ཅན་གྱི་སེམས་ཀྱི་དྲི་མ་སྦྱོང་ཐབས་ཤ་སྟག་ཡིན་ནོ། །མ་ཞེས་པ་ནི།
ྋ462ལ



ཤེས་རབ་སྙིང་པོའི་འགྲེལ་པ།
ལྗོན་པས་ཞུས་པའི་མདོ་ལས། མ་ནི་ཤེས་རབ་ཕ་ནི་ཐབས། །དགེ་བ་རྣམས་ནི་གཡོགས་
ཡིན་ལ། །ཉེ་དུ་བྱང་ཆུབ་ཕྱོགས་རྣམས་དང་། །ཞེས་གསུངས་པ་ལྟར་རོ། །ཤེས་རབ་ཀྱི་ཕ་
རོལ་ཏུ་ཕྱིན་པའི་སྙིང་པོ་ཞེས་བྱ་བ་ནི། བརྗོད་བྱ་དོན་གྱི་ཤེར་ཕྱིན་དེ་ཉིད་བརྗོད་བྱར་བྱས་
ནས་སྟོན་པའི་མདོ་མཚན་ལའང་དེ་སྐད་ཅེས་བཏགས་སོ། །
གཉིས་པ། གཞུང་དོན་བཤད་པ་ལ། ཐོག་མར་གླེང་གཞི་ཕུན་ཚོགས་ལྔ་དང་ལྡན་པ་ནི།
འདི་སྐད་ཅེས་པས་ཆོས་ཕུན་སུམ་ཚོགས་པ་ཐེག་པ་སྣ་ཚོགས་ཀྱི་ཆོས། བདག་གིས་ཞེས་
པས་སྟོན་པ་ཕུན་སུམ་ཚོགས་པ་ཤཱཀྱ་ཐུབ་པ། ཐོས་པ་ཞེས་པས་འཁོར་ཕུན་སུམ་ཚོགས་པ་
དགེ་སློང་གི་དགེ་འདུན་ཆེན་པོ་དང་བྱང་ཆུབ་སེམས་དཔའི་དགེ་འདུན་ཆེན་པོ་རྣམས།
དུས་གཅིག་ཅེས་པའི་དུས་ཕུན་སུམ་ཚོགས་པ་གསུང་དབྱངས་ཡན་ལག་དྲུག་ཅུའི་སྒོ་ནས་
ཆོས་སྟོན་པའི་དུས་ཡིན་པ ནཞེས་པ་ཚེ་སྐབས་ཡིན་པས་དུས་དེའི་ཚེ་ཞེས་པའོ། །བཅོམ་
ལྡན་འདས་ནི་བཤད་ཟིན་ཏོ། །རྒྱལ་པོའི་ཁབ་བྱ་རྒོད་ཕུང་པོ་རི་ཞེས་པས་གནས་ཕུན་སུམ་
ཚོགས་པ་བསྟན་ཏོ། །བཅོམ་ལྡན་འདས་རྒྱལ་པོའི་ཁབ་ཅེས་པ་ནི། རྒྱལ་པོ་གཟུགས་ཅན་
སྙིང་པོའི་ཁབ་ཡིན་ལ་སྔོན་རྩྭ་མཆོག་གྲོང་ཁྱེར་དུ་གྲགས་པ་དེ་ལ་མི་མ་ཡིན་གྱི་ཡང་ཡང་མེ་
བཏང་བའི་རྐྱེན་གྱིས་གནས་མ་ཐུབ་པའི་ཚེ། རྒྱལ་པོས་དེང་ཕྱིན་ཆད་སུའི་ཁྱིམ་དུ་མེ་ཤོར་
བ་དེས་བསིལ་བའི་ཚལ་དུར་ཁྲོད་དུ་ཁྱིམ་བརྩིགས་ནས་སྡོད་ཅེས་བཀའ་བསྒོ་བ་དང་།
དེའི་ཚེ་དང་པོ་རྒྱལ་པོའི་ཕོ་བྲང་དུ་མེ་ཤོར་བས། དེ་ནས་རྒྱལ་པོ་དེར་ཕྱིན་ནས་གནས་
ཅའ་བ་ལས་རྒྱལ་པོའི་ཁབ་ཅེས་མིང་ཆགས་པ་ས་ལུ་ལྗང་པོའི་མདོ་ལས་གསུངས། བྱ་
རྒོད་ཕུང་པོ་རི་ལ་ཞེས་པ་ནི་རི་དེའི་དབྱིབས་བྱ་རྒོད་ཀྱི་གཟུགས་དབྱིབས་འདྲ་བའམ་ཡང་
ན་བཅོམ་ལྡན་འདས་ཀྱིས་འདིར་ཤེར་ཕྱིན་གྱི་མདོ་གསུངས་པའི་ཚེ་སངས་རྒྱས་ཀྱི་ཞིང་
གཞན་ནས་རྫུ་འཕྲུལ་ཅན་གྱི་གདུལ་བྱ་རྣམས་བྱ་རྒོད་ཀྱི་རྣམ་པར་སྤྲུལ་ནས་ཆོས་གསན་
463



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པར་བྱོན་པའི་རྒྱུ་མཚན་གྱིས་དེ་ལྟར་གྲགས། དགེ་སློང་གི་དགེ་འདུན་ཆེན་པོ་དང་། བྱང་
ཆུབ་སེམས་དཔའི་དགེ་འདུན་ཆེན་པོ་དང་ཐབས་ཅིག་ཏུ་ཞུགས་ཏེ། ཞེས་པའི་དགེ་སློང་ནི།
སྤྱིར་བསྙེན་པར་རྫོགས་ཚུལ་བཅུ་པོ་གང་རུང་གིས་དགེ་སློང་གི་དངོས་པོ་ཐོབ་པ་ལ་ཟེར་
ཞིང་། སྐབས་འདིར་ནི་དགེ་སློང་དགྲ་བཅོམ་པ་ལ་བྱ་སྟེ། སྤྱོད་འཇུག་ལས། བསྟན་རྩ་དགེ་
སློང་ཉིད་ཡིན་ན། །དགེ་སློང་ཉིད་ཀྱང་དཀའ་བར་གནས། །ཞེས་དང་། བརྒྱད་སྟོང་པ་
ལས། ཐམས་ཅད་ཀྱང་དགྲ་བཅོམ་པ་ཟག་པ་ཟད་པ་ཞེས་པ་ནས། གང་ཟག་གཅིག་མ་
གཏོགས་པ་ནི་འདི་ལྟ་སྟེ། ཚེ་དང་ལྡན་པ་ཀུན་དགའ་བོའོ། །ཞེས་གསུང་། དགེ་འདུན་ནི་
དགེ་སློང་བཞི་ཡན་གྱི་ཚོགས་པ་དང༌། ཆེན་པོ་ནི་རྒྱ་འགྲེལ་རྣམས་སུ་གྲངས་མང་བའི་དོན་
ལ་བཤད་པ་མང་ངོ་། །
ཉེས་སྐྱོན་བྱང་ཞིང་ཡོན་ཏན་ཆུབ་པས་ན་བྱང་ཆུབ་དང་། ཡང་ན་མངོན་རྟོགས་རྒྱན་
ལས། དྲི་མ་ཟད་དང་མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། །ཞེས་པ་ལྟར་འགྲོ་བའི་
དོན་སེམས་ཤིང་བདུད་ལས་ཚར་བཅོད་པ་ན་སེམས་དཔའ་འམ། ཡང་ན་བདེན་པ་གཉིས་
ཀྱི་དོན་ཡང་ཡང་སེམས་པ་ལ་སྲན་ཚུགས་པས་ན་སེམས་དཔའ་ཞེས་བྱའོ། །ཆེན་པོ་ནི།
མདོ་སྡུད་པ་ལས། གཏོང་བ་ཆེ་དང་བློ་ཆེ་བ་དང་མཐུ་ཆེ་དང་། །རྒྱལ་བ་རྣམས་ཀྱི་ཐེག་ཆེན་
མཆོག་ལ་ཞུགས་པ་དང་། །གོ་ཆ་ཆེན་པོ་བགོས་ཤིང་བདུད་ཀྱི་རྒྱུད་འདུལ་བ། །དེ་ཡི་ཕྱིར་
ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་གསུངས། ཐབས་ཅིག་ཏུ་ཅེས་པ་ནི། མཉན་
པའི་འཁོར་རྣམས་སྤྱོད་ལམ་མཐུན་པའི་དོན་ཡིན། བཞུགས་ཏེ་ཞེས་པ་ནི། སྤྱིར་བཞུགས་
པ་ལ་སྤྱོད་ལམ་གྱིས་བཞུགས་པ་དང་། ཆོས་སྟོན་པས་བཞུགས་པ་དང་། མཉམ་པ་བཞག་
པས་བཞུགས་པ་དང་། ནང་དུ་ཡང་དག་པར་འཇོག་པས་བཞུགས་པ་བཞི་ལས་དང་པོ་
ཡིན་ནོ། །དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་
༤464ལ



ཤེས་རབ་སྙིང་པོའི་འགྲེལ་པ།
ངེ་འཛིན་ལ་སྙོམས་པར་བཞུགས་སོ། །དེའི་ཚེ་ཞེས་པ་ནི། འཁོར་རྣམས་དགེ་རྩ་ཡོངས་སུ་
སྨིན་ནས་ཆོས་སྟོན་པའི་དུས་ལ་བབ་པའི་ཚེ། །ཞེས་པའོ། །ཟབ་མོ་སྣང་བ་ཞེས་པའི་ཟབ་
མོ་ནི། གཏིང་དཔོག་པར་དཀའ་བའོ། །སྣང་བ་ནི། །དེ་ལྟ་བུའི་ཟབ་མོ་མཁྱེན་པའི་ཡེ་ཤེས་
སོ། །ཆོས་ཀྱི་རྣམ་གྲངས་ནི། ཕུང་ཁམས་སྐྱེད་མཆེད་ཀྱི་ཆོས་སོགས་སོ། །
ཏིང་ངེ་འཛིན་ནི། །ཆོས་དེ་དག་གི་ཆོས་ཉིད་ལ་སྙོམས་པར་ཞུགས་པའི་ཏིང་ངེ་
འཛིན་ནོ། །སྙོམས་པར་ཞུགས་སོ། །ཞེས་པ་ནི། ཏིང་ངེ་འཛིན་དེ་དག་ལ་སྙོམས་པར་
ཞུགས་པའི་དོན་ནོ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྤྱན་རས་གཟིག་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་རྣམ་
པར་བལྟ་ཞིང་། ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་ཡང་དག་
པར་རྗེས་སུ་བལྟའོ། །ཡང་དེའི་ཚེ་ཞེས་པའི་ཡང་སྒྲ་ནི། ངེས་བཟུང་གི་ཚིག་སྟེ་གདུལ་བྱ་
རྒྱུད་སྨིན་པའི་དུས་ཁོ་ནའི་ཚེ་ན་ཞེས་པའོ། །འཕགས་པ་སྤྱན་རས་གཟིགས་དབང་ཕྱུག་
ཅེས་པ་ནི། སོ་སྐྱེའི་ས་ལས་ཁྱད་པར་དུ་འཕགས་པ་དང་། སྤྱན་རས་གཟིགས་ཀྱིས་སེམས་
ཅན་ལ་གཟིགས་ནས་སྡུག་བསྔལ་དང་བྲལ་བར་བྱེད་པ་ལ་དབང་བའོ། །ཟབ་མོའི་སྤྱོད་པ་
ནི། སྟོང་པ་ཉིད་ལ་དམིགས་པའོ། །ཉིད་ལ་རྣམ་པར་ལྟ་བ་ནི། རང་བཞིན་གྱིས་སྟོང་པར་
བལྟ་བའོ། །ཕུང་པོ་ལྔ་པོ་དེ་དག་ལ་ཡང་ཞེས་པའི་ཡང་སྒྲས་ནི། ཁམས་དང་སྐྱེ་མཆེད་ལ་
རང་བཞིན་གྱིས་སྟོང་པར་རྣམ་པར་ལྟ་དགོས་པར་སྡུད་པའི་དོན་ནོ། །
ཆོས་ཕུན་སུམ་ཚོགས་པ་དྲི་ལན་དངོས་ནི། དེ་ནས་སངས་རྒྱས་ཀྱི་མཐུས་ཚེ་དང་
ལྡན་པ་ཤཱ་རིའི་བུས། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །ཞེས་སངས་རྒྱས་ཀྱི་བྱིན་གྱིས་བརླབས་
པའི་མཐུ་ལ་བརྟེན་པ་ཤཱ་རིའི་བུས་ཐེག་ཆེན་གྱི་རིགས་ཅན་གྱིས་གདུལ་བྱས་བྱང་ཆུབ་ཀྱི་
༤465ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཙུའི་རྩ་འགྲེལ་ཕྱོགས་བསྒྲིགས།
མཆོག་ཏུ་སེམས་བསྐྱེད་ནས་ལམ་དུས་སུ་རྒྱལ་སྲས་ཀྱི་སྤྱོད་པའི་སྙིང་པོ་ཤེར་ཕྱིན་ཉམས་
ལེན་ལ་སློབ་པར་འདོད་པ་དེས་ཚུལ་ཇི་ལྟར་སློབ་ཅེས་སྤྱན་རས་གཟིགས་ལ་འདྲི་བ་ནི།
གདུལ་བྱ་ཐེག་ཆེན་རིགས་ཅན་གྱི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཐབས་ཀྱི་
མཆོག་རྒྱ་ཆེན་པོས་ཡོངས་སུ་བཟུང་བའི་དེ་ཁོ་ན་ཉིད་མངོན་སུམ་དུ་རྟོགས་པའི་ཤེས་རབ་
དང༌། དེའི་སྔོན་དུ་འགྲོ་བ་ཅན་གྱི་སྟོང་ཉིད་ལ་དམིགས་པའི་ཐོས་བསམ་སྒོམ་ག
མ་སྒོམ་གསུམ་གྱི་
ཤེས་རབ་ལ་སོགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་དངོས་དང་རྗེས་མཐུན་གྱི་
ཤེར་ཕྱིན་ཉམས་ལེན་གྱི་སྤྱད་པ་སྤྱོད་པར་འདོད་པ་དེས་ཇི་ལྟར་བསླབ་པར་བྱ་ཞེས་དེ་སྐད་
ཅེས་སྨྲས་ཏེ་དྲིས་པ་དང་། དེའི་ལན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་
སྨྲས་སོ། །ལམ་ལྔ་ལ་རིམ་པ་ལྟར་སློབ་པ་ལས་ཐོག་མར་ཚོགས་ལམ་གྱི་སྐབས་སུ་ཤེར་
ཕྱིན་ལ་ཐོས་བསམ་གཉིས་གཙོ་བོར་བྱས་ནས་སློབ་པ་དང་། སྦྱོར་ལམ་དུ་སྒོམ་བྱུང་གི་ཤེས་
རབ་ཀྱང་བསྐྱེད་ནས་སློབ་ཚུལ་ནི། ཤཱ་རིའི་བུ། ཞེས་བོས་ནས། རིགས་ཀྱི་བུའམ་རིགས་
ཀྱི་བུ་མོ་གང་ལ་ལ། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱད་པ་སྤྱོད་པར་འདོད་པ་དེས་
འདི་ལྟར་རྣམ་པར་བལྟ་བར་བྱ་སྟེ། གཟུགས་ཚོར་བ་འདུ་ཤེས་འདུ་བྱེད་རྣམ་ཤེས་ཏེ་ཕུང་པོ་
ལྔ་རྣམས་ཡོད་པར་འཇོག་པ་དེ་རང་གི་རྒྱུ་རྐྱེན་དང་ཆ་ཤས་སོགས་ལ་བརྟེན་ནས་ཡོད་པར་
བཞག་པས་ཁོང་རང་གི་ངོས་ནས་ཡོད་ཚུལ་མེད་པས། ཕུང་པོ་ལྔ་པོ་དེ་དག་ཀྱང་། རང་གི་
ངོ་བོས་གྲུབ་པའི་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །ཞེས་
ཐོས་བསམ་གྱིས་དཔྱོད་ཅིང་ཞི་ལྷག་རེ་རེ་བ་དང་ཟུང་འབྲེལ་གྱི་རིམ་པས་བསྐྱང་བར་བྱའོ་
ཞེས་མདོར་བསྡུས་ཏེ་སྟོན་པའོ། །
དེ་ཉིད་ཅུང་ཟད་རྒྱས་པར་ཕྱེ་སྟེ་ཟབ་མོ་ཁྱད་པར་བཞི་ལྡན་ནམ་སྟོང་ཉིད་བཞི་སྦྱོར་
ྋ466ལ



ཤེས་རབ་སྙིང་པོའི་འགྲེལ་པ།
གྱི་སྒོ་ནས་སོ་སོར་སློབ་པར་སྟོན་པ་ནི། ཐོག་མར་གཟུགས་ཀྱི་ཕུང་པོ་ལྔ་ལ་སྦྱར་ན།
གཟུགས ཕུང་རང་གི་གདགས་གཞི་ལ་བརྟེན་ནས་མིང་དང་རྟོགས་པས་ཕར་བཏགས་ནས་
བཞག་པ་ཙམ་མ་གཏོགས་གཟུགས་ཕུང་རང་གི་སྡོད་ལུགས་ཀྱི་ངོས་ནས་གྲུ་པ་མེད་པས་
ན། གཟུགས་རང་བཞིན་གྱིས་སྟོང་བའོ། །དེ་ལྟར་རང་གི་ངོས་ནས་གྲུབ་པའི་ཆ་ཅུང་ཙམ་
ཡང་མེད་པའི་སྟོང་པ་ཉིད་ཀྱི་བདག་ཉིད་ཡིན་ཡང་མིང་དང་ཐ་སྙད་ཀྱི་སྟེང་དུ་ཐ་སྙད་སྣང་
ཚུལ་ལྟར་གྱི་ཀུན་རྫོབ་བདེན་པ་དང་རང་རང་གི་སྡོད་ལུགས་མཐར་ཐུག་པའི་དོན་དམ་
བདེན་པ་གཉིས་གཉིས་ཡོད་ལ། དེ་གཉིས་ངོ་བོ་གཅིག་ལ་ལྡོག་པ་ཐ་དད་ཡིན་པས།
གཟུགས་ལས་ཀྱང་གཟུགས་ཀྱི་ཆོས་ཉིད་གཟུགས་རང་བཞིན་གྱིས་སྟོང་པ་ཉིད་ངོ་བོ་
གཞན་ཏེ་ཐ་དད་མ་ཡིནགཟུགས་རང་བཞིན་གྱིས། སྟོང་པ་ཉིད་ལས་ཀྱང་གཟུགས་ངོ་བོ་ཐ་
དད་པ་མ་ཡིན་པས་ངོ་བོ་གཞན་མ་ཡིན་ནོ། །དེ་ལྟར་བཞི་སྦྱོར་དུ་ཤེས་པར་བྱའོ། །དེས་ན་
གོང་གི་རང་བཞིན་གྱིས་སྟོང་པ་ཞེས་པ་འོག་མ་ཐམས་ཅད་ལ་སྦྱར་དགོས་སོ། །སྤྱིར་
གཟུགས་སོགས་ཡོད་ཀྱང་རང་བཞིན་གྱིས་མེད་དེ། གཟུགས་སོགས་རང་བཞིན་གྱིས་ཡོད་
ན་རང་ངོས་ནས་ཡོད་པར་འགྱུར་ལ། རང་ངོས་ནས་ཡོད་ན་རྒྱུ་རྐྱེན་སོགས་གཞན་ལ་མ་
ལྟོས་པར་ཡོད་དགོས། དེ་ཡོད་ན་རྒྱུ་མེད་པར་འབྲས་བུ་ཡོད་པར་འགྱུར་བས་མི་སྲིད་ལ།
རང་བཞིན་གྱིས་སྟོང་པ་དང་བདེན་པར་མེད་པ་གཉིས་དོན་གཅིག །དེ་བཞིན་དུ་ཚོར་བ་
དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །ཞེས་གཟུགས་
ལ་བཤད་པ་ལྟར་དུ་འོག་མ་བཞི་ལའང་སྟོང་པ་ཉིད་བཞི་སྦྱོར་ཚུལ་ཤེས་པར་བྱའོ། །
མཐོང་ལམ་དུ་ཟབ་མོ་ཁྱད་པར་བརྒྱད་ལྡན་གྱི་ཚུལ་དུ་སློབ་ཚུལ་ནི། ཤཱ་རིའི་བུ། དེ་
ལྟ་བས་ན་ཆོས་ཐམས་ཅད་རང་བཞིན་སྟོང་པ་ཉིད་དེ་ཞེས་རྣམས་པར་ཐར་པའི་སྒོ་སྟོང་པ་
ཉིད་དང་། རང་གི་ངོ་བོས་གྲུབ་པའི་རྒྱུ་མཚན་ཉིད་མེད་པ་དང་། འབྲས་བུའི་སྐྱེ་འགག་གི་
~467ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
མཚན་མ་ཡང་རང་གི་ངོ་བོས་གྲུབ་པ་མེད་པས་མ་སྐྱེས་པ་མ་འགག་པ་དང་། ཀུན་ནས་ཉོན་
མོངས་ཕྱོགས་ཀྱི་དྲི་མ་རང་བཞིན་གྱིས་མེད་པ་རྣམ་བྱང་ཕྱོགས་ཀྱི་དྲི་མ་དང་བྲལ་བ་རང་
བཞིན་གྱིས་མེད་པ་སྟེ་ལྔས་རྣམ་ཐར་སྒོ་གསུམ་གྱི་མཚན་མ་མེད་པ་དང་། སྤང་བྱའི་སྐྱོན་
ཟད་པའམ་བྲི་བརང་བཞིན་གྱི་མེད་པ་འཐོབ་བྱའི་ཡོན་ཏན་རྫོགས་པའམ་གང་བ་རང་
བཞིན་གྱིས་མེད་པའོ། །ཞེས་པ་གཉིས་ཀྱིས་འབྲས་བུའི་སྨོན་པ་མེད་པ་སྟེ་དེ་ལྟར་མཐོང་
ལམ་དུ་རྣམ་ཐར་སྒོ་གསུམ་ལ་སློབ་ཚུལ་ལོ། །
སྒོམ་ལམ་གྱི་སྐབས་སུ་ཆོས་ཉིད་ལ་མཉམ་པར་བཞག་པའི་ཡེ་ཤེས་ཀྱི་གཟིགས་
ངོར་ཀུན་རྫོབ་པའི་ཆོས་གང་ཡང་མེད་ལ། དེའི་ཕྱིར་ན་གཟིགས་ངོ་དེར་ཀུན་རྫོབ་པའི་
ཆོས་ཐམས་ཅད་ཟབ་པའི་སྟོང་ཉིད་འབའ་ཞིག་ལ་རོ་གཅིག་ཏུ་ཞུགས་ནས་སློབ་ཅེས་པ་ནི་
ཤཱ་རིའི་བུ་དེ་ལྟ་བས་ན་སྟོང་པ་ཉིད་ལམཉམ་པར་བཞག་པའི་སྒོམ་ལམ་མཉམ་བཞག་ཡེ་
ཤེས་དེའི་ངོར་གཟུགས་མེད། དེ་ལྟར་ཐམས་ཅད་སྦྱར་ནས་ཚོར་བ་མེད། འདུ་ཤེས་མེད།
འདུ་བྱེད་མེད། རྣམ་པར་ཤེས་པ་མེདཅེས་ཕུང་པོ་ལྔ་དང་། མིག་མེད། རྣ་བ་མེད། སྣ་མེད།
ལྕེ་མེད། ལུས་མེད། ཡིད་མེད། ཅེས་དབང་པོ་དྲུག་དང་། གཟུགས་མེད། སྒྲ་མེད། དྲི་མེད།
རོ་མེད། རེག་བྱ་མེད། ཆོས་མེད་དོ། །ཞེས་དབང་དོན་གྱི་སྐྱེ་མཆེད་བཅུ་གཉིས་དང་། མིག་
གི་ཁམས་མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་
ཡང་མེད་དོ། །ཞེས་པའི་བར་ཁམས་བཅོ་བརྒྱད་ཀྱང་གཟིགས་ངོ་དེར་མེད་པར་བསྟན།
ཐོག་མའི་མ་རིག་པ། འདུ་བྱེད། རྣམ་ཤེས། མིག་གཟུགས། སྐྱེ་མཆེད། རེག་པ། ཚོར་བ།
སྲེད་པ། ལེན་པ། སྲིད་པ། སྐྱེ་བ། རྒ་ཤི་རྣམས་ཏེ་ཉོན་མོངས་ཕྱོགས་ཀྱི་རྟེན་འབྲེལ་ཡན་
ལག་བཅུ་གཉིས་དང་། མ་རིག་པ་ཟད་པ་ནས་རྒ་ཤི་ཟད་པའི་བར་ཏེ་རྣམ་བྱང་ཕྱོགས་ཀྱི་
རྟེན་འབྲེལ་ཡན་ལག་བཅུ་གཉིས་ཀྱང་གཟིགས་ངོ་དེར་མེད་པར་སྟོན་པ་ནི་མ་རིག་པ་མེད།
༤468ཀ



ཤེས་རབ་སྙིང་པོའི་འགྲེལ་པ།
མ་རིག་པ་མེད་པ་ནས་རྒ་ཤི་ཟད་པའི་བར་དུ་ཡང་མེད་དོ། །ཞེས་སོ། །སྡུག་བསྔལ་བདེན་
པ་སོགས་འཕགས་པའི་བདེན་པ་བཞི་གཟིགས་ངོ་དེར་མེད་པར་སྟོན་པ་ནི། དེ་བཞིན་དུ་
སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་། ལམ་མེད། ཅེས་སོ། །དམིགས་
བྱེད་ལམ་ཉིད་ཀྱང་གཟིགས་ངོ་དེར་མེད་པར་སྟོན་པ་ནི། ཡེ་ཤེས་ཞེས་སོ། །དེ་དག་གི་
སྟོབས་བཅུ་དང་མི་འཇིགས་པ་བཞི་སོགས་སངས་རྒྱས་ཀྱི་སའི་ཆོས་རྣམས་དེའི་གཟིགས་
ངོར་ཐོབ་པ་མེད་པར་སྟོན་པ་ནི། ཐོབ་པ་མེད་ཅེས་སོ། །དེར་མ་ཟད་འབྲས་བུ་དེ་དག་མ་
ཐོབ་པ་ཡང་གཟིགས་ངོ་དེར་མེད་དོ། །ཞེས་སྒོམ་ལམ་སྤྱི་ལ་སློབ་ཚུལ་ལོ། །
ཁྱད་པར་རྡོ་རྗེ་ལྟ་བུའི་ཏིང་ངེ་འཛིན་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་ས་བཅུ་
རྒྱུད་མཐའི་བྱང་ཆུབ་སེམས་དཔའ་རྣམས་གོང་དུ་བསྟན་པ་ལྟར་ཐོབ་པ་སོགས་མེད་པའི་
ཕྱིར། སྤྲོས་པ་ཐམས་ཅད་ཉེ་བར་ཞི་བའི་དེ་བཞིན་ཉིད་ལས་མི་ལྡང་བའི་ཚུལ་གྱིས་སྙོམས་
པར་ཞུགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ་ཞེས་
ཤེས་སྒྲིབ་ཕྲ་མོའི་དངོས་གཉེན་རྒྱུན་མཐའི་བར་ཆད་མེད་ལམ་ལ་སློབས་ཤིག་གོ། །
མི་སློབ་ལམ་ལ་སློབ་ཚུལ་ནི། དེ་ལྟར་ཚོགས་ལམ་ནས་སྒོམ་ལམ་རྒྱུན་མཐའི་བར་
དུ་བསླབས་ཏེ་ས་བཅུའི་ངོས་སྐལ་གྱི་སྤང་བྱའི་སྒྲིབ་པ་རྣམས་རིམ་གྱིས་སྤངས་པས་ན་
སེམས་ལ་སྒྲིབ་པ་མེད་ཅིང་མི་གཙང་བ་ལ་གཙང་བ་དང་། སྡུག་བསྔལ་བ་ལ་བདེ་བ་དང་།
མི་རྟག་པ་ལ་རྟག་པ་དང་། བདག་མེད་པ་ལ་བདག་ཏུ་འཛིན་པའི་ཡིད་ཕྱིན་ཅི་ལོག་བཞི་
ཟད་པར་སྤངས་པས་ཕྱིན་ཅི་ལོག་དེ་བཞིས་སྐྲག་པ་མེད་དེ། ཕྱིན་ཅི་ལོག་བཞི་པོ་དེ་ལས་
ཤིན་ཏུ་འདས་ནས་སྲིད་ཞིའི་མཐའ་ལ་མི་གནས་པའི་མྱ་ངན་ལས་འདས་པའི་མཐར་ཕྱིན་
ཏོ། །ཞེས་པ་སྟེ་མངོན་པར་རྫོགས་པར་འཚང་རྒྱ་བར་འགྱུར་རོ། །ཞེས་སོ། །
དེ་ལྟ་བུའི་ལམ་གྱི་རིམ་པ་འདི་ནི་དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་
~469



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་གཅིག་པ་ཁོ་ན་ཡིན་ཞེས་སྟོན་པ་ནི། དུས་གསུམ་དུ་རྣམ་པར་བཞུགས་པའི་སངས་རྒྱས་
ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ནས། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་
གསུངས་སོ། །དེ་ལྟར་གདུལ་བྱ་དབང་རྟུལ་ལ་སོ་སོར་ཕྱེ་སྟེ་བསྟན་ནས།
ད་ནི་དབང་རྣོན་ལ་སྔགས་ཚིག་ཉུང་ངུའི་སྒོ་ནས་ལམ་ལྔ་ལ་སློབ་ཚུལ་སྟོན་པ་ནི། དེ་
ལྟ་བས་ན་སྔགས་ཀྱི་སྐད་དོད་མན་ཏྲ་ཞེས་པ་ཡིད་སྐྱོབ་པ་ལ་འཇུག་ཅིང་ཤེར་ཕྱིན་འདིས་
ཀྱང་བ་གདུལ་བྱའི་ཡིད་འཇིགས་པ་ལས་སྐྱོབ་པར་བྱེད་པས་ན། ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས་མ་རིག་པ་བག་ཆགས་དང་བཅས་པའི་དུག་ནད་ཐམས་ཅད་འཇོམས་པར་བྱེད་
པས་ན། རིག་པ་ཆེན་པོའི་སྔགས། སྡུག་བསྔལ་དང་བཅས་པ་སེལ་བར་བྱེད་པ་ལ་འདི་
དང་མཚུངས་པ་གཞན་མེད་པས་ན། བླ་ན་མེད་པའི་སྔགས་མི་མཉམ་པམི་གནས་པའི་མྱ་
ངན་ལས་འདས་པ་དང་མཉམ་པ་སྟེ་འཐོབ་པར་བྱེད་པའི་སྔགས། མདོར་ན་སྡུག་བསྔལ་རྒྱུ་
བཅས་བག་ཆགས་དང་བཅས་པ་ཐམས་ཅད་རབ་ཏུ་ཞི་བར་བྱེད་པའི་སྔགས་ལ་བརྟེན་
ནས་མི་སླུ་ཞིང་མི་རྫུན་པས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས་ཁྱད་པར་དུ་འཕགས་པའོ། །འོ་ན་དེ་ཇི་ལྟ་བུ་ཞེ་ན། སྨྲས་པ། ཏདྱ་ཐཱ་ཞེས་པ་
བོད་སྐད་ལ་འདི་ལྟ་སྟེ། ཨོཾ་ཞེས་པ་སྔགས་ཀྱི་མགོ་འདྲེན་པ་ཡིན། ག་ཏེ་སོང་ག་ཏེ་སོང་པཱ་
ར་ག་ཏེ་ཕ་རོལ་ཏུ་སོང་པཱ་ར་སཾ་ག་ཏེ་ཕ་རོལ་ཏུ་ཡང་དག་པར་སོང་། བོ་དྷི་བྱང་ཆུབ་སྭ་ཧ་
གཞི་ཚུགས་ཞེས་སོ། །དེའི་དོན་ཡང་སྔར་བསྟན་པ་ལྟར་ཐེག་ཆེན་རིགས་ཅན་གྱི་གདུལ་བྱ་
ལས་དང་པོ་བ་དེས། མཐོང་ལམ་དུ་སོང་། དེ་ནས་སྦྱོར་ལམ་དུ་སོང་། དེ་ནས་དེའི་ཕ་རོལ་
མཐོང་ལམ་དུ་སོང་། དེ་ནས་དེའི་ཡང་ཕ་རོལ་བསྒོམ་ལམ་དུ་ཡང་དག་པར་སོང་། དེ་ནས་
སངས་རྒྱས་ཀྱི་བྱང་ཆུབ་ཀྱི་གཞི་ཚུགས་ཤིག་སྟེ། ཐོབ་པར་གྱིས་ཤིག་ཅེས་བསྟན་ཏོ། །
470ལ



ཤེས་རབ་སྙིང་པོའི་འགྲེལ་པ།
དེ་ནས་སླར་མདོས་བསྡུས་ཏེ་གདམས་པ་ནི། ཤཱ་རིའི་བུ་བྱང་ཆུབ་སེམས་དཔའ་
སེམས་དཔའ་ཆེན་པོས། དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཤིན་ཏུ་རྟོགས་དཀའ་བའི་
གནས་མཐར་ཐུག་དེ་ཁོ་ན་ཉིད་ལ་ཞུགས་པའི་ཟབ་མོ་ལ་བསླབ་པར་བྱའོ། །ཞེས་གདམས་
པའོ། །གཞན་ཡང་ཏདྱ་ཐཱ་ནི། འདི་ལྟ་སྟེ་ཞེས་པ་སྟར་འཁོར་འདས་བདེན་མེད་དུ་རོ་གཅིག་
པ་འདི་ལྟ་སྟེ་ཞེས་པའོ། །ག་ཏེ་ག་ཏེ་ནི་སོང་ཞིག་སོང་ཞིག་སྔ་མ་ནི་ཚོགས་ལམ་དང་ཕྱི་མ་
ནི་སྦྱོར་ལམ་དུ་ཞེས་པའོ། །པཱ་ར་ག་ཏེ་ནི་མཐོང་ལམ་དུ་སོང་བ་དང་། པཱ་ར་སཾ་ག་ཏེ་ནི་
བསྒོམ་ལམ་དུ་སོང་བ་དང༌། བོ་དྷི་སྭཱ་ཧཱ་ནི་བྱང་ཆུབ་ཏུ་གཞི་ཚུགས་ཤིག་སྟེ་མི་སློབ་ལམ་
ཐོབ་པར་གྱིས་ཤིག་ཅེས་པའོ། །དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ནི་ཚོགས་
ལམ་དང་། རིག་པ་ཆེན་པོའི་སྔགས་ནི་སྦྱོར་ལམ་དང་། བླ་ན་མེད་པའི་སྔགས་ནི་མཐོང་
ལམ་དང་། མི་མཉམ་པ་དང་མཉམ་པའི་སྔགས་ནི་སྒོམ་ལམ་དང་། སྡུག་བསྔལ་ཐམས་
ཅད་རབ་ཏུ་ཞི་བར་བྱེད་པའི་སྔགས་ནི་མི་སློབ་ལམ། ཤེར་ཕྱིན་ཟབ་མོ་འདིས་གཟིགས་པ་
ལྟར་བདེན་པར་ཤེས་པར་བྱ་སྟེ་དེ་ལྟར་བསྒོམ་ན་སངས་རྒྱས་སུ་ཕྱིན་པར་བྱེད་པའི་རྒྱུར་
ཤེས་པར་བྱ་ཞེས་བྱ་བའི་ཐ་ཚིག་གོ། །
དེའང་ལམ་ལྔར་ཕྱེ་བ་ཐབས་ཀྱི་ཆ་ནས་མ་ཡིན་པར། སྟོང་ཉིད་རྟོགས་པའི་ཤེས་
རབ་ཀྱི་ཆ་ནས་ཡིན་ཏེ། ཆོས་ཉིད་ལ་གསལ་སྣང་ཆ་འདྲ་ཙམ་ཡང་མ་ཐོབ་ཀྱང་ཐོབ་པའི་རྒྱུ་
ཚོགས་ཙམ་དུ་འགྲོ་བས་ཚོགས་ལམ། ངེས་པར་འབྱེད་པ་མཐོང་ལམ་ལྟ་བུའི་གསལ་སྣང་
དངོས་མིན་ཡང་དེའི་ཆ་འདྲ་ཙམ་སྐྱེས་པས་ངེས་འབྱེད་ཆ་མཐུན་ནམ་སྦྱོར་ལམ་དང་། ཆོས་
ཉིད་དང་པོར་མངོན་སུམ་དུ་གསལ་བར་མཐོང་བས་མཐོང་ལམ། མཐོང་ཟིན་གོམས་པར་
བྱེད་པས་བསྒོམ་ལམ་དང་། དེ་ལས་ལྷག་གོམས་ཤིང་བསླབ་རྒྱུ་མེད་པས་མི་སློབ་ལམ་མོ། །
དེ་དག་ཀྱང་ལས་དང་པོ་པའི་དུས་ནས་སྦྱིན་སོགས་ཐབས་ཀྱི་ཆ་དང་ཟུང་འབྲེལ་དུ་ཉམས་
471ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སུ་བླངས་པའི་སྟོབས་ཀྱིས་གཅིག་གིས་གཅིག་ལ་ནུས་པ་བཏོན་པ་ཡིན་ལ། ས་ཐོབ་པ་
ནས་ཐབས་ཀྱིས་ཆས་སོ་སོའི་ཡོངས་སྦྱོང་དང་ཟུང་འབྲེལ་དུ་ཉམས་སུ་བླང་བའི་སྟོབས་ཀྱི་
སྤང་བྱ་ཀུན་བཏགས་དང་ལྷན་སྐྱེས་རྣམས་ཟད་པར་བྱས་ཏེ་མཐའ་གཉིས་དང་བྲལ་བའི་
དབུས་མི་གནས་པའི་མྱང་འདས་ཐོབ་པར་བྱེད་དགོས་པ་ཡིན་ནོ། །
དེ་ལྟར་སྤྱན་རས་གཟིགས་ཀྱིས་བསྟན་པ་ལ། སྟོན་པས་མཐུན་འགྱུར་བྱིན་པ་ནི། དེ་
ནས་བཅོམ་ལྡན་འདས་ཏིང་ངེ་འཛིན་ལ་དེ་ལས་བཞེངས་པའི་རྣམ་པར་བསྟན་དེ་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་
སོ་ཞེས་བྱ་བ་བྱིན་ནས་ལེགས་སོ་ལེགས་སོ། །རིགས་ཀྱི་བུ་དེ་དེ་བཞིན་ནོ། །
དེ་དེ་བཞིན་ཏེ། ཇི་ལྟར་ཁྱོད་ཀྱི་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་ལ་སྤྱད་པར་བྱ་སྟེ། བདག་ཅག་གི་སྟོན་པ་ཤཱཀྱའི་རྒྱལ་པོ་ཁོ་ནས་མ་ཟད་དེ་བཞིན་
གཤེགས་པ་ཕྱོགས་བཅུ་དུས་གསུམ་དུ་བཞུགས་པ་གཞན་རྣམས་ཀྱང་རྗེས་སུ་ཡི་རང་ངོ་། །
འདི་ཉིད་ཞལ་ནས་གསུངས་པའི་བཀའ་ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་
བཀའ་སྩལ་ནས་འཁོར་རྣམས་རྗེས་སུ་ཡིད་རང་བ་སྟེ་དགའ་བར་གྱུར་ནས་ཤེར་ཕྱིན་གྱི་
མདོའི་ཚིག་དོན་རྣམས་འཛིན་པར་དམ་བཅའ་བ་ནི། ཚེ་དང་ལྡན་པ་ཤཱ་རིའི་བུ་དང་། བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང་།
དེ་གཉིས་ལས་གཞན་པའི་དགེ་སློང་། བྱང་ཆུབ་སེམས་དཔའི་དགེ་འདུན། ཐམས་ཅད་
ལྡན་པའི་འཁོར་དེ་དག་དང༌། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་
འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པ་བསྟོད་དོ། །ཞེས་
པ་སྟེ་ཤེར་ཕྱིན་གྱི་མདོའི་ཚིག་དོན་རྣམས་ཇི་ལྟར་འཛིན་པར་དམ་བཅའོ།། །།
སྨྲས་པ། དེ་ལྟར་ཤེས་རབ་སྙིང་པོའི་མདོ་ཡི་དོན། །གསལ་བར་བཀྲལ་བའི་དགེ་བ་
472



ཤེས་རབ་སྙིང་པོའི་འགྲེལ་པ།
གང་ཐོབ་དེས། །རྣམ་མང་འགྲོ་བའི་རང་བཞིན་ཁམས་སྦྱངས་ཏེ། །ལེགས་བྱས་དགེ་
མཚན་ཕྱོགས་མཐར་སྤེལ་བར་ཤོག །
ཅེས་པ་འདི་ནི། དགའ་ལྡན་བྱང་རྩེ་མཁན་ཟུར་རིན་པོ་ཆེ་དགེ་འདུན་བཟང་པོ་
མཆོག་ནས་བསྐུལ་བའི་ངོར་འབྲས་སྤུངས་སྒོ་མང་མཁན་ཟུར་རང་ལོ་༨༢པ་ངག་དབང་ཉི་
མས་དམ་པ་གོང་མ་རྣམས་ཀྱི་གསུང་ལས་བཏུས་ཏེ་བྲིས་པ་དགེའོ།། །།
ལ473ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
༄༅། །ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་
བཞད་པའི་ཉིན་བྱེད་བཞུགས།
ལྷ་མོ་གསེར་ཁྲི་བློ་བཟང་རྒྱལ་མཚན་སེངྒེ།
བགྲང་ཡས་སྐྱེ་དགུའི་མགོན་གཅིག་པུ། །ཕུན་ཚོགས་ཡོན་ཏན་ཀུན་གྱི་གཏེར། །
བཅུ་དྲུག་ལང་ཚོའི་དཔལ་འབར་བ། །འཇམ་པའི་དབྱངས་ཀྱིས་བདག་སྐྱོངས་ཤིག །ཆོས་
ཉིད་སྨྲ་བསམ་བརྗོད་བྲལ་སྤྲོས་པ་ཀུན། །ཉེར་ཞི་མཁའ་དབྱིངས་དང་མཚུངས་ཟབ་མོའི་
དོན། །ལོངས་སུ་སྤྱོད་པ་ཡུམ་ཆེན་ཕ་རོལ་ཕྱིན། །དཔག་ཡས་རྒྱལ་བ་སྐྱེད་མཛད་ཕྱག་གི་
ཡུལ། །ཐུབ་དབང་སྨྲ་བའི་ཉི་མ་ཡི། །ཏིང་འཛིན་བྱིན་ཆེན་གྱིས་བརླབས་པའི། །ཟབ་མོ་
ཤེར་ཕྱིན་སྙིང་པོའི་དོན། །མཁས་པའི་གཞུང་བཞིན་འདིར་བཤད་བྱ། །
འདིར་རྒྱལ་བ་སྲས་དང་བཅས་པས་པདྨ་དཀར་པོ་ལྟར་བསྔགས་པ་འདྲེན་མཆོག་
ཤཱཀྱ་སེངྒེས་སྐལ་ལྡན་གྱི་འགྲོ་བ་རྣམས་ལ་བཀའ་དང་པོ་བདེན་པ་བཞིའི་ཆོས་འཁོར།
བཀའ་བར་བ་མཚན་ཉིད་མེད་པའི་ཆོས་འཁོར། བཀའ་ཐ་མ་ལེགས་པར་རྣམ་པར་ཕྱེ་བའི་
ཆོས་ཀྱི་འཁོར་ལོ་སྟེ། རིམ་པ་གསུམ་དུ་བསྐོར་བའི་ནང་ནས་བཀའ་བར་བ་མཚན་ཉིད་
མེད་པའི་ཆོས་ཀྱི་འཁོར་ལོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་པ་སྟོང་ཕྲག་བརྒྱ་བ།
།
སྨ474ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
འབྲིང་གི་རྒྱས་པ་ཉི་ཁྲི་ལྔ་སྟོང་པ། འབྲིང་གི་འབྲིང་ཁྲི་བརྒྱད་སྟོང་པ། འབྲིང་གི་བསྡུས་པ་
ཤེས་རབ་ཁྲི་བ། བསྡུས་པའི་རྒྱས་པ་བརྒྱད་སྟོང་པ། བསྡུས་པའི་བསྡུས་པ་འཕགས་པ་
སྡུད་པ་རྣམས་ནི་བཀའ་བར་བའི་མདོ་དངོས་ཡིན་ལ། དེ་དང་བརྗོད་བྱ་ཕྱོགས་མཐུན་གྱི་
སྒོ་ནས་ཏིང་ངེ་འཛིན་རྒྱལ་བོའི་མདོ། རྡོར་གཅོད། སངས་རྒྱས་ཕལ་བོ་ཆེ་སོགས་བཀའ་
བར་མའི་མདོར་གཏོགས་སོ། །རྒྱུད་སྡེ་སྤྱི་རྣམ་ནས་གསུངས་པ་ལྟར་ཤེར་ཕྱིན་གྱི་མདོ་ལ་
ཡུམ་སྲས་བཅུ་བདུན་དུ་གྲགས་པ་ལས་ཤེས་རབ་སྙིང་པོ་དེ་ནི་ཚིག་ཉུང་ལ་དོན་ཟབ་པ་བྱིན་
རླབས་ཀྱི་ཚན་ཁ་ཤིན་ཏུ་ཆེ་བ་ཡིན་ཏེ། དེ་ཡང་རྒྱལ་བས་གསུང་རབ་ཇི་སྙེད་ཅིག་གསུངས་
པ་ཐམས་ཅད་དངོས་བརྒྱུད་ཅི་རིགས་ཀྱི་སྒོ་ནས་ཟབ་མོ་རྟེན་འབྱུང་གི་དེ་ཁོ་ན་ཉིད་རྟོགས་
པའི་ཐབས་སུ་འགྲོ་བ་ཤ་སྟག་ཡིན་ཅིང་། དེ་ཡང་འཇམ་མགོན་རྒྱལ་བའི་དབང་བོ་ཙོང་ཁ་
པ་ཆེན་པོས། སྟོན་པའི་ནང་ན་རྟེན་འབྲེལ་སྟོན་པ་དང་། །ཤེས་རབ་ནང་ན་རྟེན་འབྲེལ་
ཤེས་པ་གཉིས། །འཇིག་རྟེན་དག་ན་རྒྱལ་བའི་དབང་བོ་བཞིན། །ཕུལ་བྱུང་ལེགས་པར་
ཁྱོད་མཁྱེན་གཞན་གྱིས་མིན། །ཞེས་གསུངས་པ་ལྟར། །རྟོགས་པའི་བསྟན་པ་ཐམས་ཅད་ ་
ཀྱི་ནང་ནས་སྙིང་པོ་སྟོང་ཉིད་རྟོགས་པའི་ལྟ་བ་ཡིན་ལ། དེ་སྟོན་པའི་གཞུང་ནི་ལུང་གི་
བསྟན་པ་ཐམས་ཅད་ཀྱི་སྙིང་པོ་ཡིན་ཞིང་།
དེས་ན་འདིར་གཞུང་མཆོག་འདི་ཉིད་ཀྱི་དོན་འཆད་པ་ལ། མཚན་གྱི་དོན། འགྱུར་
གྱི་ཕྱགགཞུང་གི་དོན། མཇུག་གི་དོན་དང་བཞི། དང་པོ་ནི། འདུལ་བ་མེ་ཏོག་འཕྲེང་རྒྱུད་
ལས། མཉན་ཡོད་གནས་བཅས་ཙམྤ་ཀ ཝ་ར་ཎཱ་སི་ཡངས་པ་ཅན། །རྒྱལ་བོའི་ཁབ་དང་
དྲུག་པོ་སྟེ། །འདི་དག་གྲོང་ཁྱེར་ཆེན་པོར་གྲགས། །ཞེས་གསུངས་པ་ལྟར་གྲོང་ཁྱེར་ཆེན་པོ་
དྲུག་ནི་ཡུལ་དབུས་ཀྱི་ཆ་ཁོ་ན་ཡིན་ཞིང་། དེ་དག་ལ་རྒྱ་གར་ཞེས་གྲགས་ཤིང་། རྒྱ་གར་
ཞེས་པ་ལ་ཡང་མཁས་པ་རྣམས་ལ་བཤད་ཚུལ་དུ་མ་ཞིག་མཆིས་ཀྱང་རྒྱ་ནག་པ་རྣམས་ཞྭ་
པ475ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གོས་ནག་པོར་བྱེད་ཅིང་། རྒྱ་གར་པ་རྣམས་ནག་པོ་མྱ་ངན་གྱི་གོས་ཡིན་པས་ཞྭ་གོས་དཀར་
པོར་བྱེད་པས། འདིའི་རྒྱ་གར་ཞེས་པའི་གར་དཀར་ནག་གཉིས་ཀྱི་ནང་གི་དཀར་པོའི་དོན་
ཡིན་ལ་ཡིག་ཐོབ་མི་འདྲ་བ་ནི། དཀར་ཞེས་པའི་སྔོན་འཇུག་མ་ནིང་ག་ད་གཉིས་ཀྱི་ནང་
ནས་ད་དེ་མིང་མཐའ་འདྲེན་ཚུལ་གྱི་དབང་གིས་ད་ཕྱིས། མིང་གཞིའི་ཀ་དེ་རང་དང་སྡེ་བ་
གཅིག་པའི་མོ་ཡིག་ཏུ་བསྒྱུར་ནས་ག་ཞེས་གྲུབ་པ་ནི་ངེས་ཚིག་གི་བཤད་པ་འཇུག་པའི་
དབང་དུ་བྱས་པ་ཡིན་ལ། མཁས་པ་སྔ་མ་རྣམས་ཀྱིས་འཐད་མི་འཐད་ཅི་རིགས་གསུངས་
སྣང་ནའང་ཁོ་བོ་ནི་བཤད་ཚུལ་འདི་ལྟར་བྱས་ན་ལེགས་སམ་སྙམ། དེ་ལྟར་རྒྱ་གར་ཕྱོགས་
ཀྱི་སྐད་རིགས་དེ་ལ་སློབ་དཔོན་དཎྜིས། ངག་གི་རང་བཞིན་དེ་དག་ཀྱང་། །ལེགས་སྦྱར་དེ་
བཞིན་རང་བཞིན་དང་། །ཟུར་ཆག་འདྲེས་མ་ཞེས་བྱ་སྟེ། །རྣམ་པ་བཞི་རུ་མཁས་པས་
གསུངས་ཞེས་གསུངས་པ་ལྟར། སཾ་སྐྲྀ་ཏ་ལྷའི་སྐད། ཨ་ཝ་བྷཾ་ཤ་ཟུར་ཆག་གི་སྐད། པི་ཤཱ་ཙི་
ཤ་ཟའི་སྐད། པྲ་ཀྲྀ་ཏ་ཡུལ་མི་རང་བཞིན་པའི་སྐད་དེ་སྐད་རིགས་བཞི་ཡོད་པའི་ནང་ནས་
ལེགས་སྦྱར་སཾ་སྐྲི་ཏ་ལྷའི་སྐད་དུ་བསྟན་བཅོས་འདིའི་མཚན་ལ། བྷ་ག་ཝ་ཏི་པྲ་ཛྙཱ་པཱ་ར་མི་
ཏ་ཧྲི་ད་ཡ་ཞེས་འབྱུང་། དེ་ཉིད་རང་ཅག་ཁ་བ་རི་བའི་སྐད་དུ་བསྒྱུར་ན་བཅོམ་ལྡན་འདས་
མཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་པ་ཡིན། བྷ་ག་ཝ་ཏི་ནི་བཅོམ་ལྡན་འདས་
མ། པྲ་ཛྙཱ་པཱ་ར་མི་ཏ་ནི་ཤེས་རབ་ཀྱི་ཕ་རོལ་ཏུ་ཕྱིན་པ། ཧྲི་ད་ཡ་ནི་སྙིང་པོ། རྒྱ་སྐད་ཀླད་དུ་
སྨོས་པ་ནི་འཕགས་ཡུལ་བསྟན་པའི་འབྱུང་ཁུངས་ནས་བསྒྱུར་བའི་ཆོས་ཁུངས་བཙུན་ཡིན་
པར་སྟོན་པ་དང་། སཾ་སྐྲྀ་ཏའི་སྐད་ལ་བག་ཆགས་འཇོག་ཕྱིར་དུ་བཀོད་པ་ཡིན་ལ།
གཉིས་པ་འགྱུར་ཕྱག་ནི་བཅོམ་ལྡན་འདས་མ་ཞེས་པ་ནས་ཕྱག་འཚལ་ལོ་ཞེས་པའི་
བར་བྱུང་། འདི་ནི་ལོ་ཙཱ་པས་བཀོད་པ་སྟེ། དགོས་པ་ནི་འགྱུར་གྱི་བར་ཆད་ཞི་བ་དང་།
བསོད་ནམས་འཕེལ་བ་སོགས་གནས་སྐབས་དང་མཐར་ཐུག་གི་དོན་རླབས་པོ་ཆེ་འགྲུབ་
༤476༤



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
པའི་སླད་དུའོ། །
གསུམ་པ་གཞུང་གི་དོན་ལ་གཉིས། མདོ་བྱུང་བའི་གླེང་གཞི། དེ་ལས་བྱུང་བའི་མདོ་
དངོས་ཀྱི་དོན་གཉིས་ལས། དང་པོ་ལ་གླེང་གཞི་ཐུན་མོང་བ་དང་ཐུན་མོང་མ་ཡིན་པ་
གཉིས། དང་པོ་ལ་བཞི། དུས་ཕུན་སུམ་ཚོགས་པ། སྟོན་པ་ཕུན་སུམ་ཚོགས་པ། གནས་
ཕུན་སུམ་ཚོགས་པ། འཁོར་ཕུན་སུམ་ཚོགས་པ་དང་བཞི། དང་པོ་ནི། འདི་སྐད་བདག་
གིས་ཐོས་པ་དུས་གཅིག་ན་ཞེས་པ་སྟེ། འདི་སྐད་ཅེས་པ་ནི་འོག་ནས་འབྱུང་བའི་མདོའི་
དོན་ཡིན་ལ། བདག་གིས་ཅེས་པ་བཀའ་སྡུད་པ་པོ་ཡིན་མོད་ཀྱང་འདིའི་ངོས་འཛིན་མཁས་
པ་རྣམས་ཀྱིས་བཞེད་ཚུལ་མི་མཐུན་པ་མང་སྟེ། འབུམ་ཊིཀ་མཁན་པོ་ནི་སངས་རྒྱས་སྟོང་
གི་བསྟན་པ་གང་ལ་གཏད་པའི་གསང་བའི་བདག་པོ་ལག་ན་རྡོ་རྗེ་ཡིན་པར་མཁས་པ་དག་
གིས་བཞེད་པར་གསུངས་ཤིང་དེའི་ཚུལ་ཡང་། ལག་ན་རྡོ་རྗེ་དབང་བསྐུར་བའི་རྒྱུད་ལས།
བྱང་ཆུབ་སེམས་དཔའ་རྡོ་རྗེ་འཛིན་པ་ཀུན་ཏུ་བཟང་པོར་གྱུར་པའི་དུས་སུ་སངས་རྒྱས་
ཐམས་ཅད་ཀྱི་སྨིན་མཚམས་ནས་འོད་ཟེར་སྤྲོས་ཏེ་འཇིག་རྟེན་གྱི་ཁམས་ཁྱབ་པར་བྱས།
ཀུན་ཏུ་བཟང་པོ་ལ་བསྐོར་བ་བྱས་ནས་དབུ་གཙུག་ཏུ་ཐིམ་པ་དང༌། ཡེ་ཤེས་ལྔའི་རང་
བཞིན་གྱི་རྡོ་རྗེ་རྩེ་ལྔ་པ་ཕྱག་མཚན་དུ་གཏད་དེ་ལག་ན་རྡོ་རྗེ་ཞེས་གྲགས་སོ། །
དེ་ལ་བསྟན་པ་གཏད་དེ་སྔགས་དང་ཕར་ཕྱིན་གང་ཡང་རུང་སྟེ་ཐེག་པ་ཆེན་པོའི་
བསྟན་པ་གཏད། འཕགས་པ་བྱམས་པ་ལ་སོགས་པའི་བྱང་ཆུབ་སེམས་དཔའ་མང་པོས།
ཤེས་རབ་ཀྱི་ཕ་རོལ་ཏུ་ཕྱིན་པའི་བཀའ་སྡུད་པ་པོར་གསོལ་བ་བཏབ་པས་ན་ཤེར་ཕྱིན་སྡུད་
པ་པོར་སྔོན་གྱི་སློབ་དཔོན་རྣམས་འཆད་པར་གསུངས་ཤིང་། སློབ་དཔོན་སེངྒེ་བཟང་པོས།
ཀུན་དགའ་བོ་ཡིན་པར་བཞེད་དོ། །སྙིང་པོ་མཆོག་ལས་ཀུན་དགའ་བོ་ནི་ཉན་ཐོས་ཀྱི་སྡེ་
སྣོད་ཀྱི་སྡུད་པ་པོ་དང༌། ཕྱག་ན་རྡོ་རྗེ་ནི་བྱང་ཆུབ་སེམས་དཔའི་སྡེ་སྣོད་ཀྱི་སྡུད་པ་པོར་
སྨ477



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
འཆད་ཅིང་། སྒྲོན་གསལ་ལས། ཀུན་དགའ་བོ་དང་རྡོ་རྗེ་འཆང་རྒྱུད་གཅིག་ཏུ་བཤད་པ་
དང༌། མཚན་ཉིད་ཀྱི་ཐེག་པར་དེ་གཉིས་རྒྱུད་ཐ་དད་དུ་བཤད་པ་སོགས་དྲང་དོན་དང་ངེས་
དོན་གྱི་བཤད་ཚུལ་མང་བས་མཐའ་གཅིག་ཏུ་ཁ་ཚོན་གཅོད་དཀའ་ལ། འོན་ཀྱང་ཀུན་
དགའ་བོ་ཉན་ཐོས་ཀྱི་ཚུལ་བཟུང་ནས་མཚན་ཉིད་ཀྱི་ཐེག་པའི་བཀའ་སྡུད་པ་པོ་དང༌།
ཕྱག་ན་རྡོ་རྗེ་བྱང་ཆུབ་སེམས་དཔའི་ཚུལ་བཟུང་ནས་རྡོ་རྗེ་ཐེག་པའི་བཀའ་སྡུད་པ་པོ་
མཛད་པར་གསུངས་པས། དོན་ལ་རྒྱུད་གཅིག་པར་མངོན་ནོ། །གང་ལྟར་ཡང་སྡུད་པ་པོ་
ཀུན་དགའ་བོ་བདག་གིས་ཐོས་པ་ཞེས་སྟོན་པ་བདེ་བར་གཤེགས་པ་ལས་དངོས་སུ་ཐོས་
ཀྱི་བར་དུ་གཞན་བརྒྱུད་པ་ནི་མ་ཡིན་ནོ། །ཞེས་བསྟན་པའི་ཕྱིར་བདག་གིས་ཞེས་སྨྲས་སོ། །
ཐོས་པ་ཞེས་པ་ནི་སངས་རྒྱས་ལས་དངོས་སུ་ཐོས་པ་ཡིན་གྱི་འོག་ནས་བཤད་པའི་དོན་
རྣམས་མངོན་དུ་མ་གྱུར་པ་ལྟར་བསྟན་ཀྱང་། དེ་ཉིད་ཚུལ་བསྟན་ཙམ་ཡིན་ཡང་དུས་གཅིག་
ན་ཞེས་པས་ནི། དུས་ལན་གཅིག་ཙམ་ཐོས་ཀྱི་དུས་གཞན་མང་པོར་མ་ཐོས་ཞེས་མདོ་སྡེ་
ཟབ་མོའི་དོན་ཐོས་པ་དཀོན་པར་ཡང་བསྟན་ཏོ། །དུས་གཅིག་ན་ཞེས་པའི་ནའི་སྒྲ་ནི་དུས་
བརྗོད་པའི་རྣམ་དབྱེ་བདུན་པ་ཡིན་ནོ། །
གཉིས་པ་སྟོན་པ་ཕུན་སུམ་ཚོགས་པ་ནི། བཅོམ་ལྡན་འདས་ཞེས་པས་སྟོན་ཏེ།
བདུད་བཞི་བཅོམ་པས་ན་བཅོམ་པ་དང་། སཾ་བྷུ་ཊ་ལས། དབང་ཕྱུག་དང་ནི་གཟུགས་
བཟང་དང་། །དཔལ་དང་གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །
དྲུག་པོ་རྣམས་ལ་སྐལ་ཞེས་བྱ། །ཞེས་གསུངས་པ་ལྟར། གཞན་ལ་རག་མ་ལས་པས་
དབང་ཕྱུག་དང་། མཚན་དཔེས་བརྒྱན་པའི་གཟུགས་དང་། ཕུན་ཚོགས་ཀུན་གྱི་བརྟེན་
པའི་དཔལ་དང་། ཡོན་ཏན་གྱི་མཐུས་སྙན་པར་གྲགས་པ་དང་། ཆགས་ཐོགས་མེད་པའི་ཡེ་
ཤེས་དང་། འབད་རྩོལ་མེད་པའི་བརྩོན་འགྲུས་ཏེ་ཡོན་ཏན་ཕུལ་ཏུ་བྱུང་བ་དྲུག་དང་ལྡན་
༤478ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
པས་སོ། །ཡང་ན་འཕགས་པ་ཕྱིར་མི་ལྡོག་པའི་མདོ་ལས། ནམ་མཁའ་འདྲ་བའི་ཆོས་
རྣམས་ནི། །ལུས་ཅན་རྣམས་ལ་རབ་སྟོན་ཀྱང་། །འདི་ལ་འཇིགས་པ་མེད་པ་སྟེ། །དེ་བས་
བཅོམ་ལྡན་འདས་ཞེས་བྱ། །ཞེས་གསུངས་པ་ལྟར། མི་འཇིགས་པ་བཞི་ཐོབ་པའི་མཐུས་
ནམ་མཁའ་དང་འདྲ་བའི་གནས་ལུགས་སྟོང་པ་ཉིད་དུ་བསྟན་པ་སོགས་ངེས་པར་འབྱུང་
བའི་ལམ་དང་། རང་གིས་སྤངས་རྟོགས་རྫོགས་པར་བརྙེས་པར་གསུངས་པ་ལ་སུས་ཀྱང་
ཆོས་དང་མཐུན་པར་རྒོལ་བའི་སྐབས་ཚོལ་བ་དང་། བར་དུ་གཅོད་པའི་ཆོས་ཀྱིས་གླགས་
མི་རྙེད་པས་འཇིགས་པ་ཐམས་ཅད་དང་བྲལ་བས་བཅོམ་ལྡན་འདས་ཏེ། བྷ་ག་ཝཱན་གྱི་བྷ་
ལ་ཡི་གེ་བྲི་བསྣན་གྱི་ངེས་ཚིག་གིས་བཤད་པ་བྱས་པའོ། །བྷ་ག་ཝཱན་ནི་བཅོམ་
ནི་བཅོམ་ལྡན་ཏེ།
འཇིག་རྟེན་པའི་ལྷ་ཆེན་པོ་དག་ལའང་འཇུག་པས། ལོ་པཎ་རྣམས་ཀྱིས་སངས་རྒྱས་ནི་
འཇིག་རྟེན་གྱི་དྲེགས་ལྡན་མཐའ་དག་ལས་ཁྱད་པར་འཕགས་པ་ཡིན་པས་འདས་ཞེས་པ་
བླ་ཐབས་སུ་བསྣན་པའོ། །
གསུམ་པ་གནས་ཕུན་སུམ་ཚོགས་པ་ནི། རྒྱལ་བོའི་ཁབ་བྱ་རྒོད་ཕུང་བོའི་རི་ལ་ཞེས་
པ་སྟེ། གྲོང་ཁྱེར་ཐམས་ཅད་ཀྱི་མཆོག་རྒྱལ་བོའི་ཁབ་ཀྱི་ཤར་ཕྱོགས་སུ། བྱ་རྒོད་ཕུང་བོའི་
རི་བྱ་རྒོད་ཀྱི་གཟུགས་ཕུང་ལྟ་བུར་ཡོད་པས་བྱ་རྒོད་ཕུང་པོའི་རི་དང་། བྱ་རྒོད་སྤུངས་པ་ལྟ་
བུ་དང་། རྟེན་འབྲེལ་མདོ་འགྲེལ་ལས། རིན་པོ་ཆེའི་བྲག་བྱ་རྒོད་ཀྱི་མགོ་ལྟ་བུ་ཡོད་པས་
བྱ་རྒོད་ཕུང་བོའི་རི་ཞེས་གསུངས། དེ་ལྟ་བུའི་རི་བྱང་ཆུབ་སེམས་དཔའི་འདུས་པ་ཆེན་པོའི་
ཁུར་འདེགས་ནུས་པའི་ས་ཕྱོགས་རིན་པོ་ཆེའི་གཏེར་མང་དུ་ཡོད་པ་དེར་བཅོམ་ལྡན་འདས་
ཉིད་བཞུགས་ནས་སོ། །
བཞི་བ་འཁོར་ཕུན་སུམ་ཚོགས་པ་ནི། དགེ་སློང་གི་དགེ་འདུན་ཆེན་པོ་དང་ཞེས་པ་
ནས་ཐབས་གཅིག་ཏུ་བཞུགས་སོ་ཞེས་པའི་བར་གྱིས་བསྟན་ཏེ། དགེ་སློང་གི་དགེ་འདུན་
༤479ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
ཆེན་པོ་ནི་ཉན་ཐོས་ཀྱི་དབང་དུ་བྱས་པ་དང་། བྱང་ཆུབ་སེམས་དཔའི་དགེ་འདུན་ཆེན་པོ་ནི་
བྱང་སེམས་ཀྱི་དགེ་འདུན་ཆེན་པོ་སྟེ། ཆེན་པོ་སྔ་མ་ནི་སྤངས་རྟོགས་ཀྱི་ཡོན་ཏན་མཐོན་པོ་
ཐོབ་པའི་དོན་དང་། ཕྱི་མ་ནི་དོན་བདུན་ལ་འཇུག་སྟེ། མདོ་སྡེ་རྒྱན་ལས། དམིགས་པ་ཆེ་
བ་ཉིད་དང་ནི། །དེ་བཞིན་སྒྲུབ་པ་གཉིས་དག་དང་། །ཡེ་ཤེས་བརྩོན་འགྲུས་རྩོམ་པ་དང་།
ཐབས་ལ་མཁས་པར་གྱུར་པ་དང་། །ཡང་དག་འགྲུབ་པ་ཆེན་པོ་དང་། །སངས་རྒྱས་འཕྲིན་
ལས་ཆེན་པོ་སྟེ། །ཆེན་པོ་འདི་དང་ལྡན་པའི་ཕྱིར། །ཐེག་ཆེན་ཞེས་ནི་ངེས་པར་བརྗོད། །
ཅེས་གསུངས་པ་ལྟར་དམིགས་པ་ཆེ་བ་བྱང་ཆུབ་སེམས་དཔའི་སྡེ་སྣོད་དཔག་ཏུ་མེད་པ་
དང་། སྒྲུབ་པ་སེམས་ཅན་གཞན་གྱི་གནས་སྐབས་དང་མཐར་ཐུག་གི་དོན་སྒྲུབ་པ་དང་། ཡེ་
ཤེས་ཆེན་པོ་ནི་ཆོས་ཀྱི་བདག་མེད་རྟོགས་པའི་ཤེས་པ་དང་། བརྩོན་འགྲུས་སྤྱོད་པ་གྲངས་
མེད་ཀྱི་ཚོགས་ལ་བརྩོན་པ་དང་། ཐབས་ལ་མཁས་པ་འཁོར་བར་མི་ལྟུང་བ་ཆེ་བ་ནི་
འདིས་འགྲོ་བ་ལམ་གྱི་ཐེག་པ་ཆེ་བ་ཡིན་ལ། ཡང་དག་པར་འགྲུབ་པ་སྟོབས་ལ་སོགས་
པའི་ཡོན་ཏན་འགྲུབ་པ་དང་། འཕྲིན་ལས་སྤྲུལ་བའི་སྐུ་ཆེ་བ་ནི་འདིར་འགྲོ་བ་འབྲས་བུའི་
ཐེག་པ་ཆེ་བའོ། །ཞེས་པ་ལྟར་གྱི་ཡོན་ཏན་གྱི་ཚོགས་རྒྱ་ཆེན་པོ་དང་ལྡན་པའི་འཁོར་ཕུན་
སུམ་ཚོགས་པ་དང་ཐབས་གཅིག་ཏུ་སྟེ་ལྷན་གཅིག་ཏུ་བཞུགས་ཏེ་ཞེས་པའོ། །
གཉིས་པ་ཐུན་མོང་མ་ཡིན་པའི་གླེང་གཞི་ནི། དེའི་ཚེ་བཅོམ་ལྡན་འདས་ཟབ་མོ་
སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །ཡང་
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱོད་པ་ཉིད་ལ་རྣམ་པར་བལྟ་ཞིང་། ཕུང་བོ་ལྔ་
བོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་བལྟའོ། །ཞེས་པ་སྟེ། གཞུང་སྔ་མའི་
དོན་ནི་དེའི་ཚེ་ཞེས་པ་དུས་ཀྱི་ཁྱད་པར། བཅོམ་ལྡན་འདས་ཞེས་པ་སྟོན་པའི་ཁྱད་པར།
480~



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
ཟབ་མོ་ཞེས་པ་ཡུལ་གྱི་ཁྱད་པར། སྣང་བ་ཞེས་བྱ་བའི་ཏིང་ངེ་འཛིན་ནི་ཡུལ་ཅན་གྱི་ཁྱད་
པར། དེ་ལྟ་བུའི་ཟབ་མོ་རྟོགས་པའི་ཏིང་ངེ་འཛིན་ལ་སྙོམས་པར་ཞུགས་པ་སྟེ་མཉམ་པར་
བཞག་པའོ། །
སྤྱིར་སངས་རྒྱས་ཀྱི་སར་མཉམ་རྗེས་ངོ་བོ་གཅིག་ཏུ་སོང་བས་བཅོམ་ལྡན་འདས་
ཉིད་ཀྱང་ཐུགས་སྒྲིབ་པ་ཐམས་ཅད་དང་བྲལ་བའི་ཡེ་ཤེས་ཉིད། ཆོས་ཐམས་ཅད་ཀྱི་
གནས་ལུགས་སྟོང་པ་ཉིད་ལ་དུས་རྟག་ཏུ་མཉམ་པར་བཞག་པ་མ་གཏོགས་གང་ཟག་ཕལ་
བ་ལྟར་སྐབས་འདིར་གསར་དུ་མཉམ་པར་བཞག་པ་མིན་ཡང་། དགོས་དབང་གིས་གསར་
དུ་མཉམ་པར་བཞག་པ་ལྟར་མཛད་པ་ཡིན་ལ། དགོས་པ་གང་གི་ཕྱིར་ན་ཤཱ་རིའི་བུ་ལ་དྲི་
བ་བྱེད་པའི་སྤོབས་པ་འབྱུང་བ་དང་། སྤྱན་རས་གཟིགས་ལ་དེའི་ལན་ལྡོན་པའི་སྤོབས་པ་
འབྱུང་བར་བྱིན་གྱིས་བརླབ་པའི་ཆེད་དུའོ། །གཞུང་ཕྱི་མའི་དོན་ནི། ཡང་དེའི་ཚེ་ཞེས་པའི་
ཡང་གི་སྒྲ་ནི་སྟོན་པ་ཏིང་ངེ་འཛིན་ལ་སྙོམས་པར་ཞུགས་པར་མ་ཟད་ཅེས་པའོ། །དེའི་ཚེ་
ཞེས་པ་ནི་སྟོན་པ་ཏིང་ངེ་འཛིན་ལ་སྙོམས་པར་ཞུགས་པའི་དུས་དེའི་ཚེ་ཞེས་པའོ། །བྱང་
ཆུབ་སེམས་དཔའ་སེམས་དཔའ་ཆེན་པོ་ཞེས་པ་ནི། བརྒྱད་སྟོང་འགྲེལ་ཆེན་ལས། བྱང་
ཆུབ་ཅེས་བྱ་བ་ཆོས་ཐམས་ཅད་ལ་མ་ཆགས་པའི་རང་གི་དོན་ཕུན་སུམ་ཚོགས་པའི་བྱང་
ཆུབ་སེམས་དཔའ་སྟེ། བསམ་པ་གང་ལ་ཡོད་པ་དེ་ནི་བྱང་ཆུབ་སེམས་དཔའ་འོ། །
དེ་ལྟ་བུ་ཉན་ཐོས་ལ་ཡོད་པར་བཤད་ཅེ་ན། སེམས་དཔའ་ཆེན་པོ་ཞེས་བྱ་སྟེ།
གཞན་གྱི་དོན་ཕུན་སུམ་ཚོགས་པའི་ས་ཆེན་པོ
ས་ཆེན་པོའི་སེམས་གང་ལ་ཡོད་པ་ནི་བྱང་ཆུབ་སེམས་
དཔའ་འོ། །ཆེན་པོ་ཉིད་གཞན་དུ་ནི་མུ་སྟེགས་པའི་སྐྱེ་བོ་དམ་པ་ལ་ཡོད་པར་བཤད་པས་
དེ་དང་འདྲ་བར་འགྱུར་རོ་ཞེ་ན། བྱང་ཆུབ་སེམས་དཔའ་ཞེས་གསུངས་པ་ཡིན་ནོ་ཞེས་
གསུངས་པ་ལྟར། བྱང་ཆུབ་ནི་ཡང་དག་པར་རྫོགས་པའི་སངས་རྒྱས་ཀྱི་བྱང་ཆུབ་ཡིན་ལ།
~481



ཐར་ལམ་གསལ་སྒྲོན་ལས།, རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
དེ་ལ་རྩེ་གཅིག་ཏུ་སེམས་པ་དང་། བསམ་པ་དང་། མངོན་པར་འདོད་པས་ན་བྱང་ཆུབ་
སེམས་དཔའ་འོ། །ཉན་རང་ལས་མཆོག་ཏུ་གྱུར་པས་བྱང་ཆུབ་སེམས་དཔའ་ཆེན་པོ། ཆེན་
པོའི་དོན་ཙམ་ནི་མུ་སྟེགས་པའི་དམ་པ་དག་ལའང་ཡོད་མོད་ཀྱང་དེ་དག་ལ་བྱང་ཆུབ་
མཆོག་མེད་པས་དེ་ལས་ཁྱད་པར་དུ་བྱ་བའི་ཕྱིར་བྱང་ཆུབ་སེམས་དཔའ་ཞེས་བསྔགས་
པའོ། །སོ་སོ་སྐྱེ་བོའི་ས་ལས་རིང་དུ་འཕགས་པས་ན་འཕགས་པ་དང་། རིགས་དྲུག་གི་
སེམས་ཅན་ཐམས་ཅད་ལ་བརྩེ་བ་སྙིང་རྗེ་ཆེན་པོས་དུས་རྟག་ཏུ་གཟིགས་པས་སྤྱན་རས་
གཟིགས། ཡོན་ཏན་གྱི་ཚོགས་མཐའ་དག་ལ་དབང་ཞིང་དེས་རྒྱུད་ཕྱུག་པས་ན་དབང་ཕྱུག་
ཅེས་བཤད། ཤེས་རབ་ཀྱི་ཕ་རོལ་ཏུ་ཕྱིན་པ་ཞེ་
་པ་ཞེས་སོགས་ཀྱི་དོན་ནི། སྤྱིར་ཤེར་ཕྱིན་ལ་
གཞུང་ཤེར་ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་གསུམ་ཡོད་པས། ལམ་དང་འབྲས་
བུའི་ཤེར་ཕྱིན་བརྗོད་བྱ་དོན་གྱི་ཤེར་ཕྱིན་ཞེས་བྱ་ཞིང་། དེ་དག་བརྗོད་བྱར་བྱས་ཏེ་ཚིག་ཏུ་
བརྗོད་པའི་གཞུང་ལ་གཞུང་ཤེར་ཕྱིན་ནམ་རྗོད་བྱེད་ཚིག་གི་ཤེར་ཕྱིན་ཞེས་བྱ་བས། དེ་དག་
ལ་སོ་སོར་རྟོག་པའི་ཤེས་རབ་ཀྱིས་རྣམ་པར་དཔྱོད་པའི་དོན་ཏོ། །ཕུང་བོ་ལྔ་བོ་དེ་དག་
ཀྱང་ཞེས་པས་གཟུགས་ལ་སོགས་པའི་ཕུང་བོ་ལྔ་དང་དེས་མཚོན་ནས་ཁམས་དང་སྐྱེ་
མཆེད་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་བལྟ་བ་སྟེ་
གནས་ལུགས་སྟོང་པ་ཉིད་ཀྱི་དོན་ལ་སེམས་པའི་དོན་ཏོ། །
གཉིས་པ་ཆོས་ཕུན་སུམ་ཚོགས་པ་མདོ་དངོས་ཀྱི་དོན་ལ་བཞི། ཤཱ་རིའི་བུས་ཤེར་
ཕྱིན་ལ་སྤྱོད་ཚུལ་དྲིས་པ། དེ་ལ་སྤྱན་རས་གཟིགས་ཀྱིས་ལན་བཏབ་པ། དེ་ལ་སྟོན་པས་
མཐུན་འགྱུར་མཛད་པ། འཁོར་རྣམས་དགའ་ནས་འཛིན་པར་དམ་བཅས་པའོ། །དང་པོ་
ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །
482



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱད་
པ་སྤྱོད་པར་འདོད་པ་དེས་ཇི་ལྟར་བསླབ་པར་བྱ། ཞེས་དྲིས་པ་སྟེ། དེ་ནས་ཅེས་པ་ནི་སྟོན་
པ་དང་སྤྱན་རས་གཟིགས་ཏིང་ངེ་འཛིན་ལ་མཉམ་པར་བཞག་པའི་རྗེས་ཐོག་དེ་ནས་ཅེས་
མཚམས་སྦྱར་བ་དང་དུས་ཀྱི་ཁྱད་པར་བསྟན། དེ་ཡང་སོ་སོར་ཕྱེ་ན་དེ་ཞེས་པའི་དོན།
མཁས་དབང་ཐུ་མིའི་སུམ་ཅུ་པ་ལས། གང་མིང་བརྗོད་པའི་དང་པོ་རུ། །གསུམ་པ་ལ་ནི་ཨེ་
སྦྱར་བ། །ཐ་སྙད་དབང་དུ་གསུམ་ཡིན་ཏེ། །དངོས་པོའི་དབང་གིས་བཞི་རུ་འགྱུར། །དུས་
ཀྱི་དབང་གིས་གཉིས་ཡིན་ནོ་ཞེས་པ་ལྟར། དེ་སྒྲའི་འཇུག་ཡུལ་དོན་ཚན་གསུམ་དུ་
གསུངས་པའི་ནང་ནས་འདས་པ་ལ་འཇུག་པ་ཡིན་ཏེ། ལྷག་བཅས་མ་གཏོགས་པའི་དེ་
སྒྲའི་འཇུག་ཡུལ་ཐམས་ཅད་རྣམ་གྲངས་གཞན་བརྗོད་ཤ་སྟག་ཡིན་པ་སོགས་ཤེས་དགོས་
ཀྱང་འདིར་དེ་ཙམ་ལས་མ་སྤྲོས། སངས་རྒྱས་ཀྱི་མཐུས་ཅེས་པ་དྲི་བ་པོ་རང་སྟོབས་ཀྱིས་མ་
ཡིན་པར་སངས་རྒྱས་ཀྱི་མཐུ་ལ་བརྟེན་པ་ཡིན་པས་འདི་ནི་རྒྱུའི་ཁྱད་པར་རོ། །ཚེ་དང་ལྡན་
པ་ཞེས་པ་ནི་སྤྱིར་བཏང་ཚེའི་འདུ་བྱེད་མ་དོར་བ་ཞིག་ལ་བཤད་མོད་ཀྱང་། འདིར་ཤཱ་རིའི་
བུ་དེ་ཡང་ཉན་ཐོས་དངོས་གནས་པ་མ་ཡིན་ཅིང་། སྒྲིབ་སེལ་གྱི་སྤྲུལ་བ་ཡིན་པར་བཤད་
པས་བསྔགས་པར་འོས་པའམ་ཡང་དག་པའི་ཡོན་ཏན་དང་ལྡན་པས་ན་ཚེ་དང་ལྡན་པ་
ཞེས་བྱ་ཞིང་། མ་ཤཱ་རིའི་བུ་ཡིན་པས་ཤྭ་རིའི་བུ་ཞེས་བྱ། འདིའི་སྐབས་སུ་དྲི་བ་པོའི་གང་
ཟག་གི་ཁྱད་པར་རོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་སོགས་ནི་སྔར་
བཤད་པ་ལྟར་ཡིན་ལ་འདིའི་སྐབས་སུ་དྲི་བ་པོ་གང་ལ་བྱ་བའི་ཡུལ་གྱི་ཁྱད་པར་བསྟན།
འདི་སྐད་ཅེས་པ་ནི་འོག་ནས་འབྱུང་བའི་གང་དྲི་བར་བྱ་བའི་དོན་དེ་ལ་ཉེ་བའི་ཚིག་གིས་
བསྟན་ཏོ། །རིགས་ཀྱི་བུའམ་རིགས་ཀྱི་བུ་མོ་ཞེས་སོགས་ཀྱི་དོན་ནི། གདུལ་བྱ་ཐེག་ཆེན་
རིགས་ཅན་གྱི་ཞེས་པ་སྟེ། འདི་ལ་ཡང་རིགས་ཀྱི་བུ་གང་ལ་ལ་ཞེས་པ་དང་། རིགས་ཀྱི་
༤483ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
བུའམ་རིགས་ཀྱི་བུ་མོ་གང་ལ་ལ་ཞེས་པ་གཉིས་འབྱུང་བས་སྔོན་མ་ལྟར་ན་སྤྱན་རས་
གཟིགས་ལ་འཇུག་པ་དང་། ཕྱི་མ་ལྟར་ན་ཉམས་སུ་ལེན་པ་པོའི་གདུལ་བྱ་ལ་འཇུག་པར་
བཤད་པ་ཡོད་ཀྱང་ཁོ་བོ་ནི་ཚུལ་དེ་གཉིས་ཀ་ཟབ་མོའི་དོན་ཉམས་སུ་ལེན་པ་པོའི་གདུལ་
བྱའི་གང་ཟག་ལ་འཇུག་དགོས་སམ་སྙམ། གང་ལ་ལ་ཞེས་པ་ནི། གང་ཞེས་པ་སུམ་ཅུ་པར།
དང་པོ་ལ་ནི་གཉིས་པ་སྦྱར། །སྤྱི་ལ་ཁྱབ་པ་ཉིད་དུ་འགྱུར། །ཞེས་པ་ལྟར་སྤྱི་སྒྲ་སྟེ། ཉམས་
སུ་ལེན་པ་པོའི་གང་ཟག་རིགས་ཀྱི་བུའམ་རིགས་ཀྱི་བུ་མོ་སྤྱི་ལ་འཇུག་གོ། །ཤེས་རབ་ཀྱི་
ཕ་རོལ་ཏུ་ཕྱིན་པ་ཞེས་སོགས་ཀྱི་དོན་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱད་པ་
སྤྱོད་པར་འདོད་པའི་གང་ཟག་གིས་བསམ་པའི་རྣམ་པ་གང་གིས་ཚོགས་ལམ་དུ་ཇི་ལྟར་
བསླབ་པར་བྱ་བ་དང་། སྦྱོར་བའི་རྣམ་པ་གང་གིས་སྦྱོར་ལམ་དུ་ཇི་ལྟར་བསླབ་པར་བྱ་བ་
དང་། སྒྲུབ་པའི་རྣམ་པ་གང་གིས་མཐོང་ལམ་དུ་ཇི་ལྟར་བསླབ་པར་བྱ་བ་དང་། རྟོགས་
པའི་རྣམ་པ་གང་གིས་སྒོམ་ལམ་དུ་ཇི་ལྟར་བསླབ་པར་བྱ་བ་དང་། སྒོམ་པའི་རྣམ་པ་གང་
གིས་བར་ཆད་མེད་ལམ་དུ་ཇི་ལྟར་བསླབ་པར་བྱ་བ་དང་དྲི་བ་ལྔའི་སྒོ་ནས་དྲིས་པར་བསྟན་
ཏོ། །དེ་སྐད་ཅེས་སྨྲས་པ་དང་། ཞེས་པ་ནི་བཤད་མ་ཐག་པ་དེ་སྐད་དུ་སྨྲས་པ་དང་ཞེས་དང་
གི་སྒྲ་ནི་དོན་ཚན་ལྔ་ལ་འཇུག་པ་ལས་འདི་ནི་ཚེ་སྐབས་ལ་འཇུག་པའི་དབང་དུ་བྱས་པའོ། །
གཉིས་པ་ལན་བཏབ་ཚུལ་ལ་གསུམ། དབང་རྟུལ་ལམ་ལ་སློབ་ཚུལ་སོ་སོར་བསྟན་
པ། དབང་རྣོན་ལ་སྔགས་ཚིག་ཙམ་གྱིས་བསྡུས་ཏེ་བསྟན་པ། དོན་བསྡུས་ཏེ་སློབ་པར་
གདམས་པའོ། །དང་པོ་ལ་ཚོགས་ལམ་དང་སྦྱོར་ལམ་དུ་ཤེར་ཕྱིན་ལ་སློབ་ཚུལ། མཐོང་
ལམ་དུ་སློབ་ཚུལ། སྒོམ་ལམ་རྡོ་རྗེ་ལྟ་བུ་དང་བཅས་པ་ལ་སློབ་ཚུལ། མི་སློབ་ལམ་ལ་སློབ་
ཚུལ་བསྟན་པའོ། །དང་པོ་ལ་ཡང་། མཚམས་སྦྱར་བ་དང་། གཟུགས་ཕུང་གི་རང་བཞིན་
ལ་ཇི་ལྟར་སློབ་ཚུལ། རིགས་པ་དེ་ཕུང་བོ་ལྷག་མ་བཞི་ལ་སྦྱར་བ་དང་གསུམ། དང་པོ་ནི།
~484ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱིས་ཞེས་པ་
ནས་འདི་ལྟར་རྣམ་པར་བལྟ་བར་བྱ་སྟེ། ཞེས་པའི་བར་བྱུང་འདིའི་སྐབས་སུ་གཞན་སྔར་
ལྟར་ལ། ཤཱ་རད་ཅེས་པ་ནི་སྟོན་པ་དང་། བ་ཏི་ནི་ལྡན་པ་ཡིན་པས་སྟོན་ལྡན་མའི་བུ་ཞེས་
པའོ། །ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་ཞེས་སོགས་ཀྱི་དོན་ནི། ཤཱ་རིའི་བུ་ཞེས་
བོས་ནས་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོའི་སྤྱད་པ་སྤྱོད་པར་འདོད་པ་དེས་འོག་ནས་འབྱུང་བ་ལྟར་ཚོགས་ལམ་སྦྱོར་ལམ་གཉིས་
ཀྱི་སྐབས་སུ་ཤེར་ཕྱིན་ལ་སློབ་ཚུལ་འདི་ལྟར་རྣམ་པར་བལྟ་བར་བྱ་ཞེས་མཚམས་སྦྱར་
བའོ། །
གཉིས་པ་ནི། ཕུང་བོ་ལྔ་བོ་དེ་དག་ལ་ཡང་རང་བཞིན་གྱིས་སྟོང་པར་ཡང་དག་པར་
རྗེས་སུ་བལྟའོ། །ཞེས་པའི་དོན་ནི། ཕུང་བོ་ལྔ་བོ་དེ་དག་ཀྱང་ཞེས་ཤེས་བྱ་ཇི་སྙེད་པ་དང་།
རང་བཞིན་གྱིས་སྟོང་པར་ཞེས་པས་ཤེས་བྱ་ཇི་ལྟ་བ་དང་། ཡང་དག་པར་ཞེས་པས་ཡུལ་
སྟོང་པ་ཉིད་ལ་མཉམ་པར་བཞག་པ་དང་། རྗེས་སུ་བལྟའོ་ཞེས་པས་མཉམ་བཞག་ལས་
ལངས་པའི་རྗེས་ཐོབ་ཏུ་སྒྱུ་མ་ལྟ་བུར་བལྟ་ཞེས་པའོ། །དེ་ཉིད་རྒྱས་པར་བཤད་ན།
གཟུགས་སྟོང་པའོ་ཞེས་སོགས་ཀྱིས་བསྟན་ཏེ། འདིའི་སྐབས་སུ་ཟབ་མོ་ཁྱད་པར་བཞི་
ལྡན་ནམ་སྟོང་ཉིད་བཞི་སྦྱོར་དུ་གྲགས་པ་འདི་ལྟར། ཐོག་མར་གཟུགས་ཀྱི་ཕུང་བོ་ལ་སྦྱར་
ན། གཟུགས་ཀྱི་ཕུང་བོ་དེ་རང་གི་གདགས་གཞི་ལ་བརྟེན་ནས་མིང་དང་བརྡས་ཕར་བཞག་
པ་ཙམ་མ་གཏོགས། མིང་བརྡས་བཞག་པ་ཙམ་ལ་མ་ལྟོས་པར་རང་བཞིན་གྱིས་གྲུབ་པ་
ཅུང་ཟད་ཀྱང་མེད་པས་ན་གཟུགས་སྟོང་པའོ། །དེ་ལྟར་རང་བཞིན་གྱིས་གྲུབ་པས་སྟོང་
པའི་དབང་གིས་གཟུགས་སོ། །ཞེས་ཐ་སྙད་བཏགས་ནས་དོན་དམ་དཔྱོད་བྱེད་ཀྱི་རིགས་
པས་མ་བརྟགས་མ་དཔྱད་པར་གཟུགས་གཟུགས་སུ་བཞག་སྟེ་གཟུགས་ཀྱི་བྱ་བ་བྱེད་ནུས་
༤485



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པས་སྟོང་པ་ཉིད་གཟུགས་སོ་ཞེས་དང་། དེ་ལྟར་ན་སྟོང་གཞི་གཟུགས་དེ་ལས། དེའི་ཆོས་
ཉིད་ལ་སྟོང་པ་ཉིད་དེ་ངོ་བོ་ཐ་དད་པ་མ་ཡིན། གཟུགས་ཀྱི་ཆོས་ཉིད་སྟོང་པ་ཉིད་དེ་ལས་
གཟུགས་ངོ་བོ་ཐ་དད་པ་མ་ཡིན་ཞེས་པའི་དོན་ཏེ། བདེན་གཉིས་ངོ་བོ་གཅིག་ལ་ལྡོག་པ་ཐ་
དད་པའི་ཚུལ་གོ་བདེ་བར་བརྗོད་ན། གཟུགས་དང་བྲལ་བའི་གཟུགས་ཀྱི་ཆོས་ཉིད་མེད་
ཅིང་། གཟུགས་ཀྱི་ཆོས་ཉིད་དང་བྲལ་བའི་གཟུགས་མེད་པ་ནི་ཆོས་དང་ཆོས་ཅན་ངོ་བོ་
གཅིག་པའི་དོན་ཡིན་ལ། ལྡོག་པ་ཐ་དད་པའི་དོན་ནི། གཟུགས་དང་གཟུགས་བདེན་མེད་
བརྗོད་པའི་སྒྲ་རེ་རེ་ནས་དེ་གཉིས་གཅིག་ཆར་དུ་དངོས་སུ་མི་བརྗོད་པར་སོ་སོར་བརྗོད་དུ་
ཡོད་པ་ལྟར་རྟོག་པ་གཉིས་ཀྱིས་ཀྱང་སོ་སོར་འཛིན་པས་གཞན་སེལ་ལ་ལྟོས་པའི་ཐ་དད་
པ་ནི་ལྡོག་པ་ཐ་དད་པའི་དོན་ཏོ། །
ཡང་སྟོང་ཉིད་བཞི་སྦྱོར་དཔེ་དང་སྦྱར་ཏེ་བཤད་ན། གཟུགས་གཟུགས་སུ་
སྣང་བ་ཙམ་ལས་རིགས་པ་ཡང་དག་གིས་བརྟགས་ན་རང་བཞིན་གྱིས་སྟོང་པའོ། །དཔེར་
ན་ཆུ་ནང་གི་ཟླ་བའི་གཟུགས་བརྙན་དེ་ཟླ་བར་སྣང་ཡང་ཟླ་བར་མ་གྲུབ་པ་བཞིན་ནོ། །
གཟུགས་རང་བཞིན་གྱིས་སྟོང་ཡང་ཐ་སྙད་དུ་གཟུགས་ཀྱི་བྱ་བ་བྱེད་ནུས་པ་ཡིན་ཏེ།
ཆུ་ནང་གི་ཟླ་བའི་གཟུགས་བརྙན་དེ་ཟླ་བར་དངོས་སུ་མ་གྲུབ་ཀྱང་ཆུ་དྭངས་པའི་དབང་
གིས་ཟླ་བ་དང་ཆ་འདྲ་བའི་གཟུགས་བརྙན་གྱི་སྣང་བ་འགོག་མེད་དུ་འཆར་བ་བཞིན་ནོ། །
གལ་ཏེ་གཟུགས་ཀྱི་སྟོང་ཉིད་དོན་དམ་དཔྱོད་པའི་རིགས་པའི་ངོར་སྣང་བ་ལྟར་
བདེན་པས་ན། སྟོང་གཞི་གཟུགས་བརྫུན་པའི་ཆོས་དེ་ལས་ངོ་བོ་ཐ་དད་པར་འགྱུར་རོ་ཞེ་
ན་མི་འགྱུར་ཏེ། དཔེར་ན་ཆུ་ནང་གི་ཟླ་བའི་སྣང་བརྙན་ཟླ་བར་སྣང་བ་དང་། ཟླ་བར་མ་
གྲུབ་པ་ངོ་བོ་ཐ་དད་པ་མ་ཡིན་པ་བཞིན་ནོ། །
གལ་ཏེ་གཟུགས་ནི་ཐ་སྙད་པའི་ཚད་མ་ཙམ་གྱིས་གྲུབ་པས་གཟུགས་ཀྱི་སྟོང་པ་ཉིད་
486



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
ལས་ངོ་བོ་ཐ་དད་པར་འགྱུར་རོ་ཞེ་ན་མི་འགྱུར་ཏེ་གཟུགས་ཀྱི་ཆོས་ཉིད་ལས་ཀྱང་
གཟུགས་གཞན་ནམ་ངོ་བོ་ཐ་དད་པ་མ་ཡིན་ཏེ། དཔེར་ན་ཆུ་ནང་གི་གཟུགས་བརྙན་ཟླ་
བས་སྟོང་པ་ལས་ཟླ་བའི་ངོ་བོ་གཞན་མ་ཡིན་པ་བཞིན་ནོ། །
གསུམ་པ་རིགས་པ་དེ་ཕུང་བོ་ལྷག་མ་བཞི་ལ་སྦྱོར་ཚུལ་འཆད་པར། དེ་བཞིན་དུ་
ཚོར་བ་དང་ཞེས་པ་ནས་རྣམ་པར་ཤེས་པ་རྣམས་སྟོང་པའོ་ཞེས་པའི་བར་བྱུང་། དེ་ནི་སྔར་
གཟུགས་ཕུང་ལ་ཟབ་མོ་ཁྱད་པར་བཞི་ལྡན་ཇི་ལྟར་བཤད་པ་ལྟར་ཚོར་བའི་ཕུང་བོ་སོགས་
རང་བཞིན་གྱིས་གྲུབ་པས་སྟོང་པའོ། །ཕུང་བོ་བཞི་བོ་དེ་རང་བཞིན་གྱིས་གྲུབ་པས་སྟོང་པ་
དེ་ལ་ཚོར་ཕུང་སོགས་ཕུང་བོ་བཞིའི་ཐ་སྙད་བཏགས་ཏེ་རང་རང་གི་བྱ་བ་བྱེད་དུ་ཡོད།
ཚོར་ཕུང་སོགས་བཞི་བོ་དེ་ལས་རང་རང་གི་སྟེང་གི་སྟོང་ཉིད་ངོ་བོ་ཐ་དད་པ་མ་ཡིན། བཞི་
བོ་དེ་རང་རང་གི་ཆོས་ཉིད་སྟོང་པ་ཉིད་ལས། སྟོང་གཞི་ཚོར་སོགས་བཞི་ངོ་བོ་གཞན་མ་
ཡིན་ཞེས་སྦྱར་བའོ། །
གཉིས་པ་མཐོང་ལམ་དུ་སློབ་ཚུལ་ནི། ཤཱ་རིའི་བུ་དེ་ལྟར་ཆོས་ཐམས་ཅད་ཅེས་པ་
ནས་གང་བ་མེད་པའོ་ཞེས་པའི་བར་གྱིས་བསྟན་ཏེ་འདིའི་སྐབས་སུ། ཤཱ་རིའི་བུ་ཞེས་བོས་
ནས་དེ་ལྟ་བས་ན་ཆོས་ཐམས་ཅད་སྟོང་པ་ཉིད་དེ་ཞེས་ཆོས་ཐམས་ཅད་རང་བཞིན་གྱིས་
གྲུབ་པས་སྟོང་པ་ཉིད་དེ་ཞེས་རྣམ་པར་ཐར་བའི་སྒོ་སྟོང་པ་ཉིད་དང་། ཆོས་ཐམས་ཅད་ཀྱི་
སྤྱིའི་མཚན་ཉིད་ཀྱི་མི་རྟག་པ་དང་བདག་མེད་པ་ལ་སོགས་པ་རྣམས་ཀྱང་རང་གི་མཚན་
ཉིད་ཀྱིས་གྲུབ་པ་མེད་པ་དང་། གཟུགས་སོགས་འདུས་བྱས་ཀྱི་ཆོས་ཐམས་ཅད་རང་
བཞིན་གྱིས་གྲུབ་པས་སྐྱེ་བ་མེད་པའམ་མ་སྐྱེས་པ་དང་། རང་བཞིན་གྱིས་གྲུབ་པའི་འགག་
པ་མེད་པ། ཐར་འདོད་ཀྱི་སྐྱེས་བུ་རྣམས་ཀྱིས་སྤང་བྱའི་དྲི་མ་རྣམས་ཀྱང་རང་གི་མཚན་
ཉིད་ཀྱིས་གྲུབ་པའི་དྲི་མ་མེད་པ་དང་། བླང་བྱའི་མྱ་ངན་ལས་འདས་པའི་ཐར་བ་ལའང་
སྨ487ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
རང་བཞིན་གྱིས་གྲུབ་པ་མེད་པས་དྲི་མ་དང་བྲལ་བ་མེད་པ་སྟེ་ལྔས་རྣམ་པར་ཐར་བའི་སྒོ་
མཚན་མ་མེད་པ་དང་། སྤང་བྱའི་སྐྱོན་བྲི་བ་སྟེ་ཟད་པའང་རང་བཞིན་གྱིས་མེད་པ་དང་།
ཐོབ་བྱའི་ཡོན་ཏན་རྣམས་ཀྱང་རྫོགས་པའམ་གང་བ་མེད་པ་སྟེ་གོང་ནས་གོང་དུ་འཕེལ་
བའང་རང་བཞིན་གྱིས་མ་གྲུབ་པ་སྟེ་རྣམ་པར་ཐར་བའི་སྒོ་སྨོན་པ་མེད་པའོ། །དེ་ཡང་སྤྱིར་
ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་ཤེས་ན། བྱེ་བྲག་འདུས་བྱས་ཀྱི་ཆོས་
རྣམས་དང་པོ་རང་བཞིན་གྱིས་སྐྱེ་བ་མེད་པ་དང་། བར་དུ་རང་བཞིན་གྱིས་གྲུབ་པས་
གནས་པ་མེད་པ་དང་། མཐར་རང་བཞིན་གྱིས་གྲུབ་པས་འགག་པ་མེད་པའི་ཚུལ་ཤེས་
པར་འགྱུར་ལ། མདོར་ན་བླང་དོར་གྱི་གནས་ཐམས་ཅད་ཐ་སྙད་དུ་རྣམ་པར་བཞག་འཇོག་
དང་བསྐྱེད་བྱ་སྐྱེད་བྱེད་སོགས་བསྙོན་མེད་དུ་འཇོག་ཤེས་ཀྱང་དོན་དམ་པར་རང་བཞིན་
གྱིས་གྲུབ་པ་མེད་པའི་ཚུལ་རྣམས་ཤེས་ནུས་སོ། །
རང་བཞིན་གྱིས་མ་སྐྱེ་བའི་རྒྱུ་མཚན་གྱི་གཙོ་བོ་ཡང་རྒྱུ་རྐྱེན་ལ་བརྟེན་ནས་སྐྱེ་བའི་
དབང་གིས་ཡིན་ཏེ། མ་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་
སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །
གང་ཞིག་སྟོང་ཉིད་ཤེས་དེ་བག་ཡོད་ཡིན་ཞེས་དང་། དཔལ་ལྡན་ཟླ་བ་གྲགས་པས་དབུ་མ་
འཇུག་པ་ལས། གང་ཕྱིར་དངོས་པོ་བརྟེན་ནས་རབ་འབྱུང་བ། །རྟོག་པ་འདི་དག་བརྟག་
པར་མི་ནུས་པ། །དེ་ཕྱིར་རྟེན་འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་
གཅོད་པར་བྱེད་ཅེས་དང་། རྗེ་བླ་མས། གང་གང་རྐྱེན་ལ་རག་ལས་པ། །དེ་དེ་རང་བཞིན་
གྱིས་སྟོང་ཞེས། །ཞེས་གསུངས་པ་ལྟར་རོ། །
གསུམ་པ་སྒོམ་ལམ་ལ་སློབ་ཚུལ་ལ་གཉིས། སྒོམ་ལམ་སྤྱི་ལ་ཇི་ལྟར་སློབ་ཚུལ།
ཁྱད་པར་རྒྱུན་མཐའི་རྡོ་རྗེ་ལྟ་བུ་ལ་སློབ་ཚུལ་ལོ། །དང་པོ་ནི། ཤཱ་རིའི་བུ་དེ་ལྟ་བས་ན་སྟོང་
488



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
པ་ཉིད་ལ་གཟུགས་མེད་ཅེས་པ་ནས་མ་ཐོབ་པ་ཡང་མེད་ཅེས་པའི་བར་བྱུང་། སྒོམ་ལམ་དུ་
གནས་སྐབས་སུ་ཆོས་ཉིད་ལ་མཉམ་པར་བཞག་པའི་མཉམ་བཞག་ཡེ་ཤེས་ཀྱི་གཟིགས་
ངོར་ཀུན་རྫོབ་པའི་ཆོས་གང་ཡང་མེད་ལ། དེར་གཟུགས་སོགས་ཡོད་ན་གཟུགས་སོགས་
བདེན་གྲུབ་ཏུ་འགྱུར། གཟིགས་ངོ་དེར་གཟུགས་སོགས་མེད་པ་དང་། གཟུགས་སོགས་
བདེན་པར་མེད་པ་དང་། གཟུགས་སོགས་རང་བཞིན་གྱིས་མེད་པ་རྣམས་དོན་གཅིག་པས།
དེས་ན་གཟིགས་ངོར་དེར་ཀུན་རྫོབ་པའི་ཆོས་ཐམས་ཅད་འགག་པའི་སྟོང་པ་ཉིད་འབའ་
ཞིག་ལ་རོ་གཅིག་ཏུ་ཞུགས་ནས་སློབ་ཅེས་སྟོན་པ་ཡིན་ལ། ཚིག་ཟིན་ལྟར་གྱི་སྟོང་པ་ཉིད་
ལ་གཟུགས་མེད་ཅེས་པ་ནི་སྟོང་པ་ཉིད་ལ་རྩེ་གཅིག་ཏུ་མཉམ་པར་བཞག་པའི་སྒོམ་ལམ་
པའི་ཡེ་ཤེས་དེའི་གཟིགས་ངོར་གཟུགས་སོགས་མེད་ཅེས་སྟོན་པ་མ་གཏོགས། གཟུགས་
ཀྱི་ཆོས་ཉིད་སྟོང་པ་ཉིད་སྟོང་གཞི་གཟུགས་ཀྱི་ཐ་སྙད་བཞག་ཏུ་མེད་ཅེས་སྟོན་པ་མ་ཡིན་
པ་ནི་སྔར་སྟོང་ཉིད་བཞི་སྦྱོར་གྱི་སྐབས་སུ་བཤད་པ་ལྟར་ཡིན་ནོ། །
སྟོང་པ་ཉིད་ལ་མཉམ་པར་བཞག་པའི་སྒོམ་ལམ་མཉམ་བཞག་ཡེ་ཤེས་དེའི་
གཟིགས་ངོར་གཟུགས་མེད་པ་དེ་བཞིན་དུ། ཚོར་བ། འདུ་ཤེས། འདུ་བྱེད། རྣམ་པར་ཤེས་
པ་མེད་ཅེས་ཕུང་བོ་ལྔའི་གཉིས་སྣང་ལྡོག་པར་བསྟན། མིག་མེད། རྣ་བ་མེད། སྣ་མེད། ལྕེ་
མེད། ལུས་མེད། ཡིད་མེད་ཅེས་དབང་བོ་དྲུག་དང་། གཟུགས་མེད། སྒྲ་མེད། དྲི་མེད། རོ་
མེད། རེག་བྱ་མེད། ཆོས་མེད་དོ་ཞེས་དོན་དྲུག་སྟེ་དབང་དོན་གྱི་སྐྱེ་མཆེད་བཅུ་གཉིས་དང་།
མིག་གི་ཁམས་མེད་པ་ནས་ཡིད་ཀྱི་ཁམས་མེད་ཅེས་པའི་བར་གྱིས་རྣ་བ། སྣ། ལྕེ། ལུས།
ཡིད་ཀྱི་ཁམས་དང་བཅས་དབང་བོའི་ཁམས་དྲུག་དང་། ཡིད་ཀྱི་རྣམ་པར་ཤེས་པའི་ཁམས་
ཀྱི་བར་དུ་ཡང་མེད་དོ། །ཞེས་པའི་བར་གྱིས་གཟུགས་ཀྱི་ཁམས། སྒྲའི་ཁམས། དྲིའི་
ཁམས། རོའི་ཁམས། རེག་བྱའི་ཁམས། ཆོས་ཀྱི་ཁམས་ཏེ་ཡུལ་གྱི་ཁམས་དྲུག་དང་། མིག་
༤489ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གི་རྣམ་པར་ཤེས་པ་དང་དེ་བཞིན་དུ་རྣ་བ། སྣ། ལྕེ། ལུས། ཡིད་ཀྱི་རྣམ་པར་ཤེས་པའི་
ཁམས་ཏེ་རྣམ་ཤེས་ཀྱི་ཁམས་དྲུག་གི་གཉིས་སྣང་ལྡོག་གོ། །སྐབས་འདིར་གོང་གི་ཕུང་བོ་
ལྔ་བོ་དེ་དག་ལ་ཡང་རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ་ཞེས་དགག་བྱ་
ལ་དོན་དམ་གྱི་ཁྱད་པར་དངོས་སུ་སྦྱར་ཞིང་། གཟུགས་མེད་སྒྲ་མེད་ཅེས་སོགས་ཀྱི་སྐབས་
སུ་དགག་བྱ་ལ་དོན་དམ་གྱི་ཁྱད་པར་དོན་གྱིས་སྦྱར་བ་ཡིན་ནོ། །
སྐབས་འདིར་ཁ་ཅིག་གིས་ཤེས་རབ་སྙིང་པོ་ཆོས་ཅན། ཁྱོད་ཀྱིས་རང་གི་མཚན་
ཉིད་ཀྱིས་གྲུབ་པས་སྟོང་པ་ཚིག་ཟིན་ལ་བསྟན་པར་ཐལ། འདོད་པའི་ཕྱིར། འདོད་མི་ནུས་
ཏེ། དེས་ཚིག་ཟིན་ལ་གཟུགས་མེད་པར་བསྟན་པའི་ཕྱིར། དེར་ཐལ། གཟུགས་སོགས་
མེད་ཅེས་སྟོན་པའི་དེའི་མདོ་ཚིག་ཡོད་པའི་ཕྱིར། དེར་ཐལ། གཟུགས་མེད་སྒྲ་མེད་ཅེས་
སྟོན་པའི་མདོ་ཚིག་ཡོད་པའི་ཕྱིར། དེར་ཐལ། གཟུགས་མེད་སྒྲ་མེད་ཅེས་པའི་མདོ་ཚིག་
ཡོད་པའི་ཕྱིར་ན་མ་ཁྱབ། ཁྱོད་རང་ལ་གཟུགས་མེད་ཅེས་པའི་མདོ་ཚིག་ཆོས་ཅན། ཁྱོད་
ཀྱིས་གཟུགས་མེད་ཅེས་དངོས་སུ་བསྟན་པར་ཐལ། གཟུགས་མེད་ཅེས་དངོས་སུ་སྟོན་པའི་
མདོ་ཚིག་ཡིན་པའི་ཕྱིར། འདོད་ན། གཟུགས་མེད་པར་སྟོན་དགོས་ཀྱི་གདུལ་བྱ་ཡོད་པར་
ཐལ། འདོད་པའི་ཕྱིར། འདོད་ན་གཟུགས་སོགས་ཀྱི་ཆོས་མེད་པར་སྟོན་དགོས་ཀྱི་གདུལ་
བྱ་ཡོད་པར་ཐལ་ལོ། །འདོད་མི་ནུས་ཏེ། དེ་འདྲའི་མངོན་སུམ་ལ་སྐུར་བ་འདེབས་དོན་
མེད་པའི་ཕྱིར། ཡང་ཁ་ཅིག་གིས་གཞི་གྲུབ་ན། ཁྱོད་བདེན་མེད་དུ་འཛིན་པའི་བློ་དོན་
མཐུན་ཡིན་པས་ཁྱབ་ཟེར་ན། བྱེ་བྲག་སྨྲ་བའི་རྒྱུད་ཀྱི་ལོངས་སྐུ་དང་ཐེག་ཆེན་བདེན་མེད་
དུ་འཛིན་པའི་བློ་དང་། རྒྱང་འཕེན་པའི་རྒྱུད་ཀྱི་སྐྱེ་བ་སྔ་ཕྱི་བདེན་མེད་དུ་འཛིན་པའི་བློ་རེ་
རེ་ནས་ཆོས་ཅན། བློ་དོན་མཐུན་ཡིན་པར་ཐལ། འདོད་ཚུལ་དེའི་ཕྱིར། འདོད་མི་ནུས་ཏེ།
བློ་དེ་དག་གིས་ལོངས་སྐུ་དང་ཐེག་ཆེན་སོགས་གཏན་མེད་དུ་འཛིན་པའི་ཕྱིར། གཞན་ཡང་།
490ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
དོན་དམ་པར་མ་གྲུབ་པའི་ཚུལ་ལ་གཉིས་ཏེ། དོན་དམ་དཔྱད་པའི་ཐོས་བསམ་གྱི་རིགས་
ཤེས་ལ་དོན་དམ་དང་། དེར་མ་གྲུབ་པ་ལ་དོན་དམ་དུ་མ་གྲུབ་པར་འཇོག་པ་དང་། བདེན་
གྲུབ་ལ་དོན་དམ་དང་དེར་མ་གྲུབ་པ་ལ་དོན་དམ་དུ་མ་གྲུབ་པར་འཇོག་ཚུལ་གཉིས་ལས།
འཇོག་ཚུལ་དང་པོའི་དབང་དུ་བྱས་པའི་དོན་དམ་དང་། དེར་གྲུབ་པ་གཉིས་ཡོད་ཅིང་།
འཇོག་ཚུལ་གཉིས་པའི་དབང་དུ་བྱས་པའི་དོན་དམ་དང་། དེར་གྲུབ་པ་གཉིས་མེད་པའི་
ཚུལ་སོགས་བཤད་པར་བྱ་བ་མང་ནའང་ཡི་གེ་མངས་ཀྱིས་དོགས་ནས་མ་བཀོད་དོ། །
དཀྱུས་ཀྱི་དོན་སྔར་གྱི་འཕྲོས་ནི། མ་རིག་པ་མེད། མ་རིག་པ་ཟད་པ་མེད་ཅེས་པ་
ནས་རྒ་ཤི་མེད་རྒ་ཤི་ཟད་པའི་བར་དུ་ཡང་མེད་དོ། །ཞེས་པའི་བར་གྱིས་ཀུན་ནས་ཉོན་
མོངས་ཕྱོགས་དང་། རྣམ་བྱང་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་རྣམས་ཀྱང་སྒོམ་
ལམ་པའི་མཉམ་བཞག་ཡེ་ཤེས་ཀྱི་གཟིགས་ངོ་དེར་མེད་ཅེས་དེ་དག་གི་གཉིས་སྣང་མེད་
པར་བསྟན། དེ་བཞིན་དུ་སྡུག་བསྔལ་བ་དང་ཞེས་པ་ནས་ལམ་མེད་ཅེས་པའི་བར་གྱིས།
འཕགས་པའི་བདེན་པ་བཞི། གཟིགས་ངོ་དེར་མངོན་ཞེན་གྱི་སྣང་བ་མེད་ཅེས་པའོ། །
དམིགས་བྱེད་ལམ་དེ་ཡང་གཟིགས་ངོ་དེར་མེད་པས་ཡེ་ཤེས་མེད་ཅེས་པས་བསྟན། དེ་
དག་གི་འབྲས་བུ་སྟོབས་བཅུ་དང་། མི་འཇིགས་པ་བཞི་སོགས་སངས་རྒྱས་ཀྱི་ཆོས་ཐོབ་པ་
སྒོམ་ལམ་མཉམ་བཞག་ཡེ་ཤེས་དེའི་གཟིགས་ངོར་མེད་པར་སྟོན་པ་ནི་ཐོབ་པ་མེད་ཅེས་
པའོ། །དེར་མ་ཟད་འབྲས་བུ་དེ་དག་མ་ཐོབ་པ་ཡང་གཟིགས་ངོ་དེར་མེད་ཅེས་སྒོམ་ལམ་
སྤྱི་ལ་སློབ་ཚུལ་ལོ། །
གཉིས་པ་རྡོ་རྗེ་ལྟ་བུའི་ཏིང་ངེ་འཛིན་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་བྱང་
ཆུབ་སེམས་དཔའ་རྣམས་ཐོབ་པ་མེད་པའི་ཕྱིར་ཞེས་པ་ནས་གནས་ཏེ་ཞེས་པས་བསྟན་ཏེ།
ཤཱ་རིའི་བུ་ཞེས་བོས་ནས་ས་བཅུའི་རྒྱུན་མཐའི་བྱང་ཆུབ་སེམས་དཔའ་རྣམས་གོང་དུ་བཤད་
491ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
པ་ལྟར་སྤྲོས་པ་ཐམས་ཅད་ཉེ་བར་ཞི་བའི་དེ་བཞིན་ཉིད་ལ་སྙོམས་པར་ཞུགས་པའི་ཤེས་
རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ་ཞེས་ཤེས་སྒྲིབ་ཕྲ་མོའི་དངོས་
གཉེན་རྒྱུན་མཐའི་བར་ཆད་མེད་ལམ་ལ་སློབ་ཅེས་པའོ། །
བཞི་པ་མི་སློབ་ལམ་ལ་སློབ་ཚུལ་ནི། སེམས་ལ་སྒྲིབ་པ་མེད་ཅིང་ཞེས་པ་ནས་མྱ་
ངན་ལས་འདས་པའི་མཐར་ཕྱིན་ཏོ། །དེ་དག་གི་དོན་མདོར་བསྡུ་ན། ཚོགས་སྦྱོར་གཉིས་
སུ་སྟོང་ཉིད་ཐོས་བསམ་དང་། སྒོམ་བྱུང་གི་སྒོ་ནས་དཔྱད། མཐོང་ལམ་དུ་དགག་བྱ་བརྒྱད་
བཀག་པའི་རྣམ་ཐར་སྒོ་གསུམ་མངོན་དུ་བྱས། སྒོམ་ལམ་དུ་གཟུགས་སོགས་ཀྱི་སྤྲོས་པ་
ཐམས་ཅད་ཉེ་བར་ཞི་ནས་ས་བཅུ་བའི་བར་དུ་ཕྱིན་ནས། ས་བཅུ་བའི་ངོས་སྐལ་གྱི་དྲི་མ་
ཐམས་ཅད་རིམ་གྱིས་སྤངས་ཏེ། ཆེན་པོ་གསུམ་གྱི་གོ་འཕང་ཐོབ་པར་འགྱུར་རོ། །ཞེས་
གདུལ་བྱ་དབང་རྟུལ་ལམ་ལྔ་ལ་སློབ་ཚུལ་སོ་སོར་ཕྱེ་ནས་སྟོན་པ་ཡིན་པར་འཇམ་དབྱངས་
དགའ་བའི་བློ་གྲོས་ཀྱིས་གསུངས་སོ། །སྐབས་འདིའི་ཆེན་པོ་ངོས་འཛིན་ཐེག་ཆེན་སྒྲུབ་
པའི་ཆེད་དུ་བྱ་བའི་སྐབས་དང་སྦྱར་ན། སངས་རྒྱས་འཕགས་པའི་ཐུགས་རྒྱུད་ཀྱི་བྱང་ཆུབ་
ཀྱི་སེམས་ནི་སེམས་ཆེན་པོ། དེའི་རྒྱུད་ཀྱི་སྒྲིབ་གཉིས་སྤངས་པའི་སྤངས་པ་སྤོང་བ་ཆེན་པོ།
སངས་རྒྱས་འཕགས་པའི་ཐུགས་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་
རྟོགས་པ་ཆེན་པོ་ཡིན་པར་ཡང་གསུངས་ཤིང་། ཡང་མཁས་པའི་མགུལ་རྒྱན་དུ་ཇི་ལྟ་བ་
དང་ཇི་སྙེད་པ་རྟོགས་པའི་རྣམ་མཁྱེན་སེམས་ཆེན་པོ། ཤེས་སྒྲིབ་སྤངས་པའི་སྤངས་པ་ནི་
སྤོང་བ་ཆེན་པོ། སངས་རྒྱས་འཕགས་པའི་ཐུགས་རྒྱུད་ཀྱི་སེམས་བསྐྱེད་དང་སྙིང་རྗེ་དང་
ལྷག་བསམ་སོགས་རྟོགས་པ་ཆེན་པོར་གསུངས། ཡང་སངས་འཕགས་རྒྱུད་ཀྱི་ཇི་སྙེད་པ་
རྟོགས་པའི་མཁྱེན་པ་ནི་སེམས་ཆེན་པོ་དང་། དེའི་རྒྱུད་ཀྱི་སྒྲིབ་གཉིས་སྤངས་པའི་སྤངས་
པ་སྤོང་བ་ཆེན་པོ། སངས་འཕགས་རྒྱུད་ཀྱི་ཇི་ལྟ་བ་རྟོགས་པའི་རྣམ་མཁྱེན་རྟོགས་པ་ཆེན་
ྋ492ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
པོར་བཞེད་པའང་ཡོད་པས། སྔ་མ་དེ་ལེགས་སམ་སྙམ། མདོ་མཚམས་འབྱེད་ཚུལ་ལའང་
བཞེད་ཚུལ་མང་ཡང་ཇོ་བོའི་བཞེད་པ་དྲི་མེད་བཤེས་གཉེན་དང་མཐུན་པར་གསུངས་པ་
ལྟར་ན་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་
སྤྱད་པ་སྤྱོད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ་ཞེས་པས་ཚོགས་སྦྱོར་
གཉིས་བསྟན་ཅིང་། ཟབ་མོ་སྤྱད་པ་སྤྱོད་པར་འདོད་པ་ཞེས་པ་མན་ཆད་ཀྱིས་ཚོགས་ལམ་
གཙོ་བོ་དང་སྦྱོར་ལམ་ཞར་བྱུང་དུ་བསྟན། འདི་ལྟར་རྣམ་པར་བལྟ་བར་བྱ་སྟེ་ཞེས་པས་
སྦྱོར་ལམ་གཙོ་བོ་དང་ཚོགས་ལམ་ཞར་བྱུང་དུ་བསྟན། ཕུང་བོ་ལྔ་བོ་དེ་དག་ལ་ཡང་ཞེས་པ་
ནས་མ་ཐོབ་པའང་མེད་དོ་ཞེས་པའི་བར་གྱིས་སྦས་དོན་གྱི་མཐོང་ལམ་བསྟན། དེ་ལྟ་བས་
ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར་ཞེས་པ་ནས་མཐར་ཕྱིན་ཏོ་ཞེས་
པའི་བར་གྱིས་སྦས་དོན་གྱི་སྒོམ་ལམ་བསྟན། དུས་གསུམ་དུ་རྣམ་པར་བཞུགས་པའི་ཞེས་
པ་ནས་སངས་རྒྱས་སོ་ཞེས་པའི་བར་གྱིས་སྦས་དོན་གྱི་མི་སློབ་ལམ་བསྟན་པར་གསུངས་
པ་ནི་མདོ་ཚིག་གི་འགྲོས་ལ་དཔག་ན་ཤིན་ཏུ་འཐད་པར་སེམས་སོ། །
ཡང་སྒྲིབ་པ་མེད་ཅིང་ཞེས་སོགས་ཀྱི་དོན་ནི།དེ་ལྟར་ཚོགས་ལམ་ནས་སྒོམ་ལམ་
རྒྱུན་མཐའི་བར་དུ་བསླབས་ཏེ་ས་བཅུའི་ངོས་སྐལ་གྱི་སྤང་བྱ་སྒྲིབ་པ་རིམ་གྱིས་སྤངས་པས་
ན་སེམས་ལ་སྒྲིབ་པ་མེད་ཅིང་། མི་རྟག་པར་ལྟ་བ་ནི་རྟག་པར་འཛིན་པའི་གཉེན་པོ་དང༌།
སྡུག་བསྔལ་བར་ལྟ་བ་ནི། གཙང་བ་དང་བདེ་བར་འཛིན་པའི་གཉེན་པོ་དང་། སྟོང་པ་དང་
བདག་མེད་པར་ལྟ་བ་ནི་བདག་ཏུ་འཛིན་པའི་གཉེན་པོ་སྟེ་གཙང་བདེ་རྟག་བདག་ཏུ་འཛིན་
པའི་ཕྱིན་ཅི་ལོག་བཞིས་སྐྲག་པ་མེད་པ་དང༌། བཞི་བོ་དེ་ལས་ཤིན་ཏུ་འདས་ནས་སྲིད་ཞིའི་
མཐའ་ལ་མི་གནས་པའི་མྱ་ངན་ལས་འདས་པའི་མཐར་ཕྱིན་པ་སྟེ་མངོན་པར་རྫོགས་པར་
འཚང་རྒྱ་བར་འགྱུར་རོ་ཞེས་པའི་དོན་ཏོ། །དུས་གསུམ་དུ་རྣམ་པར་བཞུགས་པའི་ཞེས་
~ 493-



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
སོགས་ཀྱི་དོན་ནི། དེ་ལྟ་བུའི་ལམ་གྱི་རིམ་པ་དག་སྔར་བྱོན་ཟིན་པ་དང་། མ་འོངས་པ་ན་
འབྱོན་པར་འགྱུར་བ་དང་། ད་ལྟར་བཞུགས་པའི་སངས་རྒྱས་ཀྱི་བགྲོད་པ་གཅིག་པའི་
ལམ་ཡིན་པས་དེ་ལ་བརྟེན་ནས་བླ་ན་མེད་པའམ་གོང་ན་མེད་པའི་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །ཞེས་པའི་དོན་དེ་ཕལ་ཆེར་གོ་སླ་
ལ། སངས་རྒྱས་ཞེས་པ་ནི་རྗེ་བླ་མས་ལེགས་བཤད་གསེར་ཕྲེང་དུ། མ་རིག་གཉིད་ལས་
སངས་ཕྱིར་དང་། །ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་རྣམ་རྒྱས། །དེ་
ཕྱིར་སངས་རྒྱས་མཚན་གསོལ་ཏོ། །ཞེས་པ་ལྟར་རོ། །
གཉིས་པ་དབང་རྣོན་ལ་སྔགས་ཚིག་ཙམ་གྱིས་བསྡུས་ཏེ་བསྟན་པ་ནི། དེ་ལྟ་བས་ན་
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཞེས་པ་ནས་སྭཱཧཱ་ཞེས་པའི་བར་དུའོ། །དེ་ནི་ཡོན་
ཏན་རིན་པོ་ཆེ་སྡུད་པ་ལས། རྒྱལ་བའི་ཤེས་རབ་ཕ་རོལ་ཕྱིན་འདི་རིག་སྔགས་ཆེ། །སེམས་
ཅན་ཁམས་མང་མྱ་ངན་སྡུག་བསྔལ་ཆོས་ཞི་བྱེད། །གང་དག་འདས་དང་གང་དག་ཕྱོགས་
བཅུའི་འཇིག་རྟེན་མགོན། །རིག་སྔགས་འདི་བསླབས་སྨན་པའི་རྒྱལ་བོ་བླ་མེད་འགྱུར། །
གང་དག་ཕན་དང་སྙིང་བརྩེར་བཅས་པར་སྤྱད་སྤྱོད་པ། །རིག་སྔགས་འདི་ལ་བསླབས་
ནས་མཁས་པ་བྱང་ཆུབ་རེག །ཅེས་གསུངས་པ་ལྟར། ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་
པར་མི་རྟོག་པའི་ཡེ་ཤེས་ནི་སྐབས་འདིའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། ཉོན་
མོངས་པའི་དུག་ཞི་བར་བྱེད་པའི་དེ་ཁོ་ན་ཉིད་རིག་པ་ཆེན་པོའི་སྔགས། དེ་ལས་གོང་
མའམ་མཆོག་ཏུ་གྱུར་པ་མེད་པས་ན་བླ་ན་མེད་པའི་སྔགས། མཉམ་པ་མེད་པའི་སངས་
རྒྱས་དང་མཉམ་པར་འགྱུར་བས་མི་མཉམ་པ་དང་མཉམ་པའི་སྔགས། སྡུག་བསྔལ་གྱི་རྒྱུ་
ཉོན་མོངས་བག་ཆགས་དང་བཅས་པ་ཐམས་ཅད་ཞི་བར་བྱེད་པའི་སྔགས། བཤད་པ་ལྟར་
གྱི་དོན་མི་བརྫུན་པའམ་མི་བསླུ་བས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་
ྋ494ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
ཏུ་ཕྱིན་པའི་སྔགས་སྨྲས་པ་ཞེས་བྱ་བ་སྟེ། སྔགས་ཀྱི་དོན་ནི། ཏདྱ་ཐཱ་ནི་འདི་ལྟ་སྟེ། ཨོཾ་ནི་
སྔགས་ཀྱི་མགོ་འདྲེན་ཡིན་ལ། ག་ཏེ་ག་ཏེ་སོངས་ཤིག་སོངས་ཤིག་ཅེས་པ་ཡིན་ལ། པཱ་ར་
ག་ཏེ་ནི་ཕ་རོལ་ཏུ་སོངས་ཤིགཔཱ་ར་སཾ་ག་ཏེ་ནི་ཕ་རོལ་ཏུ་ཡང་དག་པར་སོངས་ཤིགབོ་དྷི་ནི་
བླ་ན་མེད་པའི་བྱང་ཆུབ་སྟེ་དེར་སོངས་ཤིག་ཅེས་པའི་དོན་གྱིས་ཐོབ་པར་བྱ་བའམ་ཡང་ན་
སོངས་ཤིག་པ་མེད་པ་ལྟར་བྱང་ཆུབ་དེ་ལས་གཞན་དུ་འགྲོ་ས་མེད་པ་ལྟར་བྱས་ནའང་ཆོག་
གོ། སྭཱཧཱ་ནི་གཞི་ཚུགས་ཞེས་པའོ། །
དེ་ཡང་། ཨོཾ་གྱི་ཨ་ཨུ་མ་གསུམ་གྱི་སྒྲས་བསྟན་པའི་སྐུ་གསུང་ཐུགས་ཀྱི་བདག་ཉིད་
རྒྱལ་བའི་གོ་འཕང་དེར་བགྲོད་པ་ལ་ཐེག་པ་ཆེན་པོའི་ལམ་གྱི་རིམ་པ་ཉམས་སུ་ལེན་
དགོས་པས་ཐོག་མར་བདག་པས་གཞན་གཅེས་པའི་བྱང་ཆུབ་ཀྱི་སེམས་ཀྱིས་ཀུན་ནས་
བསླངས་ཏེ་ཆོས་ཉིད་ལ་ཐོས་བསམ་གཙོ་བོར་གྱུར་པའི་ཚོགས་ལམ་དུ་སོངས་ཤིག་ཅེས་པ་
དང༌། དོན་སྤྱིའི་གསལ་སྣང་དང་བཅས་པའི་སྒོམ་བྱུང་གཙོ་བོར་གྱུར་པའི་སྦྱོར་ལམ་དུ་
སོངས་ཤིགམོས་སྤྱོད་ཀྱི་ས་ལས་ཕ་རོལ་དོན་དམ་པའི་ས་མཐོང་ལམ་དུ་སོངས་ཤིགདེ་ལས་
ཀྱང་ཕ་རོལ་ཆོས་ཉིད་རྟོགས་ཟིན་གོམས་པར་བྱེད་པའི་སྒོམ་ལམ་དུ་ཡང་དག་པར་སོངས་
ཤིག་ས་ལམ་གྱི་བགྲོད་པ་མཐར་ཕྱིན་ནས་སྒྲིབ་གཉིས་བག་ཆགས་དང་བཅས་པ་བྱང་ཞིང་
ཡོན་ཏན་མཐའ་དག་ཐུགས་སུ་ཆུད་པའི་བླ་མེད་བྱང་ཆུབ་ཀྱི་གོ་འཕང་དེར་སོངས་ཤིག་
ཅེས་དོན་གྱིས་གོ་དགོས་སོ། །
འདི་ནི་གདུལ་བྱ་དབང་རྣོན་གྱིས་སྔར་བཤད་པའི་ས་ལམ་རྣམས་ལ་སློབ་ཚུལ་གོ་
ནུས་པའི་དབང་དུ་བྱས་པའོ། །གསུམ་པ་མདོར་བསྡུས་ཏེ་གདམས་པ་ནི། ཤཱ་རིའི་བུ་བྱང་
ཆུབ་སེམས་དཔའ་ཞེས་པ་ནས་བསླབ་པར་བྱའོ་ཞེས་པའི་བར་གྱིས་བསྟན། ཤེས་རབ་ཀྱི་
ཕ་རོལ་ཏུ་ཕྱིན་པ་ཤིན་ཏུ་རྟོགས་དཀའ་བའི་གནས་མཐར་ཐུག་པ་དེ་ཁོ་ན་ཉིད་ལ་ཞུགས་
495ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།.
པའི་ཟབ་མོ་ལ་བསླབ་པར་བྱའོ། །ཞེས་གདམས་པའོ། །བཅོམ་ལྡན་འདས་ཀྱིས་སྤྱན་རས་
གཟིགས་ལ་ལེགས་སོ་བྱིན་པ་ནི་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་
པ་ནས་དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་ཞེས་པའི་བར་གྱིས་བསྟན་ཏེ་
གོ་སླའོ། །
སྤྱིར་བཀའ་ལ་ཞལ་ནས་གསུངས་པའི་བཀའ་དང་། བྱིན་གྱིས་བརླབས་པའི་བཀའ་
དང༌། རྗེས་སུ་གནང་བའི་བཀའ་གསུམ་ཡོད་ཅིང་། དང་པོ་ནི། མདོ་སྡུད་པ་ལྟ་བུ་དང་།
བྱིན་གྱིས་བརླབས་པའི་བཀའ་ལ་གསུམ་ལས། སྐུའི་བྱིན་གྱིས་བརླབས་པ་མདོ་སྡེ་ས་བཅུ་
པ་ལྟ་བུ། གསུང་གི་བྱིན་གྱིས་བརླབས་པ་མ་སྐྱེས་དགྲའི་འགྱོད་པ་བསལ་བའི་མདོ་ལྟ་བུ།
ཐུགས་ཀྱི་བྱིན་གྱིས་བརླབས་པ་ལའང་གསུམ་ལས། ཐུགས་ཏིང་ངེ་འཛིན་གྱི་བྱིན་གྱིས་
བརླབས་པ་ཤེས་རབ་སྙིང་པོ་ལྟ་བུ། ཐུགས་ཐུགས་རྗེའི་བྱིན་གྱིས་བརླབས་པ་ལྷ་ཀླུ་གནོད་
སྦྱིན་སོགས་ཀྱིས་རང་རང་གི་སྔགས་སྨྲས་པ་འབྲས་བུ་ཁྱད་པར་ཅན་འབྱུང་བའི་སྔགས་སུ་
བྱིན་གྱིས་བརླབས་པ་ལྟ་བུ། ཐུགས་བདེན་པའི་བྱིན་གྱིས་བརླབས་པ་བཅོམ་ལྡན་འདས་
ཀྱི་ཐུགས་ལས་བདེན་པའི་མཐུ་བྱུང་བས་རྩིག་པ་དང་ལྗོན་ཤིང་སོགས་ལས་ཆོས་ཀྱི་སྒྲ་བྱུང་
བ་ལྟ་བུ་ཡིན་པས། ཤེར་སྙིང་འདི་ལའང་དེ་གསུམ་ག་ཚང་སྟེ། བཅོམ་ལྡན་འདས་ཀྱིས་
སྤྱན་རས་གཟིགས་ལ་ལེགས་སོ་ལེགས་སོ་ཞེས་པ་ནས་དེ་བཞིན་གཤེགས་པ་རྣམས་ཀྱང་
རྗེས་སུ་ཡི་རང་ངོ་ཞེས་པའི་བར་ནི་ཞལ་ནས་གསུངས་པའི་བཀའ། འདི་སྐད་བདག་གིས་
ཐོས་པ་སོགས་གླེང་གཞི་དང་། མཇུག་གི་རྗེས་སུ་ཡི་རང་གི་ཚིག་རྣམས་ནི་རྗེས་སུ་གནང་
བའི་བཀའ་དང་། བཅོམ་ལྡན་འདས་ཀྱིས་འཁོར་གྱི་རྒྱུད་བྱིན་གྱིས་བརླབས་ནས་སྤྱན་རས་
གཟིགས་ཀྱིས་ཤཱ་རིའི་བུ་ལ་གདམས་པས་གཞུང་ཕལ་ཆེར་ནི་བྱིན་གྱིས་བརླབས་པའི་
བཀའ་འོ། །བཞི་བ་ནི་དེ་སྐད་ཅེས་བཀའ་བསྩལ་ནས་ཞེས་པ་ནས་མངོན་པར་བསྟོད་དོ། །
༤496ལ



ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་ཉིན་བྱེད།
དེ་ཡང་སྟོན་པས་ཆོས་ཀྱི་རྣམ་གྲངས་ཇི་སྙེད་ཅིག་གསུངས་པ་ཐམས་ཅད་ཀྱི་ནང་
ནས་རབ་དང་ཕུལ་དང་གཙོ་བོར་གྱུར་པ་ནི་གཞུང་མཆོག་ཤེས་རབ་ཀྱི་ཕ་རོལ་ཏུ་ཕྱིན་པའི་
མདོ་སྡེ་རིན་པོ་ཆེ་ཡིན་ལ། དེ་ཡང་རྒྱས་པ་དང་། འབྲིང་དང་། བསྡུས་པ་སྟེ་རྒྱས་འབྲིང་
བསྡུས་གསུམ་དུ་བསྡུས་པའི་སྙིང་པོའི་དོན་ཤིན་ཏུ་དཔག་དཀའ་བའི་གནས་མཐར་ཐུག་པ་
གཙོ་བོར་སྟོན་པའི་མདོ་འདི་ཉིད་ཀྱི་ཚིག་ཟབ་མོ་ཁ་ཏོན་དུ་བྱེད་ཅིང་། དོན་ཟབ་མོ་ཡིད་ལ་
བསམ་པ་བྱིན་རླབས་ཀྱི་ཚན་ཁ་མཆོག་ཏུ་ཆེ་ཞིང་སྔོན་ལྷའི་དབང་བོ་བརྒྱ་བྱིན་གྱིས་འདིའི་
དོན་དྲན་པར་བྱས་པས་བདུད་སྡིག་ཅན་ཕྱིར་བཟློག་པར་གསུངས་པ་ལྟར་ཕན་ཡོན་མཐའ་
ཡས་པར་གསུངས་སོ། །བཞི་བ་མཇུག་ཏུ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་
ཕྱིན་པའི་སྙིང་པོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ། །ཞེས་པ་དང་ལོ་ཙཱ་པའི་
འགྱུར་བྱང་སོགས་ནི་ཤེས་སླའོ། །
སྨྲས་པ། འབུམ་ཕྲག་ཉི་འོད་དང་འདྲེས་ལི་ཁྲིའི་རྡུལ། །སྤུངས་པའི་རི་དབང་ལ་
འགྲན་གཞོན་ནུའི་སྐུ། །ལང་ཚོའི་ཉམས་བརྒྱས་སྒེག་པ་སྨྲ་བའི་ལྷ། །ད་དུང་མཚུངས་མེད་
རིགས་པའི་དཔལ་སྦྱིན་མཛོད། །གཞུང་མཆོག་ཤེར་ཕྱིན་ཟབ་དོན་མཐར་ཐུག་པ། །སྲིད་
པའི་རྩ་བ་དྲུངས་ནས་འབྱིན་པའི་ལམ། །ཀླུ་སྒྲུབ་དགོངས་བཞེད་ཇི་བཞིན་ཉམས་བླངས་
ཏེ། །བདུད་བཞི་ཕྲ་རགས་ལས་རྒྱལ་ས་ཐོབ་ཤོག །རྣམ་དཀར་དགེ་བས་ཆོས་མཐུན་
བསམ་པའི་དོན། །མ་ལུས་ཡིད་བཞིན་དབང་གི་རྒྱལ་བོ་ལྟར། །ལྷུན་གྲུབ་སྲིད་དང་ཞི་བའི་
ཕུན་ཚོགས་ཀུན། །རབ་རྒྱས་ཤིས་པའི་དཔལ་གྱིས་ཁྱབ་གྱུར་ཅིག །
ཅེས་གཞུང་མཆོག་ཤེས་རབ་སྙིང་པོའི་རྣམ་བཤད་ཟབ་དོན་པད་དཀར་བཞད་པའི་
ཉིན་བྱེད་ཅེས་བྱ་བ་འདི་ནི་མདོ་སྔགས་རིག་གནས་ཡོངས་ལ་མཁྱེན་དཔྱོད་ཡངས་པ་དགེ་
སློང་དཀོན་མཆོག་དཔལ་ལྡན་དང་། དད་ལྡན་རབ་འབྱམས་པ་འཇམ་དབྱངས་མཁས་
~497ལ



ཐར་ལམ་གསལ་སྒྲོན་ལས། རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས།
གྲུབ་གཉིས་ནས་ལྷ་དར་དང་བཅས་ནན་ཏན་ཆེན་པོས་ཡང་ཡང་བསྐུལ་བ་དང་། རང་ངོས་
ནས་ཀྱང་ཟབ་མོའི་ལམ་འདི་ལ་བག་ཆགས་འཇོག་ཕྱིར། ཤཱཀྱའི་བཙུན་པ་བློ་བཟང་རྒྱལ་
མཚན་སེངྒེས་རབ་བྱུང་བཅུ་བཞི་བའི་བགྲང་བྱ་ཉེར་བརྒྱད་པ་རྒྱལ་བ་ཞེས་པ་ཤིང་ཕོ་རྟའི་
གནམ་ལོའི་དགེ་མཚན་མཆོག་ཏུ་བཞད་པའི་ཆུ་སྟོད་ཟླ་བའི་དམར་ཕྱོགས་ཀྱི་བཟང་པོ་
ཐོག་མར་འགོ་བརྩམས་སྟོང་པ་དང་པོའི་གཟའ་སྐར་འཕྲོད་སྦྱོར་ཕུན་སུམ་ཚོགས་པའི་ཉིན་
གྲུབ་པར་བགྱིས་པའི་ཡི་གེ་པ་ནི་མཛོད་པ་ཆོས་རྗེའི་ཚ་བོ་བསྟན་པ་རྒྱལ་མཚན་གྱིས་
བགྱིས་པ་འདིས་ཀྱང་རྒྱལ་བསྟན་ཡང་སྙིང་ཟབ་མོའི་ལམ་བཟང་
མ་བཟང་ཕྱོགས་དུས་ཀུན་ཏུ་དར་
ཞིང་རྒྱས་པར་གྱུར་ཅིག །
ཛ་ཡནྟུ། །བཤེས་གཉེན་ཆེན་པོ་ངག་དབང་ཆོས་འཕེལ་བས། །ཆོས་སྦྱིན་སྤེལ་ཕྱིར་
མཐུན་པའི་རྐྱེན་སྦྱར་ཏེ། །ལེགས་བཤད་འདི་ཉིད་པར་དུ་བསྒྲུབས་པའི་དགེས། །འགྲོ་
ཀུན་ས་ལམ་བསྒྲོད་པ་མཐར་ཕྱིན་ཤོག །
ལ498



སྤྱི་ཁྱབ་ཇུས་འགོད་པ། མཆོག་སྤྲུལ་ཐུབ་བསྟན་ཉི་མ། ཚེ་རིང་བཀྲ་ཤིས།
དཔེ་སྒྲིག་འགན་འཁུར་བ། བཀྲ་ཤིས།
མདུན་ཤོག་འཆར་འགོད་པ། འབྲུག་རྒྱལ།
ཐར་ལམ་གསལ་སྒྲོན་ལས།
རྒྱལ་པོ་མདོ་བཅུའི་རྩ་འགྲེལ་ཕྱོགས་བསྒྲིགས། ༥
ཁོ་ཐར་འཇམ་ལོས་བསྡུ་བསྒྲིགས་མཛད།
སི་ཁྲོན་དུས་དེབ་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༡༤ལོའི་ཟླ་༡༢ པར་པར་གཞི་དང་པོ་བསྒྲིགས།
༢༠༡༤ལོའི་ཟླ་༡༢པར་པར་ཐེངས་དང་པོ་དཔར།
དཔེ་རྟགས། ISBN 978-7-5409-5726-1
དེབ་བཅུ་པོ་ལ་རིན་སྒོར། ༤༥༠.༠༠



མི་འགྱུར་ཆོས་སྐུའི་རང་བཞིན་ཉིད། །མཚོན་པའི་བྱང་ཆུབ་མཆོད་རྟེན་ཆེ། །



རྒྱལ་པོ་མདོ་བཅུའི་བསྡུ་སྒྲིག་མཚན་ཐོ།
བཀའ་འདྲི་ཞུ་ཡུལ། སྐྱབས་རྗེ་གཟན་དཀར་རིན་པོ་ཆེ་ཐུབ་བསྟན་ཉི་མ།
གཙོ་སྒྲིག་པ།
འཇམ་བློ།
ཕྱི་ཤོག་ལག་རྩལ་པ། འབྲུག་རྒྱལ།
ཡིག་གཏགས་པ། ཁྲོ་བཟའ་སྒྲོན་མེ། ཟླ་བ་ལྷ་མོ། དབང་ཕྱུག་མཚོ། ཕུར་པ་ལྷ་མོ།
ཚེ་རིང་འཚོ། འོད་མཚོ། འབྲུག་རྒྱལ། དམ་ཆོས། ཤེས་རབ།
ཀུན་དགའ་བཟང་མོ།
ཞུ་དག་པ།
ཚེ་བརྟན་རྡོ་རྗེ། མཁར་མདོ་མགོན་པོ། མཁར་མདོ་དབང་རྒྱལ།
གཙང་སངས། བྱམས་པ་བསྟན་འཛིན། ནོར་བུ་ཚེ་རིང་།
ཤེས་རབ་དྲི་མེད། དཔལ་མོ། ཨ་གདུགས་དཀར་སྐྱབས།
སྒྲིག་སྦྱོར་བ། བསྟན་པའི་རྒྱལ་མཚན། གསའ་རང་འབར། པད་རྡོར། དཔལ་མོ། རྡོ་རྗེ།
